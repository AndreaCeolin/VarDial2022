{"id": "3868", "revid": "1429175", "url": "https://it.wikipedia.org/wiki?curid=3868", "title": "Storia contemporanea", "text": "La storia contemporanea (Et\u00e0 Contemporanea) \u00e8, convenzionalmente, una delle quattro et\u00e0 storiche (antica, medievale, moderna e contemporanea) che inizia con la Rivoluzione francese (1789) e/o la Rivoluzione industriale giungendo fino al presente.\nPeriodizzazione.\nAlcune interpretazioni ne segnano l'inizio con la Rivoluzione francese (1789 \u2014 nascita del primo Stato nazionale borghese contemporaneo) o con la Rivoluzione industriale o con il Congresso di Vienna (1815 \u2014 riassetto dell'ordine europeo in seguito alla sconfitta di Napoleone). Altre teorie ancora datano l'inizio della storia contemporanea con il 1918 (fine della prima guerra mondiale) o con il 1945 (fine della seconda guerra mondiale); vi sono coloro poi che parlano del 1870, anno della presa di Roma e soprattutto della battaglia di Sedan, che avrebbe poi condotto alla nascita del II Reich tedesco.\nLe teorie sono molteplici e il dibattito storiografico sulla periodizzazione dell'et\u00e0 contemporanea \u00e8 ancora vivamente aperto; la datazione canonica \u00e8 comunque quella che parte dalla Rivoluzione francese. Benedetto Croce riferendosi proprio alla periodizzazione della storia contemporanea disse: \u00ab\"ogni storia \u00e8 storia contemporanea\"\u00bb, in quanto lo storiografo che scrive vive nel mondo attuale cos\u00ec come anche il pubblico cui lo storiografo si rivolge.\nL'emergere degli Stati-nazione (1815\u20131870).\nCon l'espressione rivoluzione industriale si indica lo sviluppo manifatturiero, della Gran Bretagna prima e del resto d'Europa poi, che riguarda prevalentemente il settore tessile-metallurgico e comporta l'introduzione della spoletta volante e della macchina a vapore; il suo arco cronologico \u00e8 solitamente compreso tra il 1760-1780 al 1830. Napoleone venne sconfitto definitivamente a Waterloo nel 1815, data che segn\u00f2 la fine dell'et\u00e0 moderna. Al Congresso di Vienna l'assetto dell'Europa venne ridefinito e inizi\u00f2 il processo di consolidamento degli Stati nazionali, che sarebbero diventati in breve i protagonisti della politica europea.\nLa restaurazione delle forme di potere antecedenti alla Rivoluzione francese, negli anni dal 1815 al 1848, tent\u00f2 invano di soffocare le aspirazioni liberali e nazionali delle popolazioni europee suscitate dalla Rivoluzione francese. A queste si aggiunsero sia le trasformazioni sociali legate alla Rivoluzione industriale, sia la rinascita di spinte nazionalistiche che mal tolleravano forme di governo sempre pi\u00f9 lontane dalle esigenze popolari. Come conseguenza, il periodo tra il 1815 e il 1848 fu segnato da una serie di moti rivoluzionari. Nel 1848, anno della primavera dei popoli, Karl Marx pubblic\u00f2 il \"Manifesto del Partito Comunista\", iniziando idealmente l'era della diffusione di massa delle ideologie politiche: socialismo, anarchismo, primo nazionalismo. Nel 1864 nacque a Londra la Prima Internazionale, che s'ispirava ai principi del \"Manifesto\", ma chiuse nel 1876.\nNella seconda met\u00e0 del secolo ci fu una serie di guerre che ebbero, tra i maggiori risultati, la nascita di stati nazionali in Italia e Germania. Nel 1870 si svolse la guerra franco-prussiana: la Francia venne sonoramente sconfitta dalla Prussia e divenne l'unica grande potenza repubblicana in Europa. La Prussia divenne Impero di Germania e, in seguito al venir meno della protezione francese sullo Stato Pontificio, l'Italia annett\u00e9 Roma. L'unit\u00e0 d'Italia era avvenuta nel 1861, quando il parlamento a Torino aveva eletto re Vittorio Emanuele II di Savoia. Il Regno di Sardegna attacc\u00f2 l'Impero austriaco nella seconda guerra di indipendenza italiana del 1859 con l'aiuto della Francia, liberando la Lombardia. Nel 1860\u201361 Giuseppe Garibaldi con la spedizione dei mille conquist\u00f2 il Regno delle Due Sicilie, permettendone l'annessione al nascente Stato italiano.\nNegli Stati Uniti si svolse la guerra di secessione americana, primissimo esempio di guerra moderna e in larga scala (1860\u20131865). I morti furono 600\u00a0000, un numero pari agli effettivi dell'esercito pi\u00f9 grande fino allora dispiegato (quello di Napoleone in Russia).\nImperialismo e nazionalismo (1870-1914).\nIl periodo fra 1870 e prima guerra mondiale fu caratterizzato dall'avvento della societ\u00e0 di massa. La produzione di beni di consumo durevoli aument\u00f2 sensibilmente, la partecipazione politica si allarg\u00f2 a strati sempre pi\u00f9 ampi di popolazione, i governi dei singoli paesi adottarono le prime politiche di welfare.\nNel 1889 nacque la Seconda Internazionale che si impegnava a trovare la via pi\u00f9 semplice per eliminare la lotta di classe. All'interno dell'Internazionale c'era chi optava per una rivoluzione e chi preferiva una via graduale di riforme sociali. L'esposizione di Parigi (1900) rappresent\u00f2 insieme il culmine e la tragica fine dell'ideale positivistico ottocentesco e della Belle \u00e9poque, il periodo relativamente pacifico che vede l'espansione della borghesia industriale.\nAnche a causa della lunga e grave crisi economica di fine Ottocento nota come 'Grande depressione', le borghesie nazionali utilizzarono il nuovo binomio protezionismo-imperialismo in una competizione crescente e sfociante nella prima guerra mondiale.\nSotto la guida politica del suo primo cancelliere, Otto von Bismarck, la Germania assicur\u00f2 la sua nuova posizione in Europa tramite l'alleanza con l'Impero austro-ungarico e l'Italia e un'intesa diplomatica con la Russia.\nLa decisione del Kaiser Guglielmo II, salito al trono nel 1888, di licenziare Bismarck (nel 1890) e di non rinnovare il trattato di controassicurazione con l'Impero russo segn\u00f2 l'inizio della fine del sistema bismarckiano. Tra il 1891 e il 1894, Francia e Russia operarono un graduale riavvicinamento diplomatico, culminato nell'alleanza militare ed economica. Un secondo fondamentale passaggio fu rappresentato dalla firma dell'\"Entente cordiale\", tra Francia e Gran Bretagna nel 1904. Nel 1907 anche il Regno Unito e la Russia risolsero i loro contrasti in Asia con l'accordo di San Pietroburgo.\nLa Conferenza di Berlino (1884) diede simbolicamente il via alla spartizione dell'Africa e del colonialismo europeo attivo. La sconfitta italiana ad Adua del 1896 contro le truppe etiopi segn\u00f2 l'interruzione dell'iniziativa coloniale italiana e la fine della carriera politica di Crispi. Il XX secolo si apr\u00ec, emblematicamente, con una guerra corale delle potenze mondiali in un paese ancora periferico: le truppe italiane, tedesche, giapponesi, inglesi, russe schiacciarono la rivolta dei Boxer in Cina. Nel 1905 si chiuse la guerra russo-giapponese, con la vittoria di questi ultimi, la prima sperimentazione del fuoco di artiglieria in larga scala e il primo grave colpo inferto al regime zarista.\nNel corso delle guerre balcaniche, combattute nell'Europa sud-orientale nel 1912\u20131913, gli Stati componenti la Lega Balcanica (Regno di Bulgaria, Regno di Grecia, Regno del Montenegro e Regno di Serbia) dapprima conquistarono agli ottomani la Macedonia e gran parte della Tracia e poi si scontrarono tra loro per la spartizione delle terre conquistate.\nLe guerre mondiali (1914\u20131945).\nLe tensioni tra gli Stati nazionali europei raggiungono un punto di rottura, dando inizio alla prima guerra mondiale (1914\u20131918). Il conflitto coinvolse le maggiori potenze mondiali di allora, divise in due blocchi contrapposti: gli Imperi centrali (Germania, Austria-Ungheria, Impero ottomano e Bulgaria) contro le potenze Alleate rappresentate principalmente da Francia, Gran Bretagna, Impero russo e Italia. \u00c8 comunemente considerata dagli storici uno degli eventi che forgiarono il XX secolo, cambiando per sempre le strutture statali, le tattiche militari, le prospettive culturali. Per la prima volta gli Stati Uniti intervengono in una guerra europea, rompendo la dottrina Monroe. La guerra si concluse l'11 novembre 1918, quando la Germania, ultima degli Imperi centrali a deporre le armi, firm\u00f2 l'armistizio con le forze nemiche.\nNell'ottobre 1917 si estingue, nel fuoco della rivoluzione, l'Impero russo. Viene costituita l'Unione Sovietica, sotto la guida del leader bolscevico \"Vladimir Il'i\u010d Ul'janov\", meglio conosciuto come \"Lenin\". L'URSS fu il primo tentativo di applicazione pratica su scala nazionale delle teorie sociali ed economiche di Karl Marx e Friedrich Engels. Il risultato \u00e8 un regime violento e oppressivo, frutto di un'applicazione del marxismo non completamente fedele alle sue originali linee guida dei pensatori Marx ed Engels. Nasce cos\u00ec il primo totalitarismo europeo (ma la definizione \u00e8 molto contestata). Dopo la morte di Lenin nel 1924 la direzione del nuovo Stato si consolida nelle mani di Josif Stalin. Nell'arco di pochi anni Stalin trasforma il proprio potere in una vera e propria dittatura. Il regime staliniano caus\u00f2 milioni di vittime, tra le quali oppositori politici, noti o sospettati, e militari che vengono giustiziati o esiliati in Siberia nei campi di lavoro forzato chiamati GULAG, durante le cosiddette \"Grandi Purghe\" degli anni trenta.\nIl trattato di Versailles del 1919, per il prevalere degli interessi nazionali, impone severe condizioni alla Germania e il disfacimento degli imperi tedesco, austro-ungarico e russo con la creazione di nuovi Stati come la Polonia, Cecoslovacchia e la Iugoslavia.\nCon la fine della prima guerra mondiale l'Europa \"moderna\", quella degli Stati nazionali, dei ceti medi liberali e borghesi, dell'eurocentrismo, si avvia perci\u00f2 a un irreversibile tramonto. Tra i quattordici punti delineati dal presidente statunitense Woodrow Wilson vi \u00e8 la costituzione di quello che diventa il primo tentativo di un'organizzazione con lo scopo di vigilare sulla pace: la Societ\u00e0 delle Nazioni.\nNel 1919 Benito Mussolini fonda a Milano il primo fascio di combattimento, confluito poi nel Partito Nazionale Fascista, e il 30 ottobre 1922, dopo la marcia su Roma, sale al potere. Nelle elezioni politiche italiane del 1924 Mussolini ottiene il 64,9% dei voti e, come stabilito dalla legge Acerbo, i due terzi dei seggi, assegnati alla lista di maggioranza relativa che abbia raccolto almeno il 25% dei voti. La denuncia, da parte di Giacomo Matteotti, dell'irregolarit\u00e0 delle elezioni, \u00e8 seguita qualche giorno dopo dal suo rapimento e uccisione. Nel 1925, dopo un discorso in Parlamento, Mussolini si dichiara dittatore. Nel biennio 1925-1926 vengono emanate le cosiddette leggi fascistissime, che avviano la trasformazione del Regno in uno Stato autoritario, mediante l'istituzione del Tribunale Speciale Fascista, del confino politico per gli antifascisti e della polizia segreta, l'OVRA. La crisi del 1929 scuote la fiducia nell'economia liberista, dando ulteriore impulso all'affermazione dei totalitarismi autarchici.\nLa Germania precipit\u00f2 in una gravissima crisi economica, caratterizzata dalla totale svalutazione della moneta tedesca e da un altissimo tasso di disoccupazione. In questa situazione di incertezza e di fame, lo NSDAP 1930 ottenne il 18,3% dei voti. Tale rapida ascesa condusse il capo del Partito nazista Adolf Hitler alla carica di cancelliere nel 1933. Si impone in Europa il modello nazifascista, ripreso in parte da Antonio Salazar in Portogallo e Francisco Franco in Spagna.\nLa Germania nazista, dopo l'annessione dell'Austria e dei Sudeti e dopo la definizione del Patto d'Acciaio con l'Italia e la firma di un patto di non aggressione con l'Unione Sovietica, attacca la Polonia ed entra in guerra con gli Alleati. Inizia la seconda guerra mondiale, considerata da molti storici come l'atto conclusivo di una \"nuova guerra dei trent'anni\" che va dal 1914 al 1945. Seguono le invasioni di Paesi Bassi, Belgio, Francia (\"Campagna di Francia\"), Danimarca, Norvegia (\"Operazione Weser\u00fcbung\") e Balcani (\"Campagna dei Balcani\"). Dopo questi iniziali successi, la Germania tenta di invadere il Regno Unito e nel 1941 attacca la Russia; questa invasione viene per\u00f2 fermata vicino a Mosca nel dicembre del 1941. Tra il 1941 e il 1943, comunque, la Germania e l'Italia raggiungono un dominio pressoch\u00e9 completo dell'Europa continentale, minacciato per\u00f2 dall'inversione delle sorti nella guerra contro la Russia. Nel frattempo l'Impero giapponese, alleatosi a Germania e Italia nel settembre 1940, attacca gli Stati Uniti il 7 dicembre 1941, dopo mesi di embargo americano. Le vittorie alleate in Nordafrica sono seguite dall'invasione dell'Italia nel 1943, dallo sbarco in Normandia nel giugno del 1944 e dall'invasione a tenaglia russo-americana della Germania nel 1945, portando alla fine della guerra in maggio per l'Europa, e in agosto per l'Asia.\nLa guerra fredda (1947\u20131991).\nLa guerra determin\u00f2 la sconfitta dei totalitarismi di destra e l'affermazione di Stati Uniti e Unione Sovietica come nuove superpotenze mondiali. La tecnologia conobbe un incremento accelerato, con esiti positivi (radar, medicina, aeronautica, tra cui possiamo ricordare l'impresa dell'astronauta Neil Armstrong che atterr\u00f2 sulla Luna nel luglio del 1969) e orribili (bomba atomica, armi di distruzione di massa). Un piano creato dal segretario di Stato statunitense George Marshall, il \"Piano di Recupero Economico\", meglio noto come piano Marshall, chiese al Congresso degli Stati Uniti di assegnare miliardi di dollari per la ricostruzione dell'Europa, dalle cui macerie, povert\u00e0, desolazione e abbandono era stata segnata dalla perdita della sua grande tradizione di civilt\u00e0 e progresso. La Societ\u00e0 delle Nazioni che aveva chiaramente fallito nel prevenire la guerra, fu abolita e al suo posto venne costruito un nuovo ordine internazionale. Il 24 ottobre 1945 venne fondata l'Organizzazione delle Nazioni Unite. Il 2 giugno 1946 un referendum sancisce la fine della monarchia in Italia e la nascita della Repubblica. Alcide De Gasperi \u00e8 il primo presidente del Consiglio e il 1\u00ba gennaio 1948 entra in vigore la nuova Costituzione repubblicana.\nLe nazioni europee si separarono in due blocchi, quelle filo occidentali facenti parte della NATO e quelle di influenza sovietica del Patto di Varsavia. La contrapposizione dei due blocchi port\u00f2 a quella che venne definita \"guerra fredda\". Tale tensione, durata circa mezzo secolo, pur non concretizzandosi mai in un conflitto militare diretto (la disponibilit\u00e0 di armi nucleari per entrambe le parti avrebbe potuto inesorabilmente distruggere l'intero pianeta), si svilupp\u00f2 nel corso degli anni incentrandosi sulla competizione in vari campi. Gli Stati Uniti promossero la democrazia liberale e il sistema capitalistico, mentre l'Unione Sovietica promosse il comunismo e un'economia pianificata a livello centrale. L'Europa era per la prima volta relegata alla periferia del Primo Mondo. Con la fine della guerra inizi\u00f2 anche la prima fase della decolonizzazione (la seconda fase avrebbe avuto luogo negli anni sessanta). Un processo d'integrazione economica e politica port\u00f2 allo sviluppo della Comunit\u00e0 europea del carbone e dell'acciaio nel 1951 e del Mercato Europeo Comune nel 1957. Nello stesso periodo l'economia europea conobbe una crescita esponenziale del PIL mentre il neonato Stato sociale era alla base dell'incremento della spesa pubblica.\nLa presidenza Kennedy (1961-63) port\u00f2 a una politica di avvicinamento fra le due superpotenze. Continuavano, per\u00f2, le politiche di contenimento del comunismo da parte degli Stati Uniti: la guerra fredda raggiunse il culmine con lo sbarco nella Baia dei porci (1961) e la crisi dei missili di Cuba, quando Nikita Chru\u0161\u010d\u0451v inizi\u00f2 a installare missili nucleari a medio raggio sull'isola di Cuba, in cui era da poco stato instaurato un regime \"socialista\" simile a quello sovietico. Un crescente movimento dei diritti civili negli Stati Uniti, guidata da afro-americani, come Martin Luther King, combatterono la segregazione e la discriminazione razziale. Dopo l'assassinio di Kennedy nel 1963 vennero approvati il Civil Rights Act del 1964 e il Voting Rights Act del 1965 dal presidente Lyndon B. Johnson.\nJohnson port\u00f2 il paese a una nuova guerra nel Sud-Est asiatico, la guerra del Vietnam, che fece aumentare fortemente la spesa pubblica statunitense; di fronte all'emissione di dollari e al crescente indebitamento degli USA, aumentavano le richieste di conversione delle riserve in oro. Ci\u00f2 spinse nel 1971 il presidente statunitense Richard Nixon, ad annunciare la sospensione della convertibilit\u00e0 del dollaro in oro. Una nuova crisi finanziaria scosse il mondo nel 1973, in congiunzione della guerra del Kippur tra Egitto e Israele. Per la prima volta dei Paesi fuori dalle sfere di influenza americana e russa fecero sentire il proprio potere in modo significativo: fu imposto l'embargo sul petrolio agli Stati Uniti. Le conseguenze della crisi energetica non tardarono a manifestarsi anche sul sistema industriale europeo, che infatti non conobbe pi\u00f9 i tassi di crescita registrati nei decenni precedenti. Le truppe nordvietnamite presero Saigon nel 1975, respingendo definitivamente le truppe sudvietnamite e statunitensi. Fu il primo smacco sul campo dell'esercito statunitense, e fu la prima guerra a essere estensivamente seguita dai media televisivi, con effetti disastrosi sull'opinione pubblica occidentale. L'elezione congiunta di Margaret Thatcher in Gran Bretagna (1979) e Ronald Reagan (1980) negli Stati Uniti sanc\u00ec il processo, da tempo in atto, di ritorno al liberismo estremo in Occidente. \nDalla met\u00e0 degli anni ottanta, il leader sovietico Michail Gorba\u010d\u00ebv, conscio delle gravi difficolt\u00e0 dello Stato sovietico, inizi\u00f2 un percorso di riforme, attraverso politiche di \"glasnost\"' (trasparenza) e \"perestrojka\" (ristrutturazione), che non si dimostrarono tuttavia sufficienti per impedire il collasso dell'Unione Sovietica. Nel 1989 cadde il muro di Berlino e di l\u00ec a poco, nel 1991, lo avrebbe seguito l'intera Unione Sovietica, incapace di risolvere le proprie contraddizioni interne e di vincere la sfida con il primo rivale occidentale.\nFine del bipolarismo (1991\u20132001).\nDal 1989, dopo la caduta del muro di Berlino e la successiva dissoluzione dell'URSS alcuni storici hanno definito \"unipolare\" il sistema internazionale venutosi a creare, mettendo l'accento sulla presunta posizione di dominanza assunta dagli Stati Uniti (considerati come l'unica superpotenza). Altri studiosi, invece, hanno messo in rilievo la possibilit\u00e0 dell'emergere di un nuovo multipolarismo.\nIl 7 febbraio 1992 i dodici Stati CEE firmarono il Trattato di Maastricht.\nLa Repubblica Federale Socialista di Jugoslavia si disintegr\u00f2 tra il 1991 e il 1992, a seguito dell'indipendenza di Slovenia, Croazia, Macedonia e Bosnia ed Erzegovina. Le altre due repubbliche jugoslave, Serbia e Montenegro, formarono nel 1992 una nuova federazione denominata Repubblica Federale di Jugoslavia. Tra il 1998 e il 1999, continui scontri in Kosovo tra le forze di sicurezza serbo-jugoslave e l'Esercito di Liberazione Albanese (U\u00c7K), riportati dai media occidentali, portarono al bombardamento della NATO sulla Serbia (Operazione Allied Force). Gli attacchi vennero fermati da un accordo, firmato dal presidente Milo\u0161evi\u0107, che prevedeva il ritiro dell'esercito dal Kosovo.\nLa prima intifada (1987-1993) ebbe fine con gli accordi di Oslo tra Israele e l'OLP, conclusi il 20 agosto 1993 da Mahm\u016bd Abb\u0101s e Shimon Peres e firmati a Washington D.C. il 13 settembre da Yasser Arafat, Yitzhak Rabin e Bill Clinton. Yasser Arafat, Yitzhak Rabin e Shimon Peres ricevettero il Premio Nobel per la Pace nel 1994, ma Rabin fu ucciso da un estremista ebreo nel 1995. Gli accordi istituirono l'Autorit\u00e0 Nazionale Palestinese. La seconda Intifada (2000) sanc\u00ec il fallimento del processo avviato a Oslo.\nNel 1997 e nel 1999 avvengono due casi rilevanti di decolonizzazione: Hong Kong e Macao vengono restituiti alla Cina rispettivamente dalla Gran Bretagna e dal Portogallo.\nXXI secolo.\nGli anni della moneta unica in Europa e del terrorismo islamico (2001\u20132020).\nL'inizio del XXI secolo si caratterizza per l'affermazione della globalizzazione con i suoi effetti economici, la rivoluzione informatica, la lotta al terrorismo (Al-Qaida, Stato Islamico, ecc.), l'ascesa dei Paesi del BRICS (con un principio di ripolarizzazione politico-economica mondiale costituito in primo piano dall'affermarsi della Cina, di cui fa parte), una nuova grande recessione e crisi dell'Unione europea.\nGli attentati dell'11 settembre 2001 costituiscono uno spartiacque storico, colpendo il World Trade Center di New York e il Pentagono (un quarto aereo si schiant\u00f2 al suolo per la reazione dei passeggeri al dirottamento). In risposta a quello che \u00e8 considerato il primo attacco agli Stati Uniti direttamente nel suo territorio, il presidente George W. Bush dichiar\u00f2 guerra contro il terrorismo. Alla fine del 2001 le forze americane invasero l'Afghanistan, rovesciando il governo dei talebani che per\u00f2 continuarono le operazioni di guerriglia. Nel 2002 l'amministrazione Bush e quella Blair nel Regno Unito iniziarono a premere per il cambiamento del regime in Iraq. Pur senza un esplicito mandato delle Nazioni Unite (dovuto al veto posto dal presidente francese Chirac nel consiglio di sicurezza) si arriv\u00f2 all'invasione dell'Iraq nel 2003 quindi alla cattura del presidente Saddam Hussein e alla sua uccisione. Nel 2011 gli Stati Uniti d'America, per mezzo dei Navy SEALs, riuscirono a trovare e uccidere in Pakistan Osama Bin Laden, il mandante degli attentati dell'11 settembre 2001.\nNel 2002, in Europa, entr\u00f2 in vigore l'euro che divent\u00f2 la moneta unica degli inizialmente dodici Paesi dell'Unione europea, San Marino, Monaco, oltre che \"de facto\" nei territori del Montenegro e del Kosovo (all'epoca entrambi parte della confederazione di Serbia e Montenegro) e in Andorra. Nel 2004 aderirono all'UE Slovenia, Malta, Cipro, Slovacchia, Estonia, Lettonia, Lituania, Polonia, Repubblica Ceca e Ungheria; nel 2007 fu il turno di Bulgaria e Romania e nel 2013 quello della Croazia.\nGi\u00e0 dal 2002 iniziano a manifestarsi le avvisaglie della crisi economica globale che scoppier\u00e0 nel 2007. Dalla fine del 2010 inoltre avranno luogo numerose rivolte nel mondo arabo, sfociando anche in situazioni estremamente violente: una guerra civile scoppia in Libia, portando al rovesciamento del regime di Muhammar Gheddafi e alla sua uccisione destabilizzando ulteriormente il mondo arabo; un'altra rivolta in Siria, con l'intento di rovesciare il regime di Assad. Volto a quest'ultimo paese ed in Iraq, l'occidente si \u00e8 ritrovato a fronteggiare la minaccia costituita dall'autoproclamato Stato Islamico, mentre nella politica dei vari paesi sono andati ad affermarsi esponenti identificati nelle ideologie sovraniste.\nIl 20 gennaio 2009, per la prima volta nella storia statunitense, si \u00e8 insediato alla Casa Bianca un presidente nero, Barack Obama, dopo secoli di segregazione e discriminazione della popolazione afroamericana. Nel 2017 il repubblicano Donald Trump \u00e8 diventato presidente degli Stati Uniti. Il 2019 ha visto invece l'abrogazione del trattato INF sul nucleare firmato oltre trenta anni prima da Ronald Reagan e Michail Gorba\u010d\u00ebv. Nel 2019 il diffondersi del virus SARS-CoV-2 ha causato una pandemia.\nCOVID-19 e Biden presidente (2021-in corso).\nAl 2021 la pandemia di COVID-19 contava oltre 4 milioni di morti. Nel corso del 2021 vengono iniziate distribuzioni su larga scala delle dosi vaccinali contro la COVID19. A maggio 2021 la popolazione che aveva ricevuto almeno una dose di vaccino risultava essere di circa 785\u00a0000\u00a0000 persone.\nNegli Stati Uniti d'America alle elezioni presidenziali negli Stati Uniti d'America del 2020 vince Joe Biden che viene affiancato alla vicepresidenza da Kamala Harris, prima donna a ricoprire tale ruolo. L'insediamento avviene il 20 gennaio 2021."}
{"id": "3870", "revid": "37035241", "url": "https://it.wikipedia.org/wiki?curid=3870", "title": "Sistemi di numerazione", "text": ""}
{"id": "3872", "revid": "22475", "url": "https://it.wikipedia.org/wiki?curid=3872", "title": "Statistica descrittiva", "text": "La statistica descrittiva \u00e8 la branca della statistica che studia i criteri di rilevazione, classificazione, sintesi e rappresentazione dei dati appresi dallo studio di una popolazione o di una parte di essa (detta campione).\nI risultati ottenuti nell'ambito della statistica descrittiva si possono definire certi, a meno di errori di misurazione dovuti al caso, che sono in media pari a zero. Da questo punto di vista si differenzia dalla statistica inferenziale, alla quale sono associati inoltre errori di valutazione.\nRilevazione dei dati.\nLa rilevazione dei dati di un'intera popolazione \u00e8 detta \"censimento\". Quando invece l'indagine si concentra su un determinato campione rappresentativo, si parla di \"sondaggio\".\nClassificazione dei dati.\nI dati raccolti possono essere classificati attraverso distribuzioni semplici o complesse:\nSintesi dei dati.\nI dati raccolti possono essere sintetizzati attraverso famiglie di indici, quali:\nRappresentazione dei dati.\nI dati di un'indagine possono essere rappresentati attraverso molteplici rappresentazioni grafiche, tra cui:"}
{"id": "3873", "revid": "6066", "url": "https://it.wikipedia.org/wiki?curid=3873", "title": "Statistica inferenziale", "text": ""}
{"id": "3876", "revid": "599013", "url": "https://it.wikipedia.org/wiki?curid=3876", "title": "Saint Simon", "text": "Saint Simon si riferisce, con significati differenti, a diversi concetti:"}
{"id": "3877", "revid": "91792", "url": "https://it.wikipedia.org/wiki?curid=3877", "title": "Chiesa di San Simon", "text": "La chiesa di San Simone Apostolo, pi\u00f9 nota come chiesa di San Simon, \u00e8 un edificio di culto cattolico di Vallada Agordina, in provincia di Belluno e diocesi di Belluno-Feltre. La chiesa venne dichiarata monumento nazionale nel 1877.\nStoria.\nIl mito di Celentone.\nSecondo la leggenda tramandataci da Agostino Tomaselli, un maestro di Vallada vissuto nei primi anni del XIX secolo, nel 720 il pio Celentone giunse nella valle del Biois per sfuggire alle feroci incursioni barbariche. Durante sette anni di permanenza convert\u00ec le popolazioni locali ed intraprese, da solo, sulle pendici del monte che prender\u00e0 il suo nome, i lavori per la costruzione di una primitiva chiesa, poco sotto l'antico centro abitato \u201cle Piane\u201d.\nRifacendosi a questa leggenda alcuni affermano che la pietra oggi incastonata sulla facciata risalirebbe al 720 d.C. e che la \u201cC\u201d scolpita su di essa sarebbe l'iniziale di \u201cCelentone\u201d.\nL'ipotesi, seppur suggestiva \u00e8 per\u00f2 infondata: la stele sulla facciata sembra essere una semplice pietra tombale del tutto simile all'arca del 1736 conservata nella chiesa di Carfon, riportante l'abbreviazione \u201cHIC\u201d (probabilmente \u201chic iacet\u201d, qui giace) seguito dal nome della persona sepolta, probabilmente nel XVIII secolo.\nGlauco Benito Tiozzo propone una versione alternativa al mito messo per iscritto da Agostino Tomaselli e tuttora vivo fra la popolazione: \"forse l'anno poteva essere il 572, anzich\u00e9 il 720, e il Celentone un \u201ccenturione\u201d romano dell'impero d'Oriente giunto nella valle con un manipolo di soldati sbandati di fronte all'irruenza degli ultimi invasori, i Longobardi, calati in Italia nel 568\".\nSecoli XII-XIV.\nLa prima traccia storica della presenza della chiesa \u00e8 in una bolla pontificia di papa Lucio III dell'ottobre del 1185 che ricorda la chiesa \u201c\"Sancti Simonis Canalis de supra\"\u201d. Essa viene citata fra le cappelle dipendenti dalla Pieve di Agordo, a Vallada infatti non risiedeva ancora un Pievano ma si ricorreva a quello di Agordo che vi giungeva per celebrare la messa.\nTra il XII e il XIV secolo l'importanza della chiesa dedicata ai santi Simone e Giuda Taddeo crebbe gradualmente tanto da diventare luogo privilegiato per ricevere indulgenze e per le processioni votive. Grazie ad una traduzione e sintetizzazione delle \u201c\"dodici Pergamene dei Privilegia\"\u201d della chiesa di San Simon, redatta nel 1505 dal cappellano di Cencenighe Agordino, Pelegrino de Chalegari, sappiamo che la prima indulgenza a noi nota fu concessa alla chiesa di San Simon nel 1354.\nNegli anni cinquanta del Trecento venne fondata a San Simon la Confraternita della Beata Vergine dei Battuti, un'associazione laica che si occupava di soccorrere i poveri e, in parte, anche del mantenimento della chiesa. Al vertice del sodalizio stava il \u201c\"gastaldo\"\u201d, affiancato da un tesoriere, il \u201c\"massaro\"\u201d. Grazie al contributo dei primi \u201c\"regolieri\"\u201d venne edificato l'altare dedicato a San Bartolomeo.\nDurante il Trecento la chiesa venne deturpata da ripetuti atti sacrileghi: nel 1361, nel 1379-80 e in un anno non precisato di fine Trecento.\nSempre dalla pergamena di Pelegrino de Chalegari veniamo a sapere che il vescovo Francesco da Serravalle, inviato da Giacomo Goblin, vescovo-conte di Belluno e Feltre, il 28 ottobre 1361 consacr\u00f2 nuovamente la chiesa, il cimitero e l'altare laterale di San Bartolomeo, non si sa se a causa di un furto o di una vera e propria profanazione.\nSecoli XV-XVII.\nIl 3 settembre 1458, con il favore di papa Callisto III, San Simon divenne comparrocchiale o \"sorella matrice\" della chiesa di San Giovanni Battista, sorta a Canale d'Agordo tra la fine del XIII e l'inizio del XIV secolo; le due cappelle che fino ad allora, pur essendo unite, non erano ancora formalmente una pieve, assumevano ora tutti i diritti parrocchiali. Il rettore delle due antiche cappelle, Bartolomeo di Lambrutio, che fino a quel momento dipendeva dall'arcidiacono di Agordo divenne il nuovo legittimo pievano.\nGli inventari del 1484 e del 1504 attestano che la pieve di San Simon poteva contare su oltre un centinaio di boschi, masi, prati e campi, che nel giro di cinquant'anni oltrepassarono il numero di 170, come dimostra chiaramente l'inventano del 1539.\nIl 29 luglio 1600 il vescovo Luigi Lollino, in visita alla pieve di Canale d'Agordo, rimane suggestionato dal fascino della chiesa di San Simon come si percepisce dalla relazione della visita:\nIl vescovo, con non comune sensibilit\u00e0 artistica, ordin\u00f2 di non accendere le candele troppo vicine al muro a cui era addossato l'altare di sant'Antonio per non rovinare gli affreschi di Paris Bordon.\nLa crescente devozione indusse alcuni fedeli a fondare, verso il 1634 la Confraternita di sant'Antonio abate.\nGrazie a un lascito di Pietro Micheluzzi, nel 1681 la popolazione di Vallada pot\u00e9 richiedere un \"mansionario\" a san Simon. Per l'occasione, nel 1686, fu edificata a Sachet la prima canonica.\nSecoli XVIII-XX.\nNel 1741 fu allestita una Via Crucis, forse la prima istituita nella valle, e, nel 1752, il prestigio della chiesa di San Simon indusse i Regolieri di Vallada e Carfon-Fregona-Feder a chiedere al vescovo di Feltre Giovanni Battista Bortoli, di poter conservare una reliquia di San Simon.\nAttorno al 1760 alcuni capi famiglia, determinati a ottenere la conservazione del Santissimo Sacramento anche nella chiesa di San Simon, falsificarono i documenti inducendo il vescovo Giovanni Battista Sandi ad acconsentire alla richiesta. La denuncia di alcuni Regolieri spinse il prelato a ritirare immediatamente la concessione, che fu data nuovamente solo ottanta anni pi\u00f9 tardi, il 1\u00ba luglio 1839 dal vescovo Luigi Zuppani.\nNel 1760 i paesi di Cogul, Andrich e Sachet decretarono l'istituzione di una nuova \u201c\"mansioneria\"\u201d nella chiesa di San Simon, chiamata \u201c\"primissaria\"\u201d o \u201c\"mansioneria del Santo\"\u201d, in quanto dedicata a sant'Antonio di Padova.\nNel 1764 fu consegnata al primissario don Antonio Bet (1760-1771) la nuova canonica che ancora oggi si pu\u00f2 vedere inserita in una costruzione pi\u00f9 ampia dietro l'oratorio di Andrich.\nLa chiesa fu dunque servita da due mansionari, il Primissario \u2014 che abitava ad Andrich - e il mansionario principale, che risiedeva a Sachet. Nel 1837 mor\u00ec l'ultimo Primissario, don Luigi Soppelsa, in quell'occasione fu infatti deciso, data la carenza di sacerdoti e delle rendite, l'accorpamento delle due mansionerie, in modo da permettere un miglior sostentamento ad un solo prete.\nAlla met\u00e0 dell'Ottocento aument\u00f2 tra i cittadini di Vallada la volont\u00e0 dell'autonomia di San Simon dalla Pieve di Canale. Il primo passo in questa direzione fu la fondazione, nel 1855, della Fabbriceria Comparrocchiale di San Simon, che separava l'amministrazione delle due chiese di san Simon e di san Rocco dalla Fabbriceria di Canale.\nIl 4 novembre 1866 l'Agordino pass\u00f2 dal Regno Lombardo-Veneto al Regno d'Italia. In quel periodo vennero attuati dei profondi cambiamenti nell'amministrazione delle chiese: tutti i possedimenti erano infatti stati messi all'asta dopo la legge statale di confisca del 1867. Fortunatamente il 25 marzo 1877 la chiesa di San Simon fu dichiarata monumento nazionale dallo Stato italiano e pot\u00e9 da allora in poi passare sotto la tutela della Nazione.\nDurante la Grande guerra una bomba scoppiata nei pressi di Celat frantum\u00f2 le vetrate dell'abside e l'8 aprile 1918 si diffusero in tutta la vallata i colpi sordi dei martelli che frantumavano le secolari campane della chiesa.\nFasi della costruzione.\nDell'antico impianto tipico delle cappelle medievali dolomitiche - caratterizzato un'unica navata a capriate a vista, un piccolo catino absidale e una torre campanaria di modeste dimensioni - sono testimoni le finestre medievali e la porta del campanile, con arco a tutto sesto, forse risalente all'XI secolo.\nDurante la prima met\u00e0 del Cinquecento il vecchio soffitto a capriate lignee fu coperto e affrescato da Paris Bordone.\nSappiamo che fin dal 1613 il tetto della chiesa e del campanile era di scandole. Il vescovo Giulio Berlendis, nel 1662, ordin\u00f2 di ricostruire in pietra il pavimento e gli scalini dell'abside e di chiudere il coro con dei cancelli.\nNel 1736 venne innalzato un nuovo pulpito e nel 1742 il vecchio pavimento di tavole dell'aula fu sostituito con uno nuovo, sempre di legno.\nAlla fine del Settecento, a causa del miglioramento delle condizioni di vita e alla derivante crescita demografica, la chiesa di San Simon non era pi\u00f9 adeguata alle esigenze del paese. Secondo la leggenda, non riuscendo a trovare un accordo tra chi voleva allargare la chiesa e chi la voleva distruggere e ricostruire pi\u00f9 a valle, durante la notte un gruppo di paesani sal\u00ec a San Simon e abbatt\u00e9 l'abside e il soffitto del tempio costringendo cos\u00ec il resto della popolazione a optare per la prima risoluzione. Nel 1768 le \u201c\"Parti\"\" delle Regole di Vallada e Carfon-Fregona-Feder deliberarono infatti l'ampliamento dell'antica pieve. I lavori furono eseguiti tra il 1770 e il 1776. La navata fu coperta da una nuova volta e l'abside fu allargata in modo sproporzionato rispetto all'aula. L'interno fu poi decorato da un grande cornicione e ridipinto con le tinte riportate alla luce nella zona absidale dai restauri del 2005. Gli affreschi furono coperti di calce per dare maggiore uniformit\u00e0 al nuovo stile della chiesa.\nTuttavia l'ingrandimento della chiesa non sembrava sufficiente e nel 1789 cominci\u00f2 a farsi largo tra gli abitanti di Vallada l'idea di abbattere la chiesa e di ricostruirla pi\u00f9 a valle, nel villaggio di Sachet. La Regola di Vallada inizi\u00f2 quindi le pratiche di richiesta al Senato di Venezia e incaric\u00f2 Antonio Piaz di seguire il progetto. Grazie alla ferma opposizione della Regola di Carfon-Feder-Fregona che lo riteneva assurdo, dopo l'ingrandimento dell'edificio effettuato pochi anni prima, l'antica Chiesa fu salvata. Vennero eseguiti solo alcuni lavori di completamento di quanto era stato fatto durante gli anni settanta e fu risistemato il cimitero.\nTra il 1809 e il 1810 venne ricostruito il pavimento dell'abside dal tagliapietre Giovachin Malus e nel 1841 fu ricostruito il tetto. Fra il 1826 e il 1827 fu restaurato l'esterno della chiesa per opera di Mattia Ganz, Enrico Tissi, Battista De Rocco, Piero Lucchetta, Sebastiano Ganz Giovanni Andrich e Giovanni Maria Micheluzzi.\nNel 1904, assieme alla ricostruzione del pavimento in legno, il falegname Michelangelo Alchini innalz\u00f2 un nuovo confessionale; nel 1909 il falegname Giovanni Ronchi esegu\u00ec la nuova balaustra dell'abside mentre Giovanni Maria Micheluzzi restaur\u00f2 il pavimento del coro. Nel 1935 un tentativo di furto costrinse la Fabbriceria a far riparare da Felice Ronchi il tetto della sagrestia danneggiato dai ladri, che si erano calati dal foro praticate nel soffitto.\nLa maggior parte dei lavori di restauro degli affreschi di Paris Bordone fu eseguita nel 1954 dalla Sovrintendenza dei Beni Culturali. Nello stesso anno fu rifatto il pavimento in ceppetti piallati di lance, venne ricostruito il tetto di scandole, furono rifatte le finestre ed elettrificate le campane.\nNuovi lavori furono necessari dopo l'alluvione del 1966 e la caduta di un fulmine l'anno successivo, che sventr\u00f2 il tetto del campanile; grazie all'apertura di una sottoscrizione del Touring Club Italiano fu avviata un intervento di restauro al campanile.\nGli ultimi lavori di restauro hanno interessato l'edificio tra il 2002 e il 2007. Sono stati restaurati gli intonaci esterni, \u00e8 stato completamente rifatto il tetto, restaurato il campanile, deumidificata la base delle pareti Ovest e Sud, riportato all'origine l'intonaco interno della chiesa e della sagrestia, restaurato l'armadio della sagrestia.\nLa ditta Lareco Sas di Vittorio Veneto, sotto la guida della dott.sa Paola De Santis, ha completato il restauro degli affreschi del Bordone finanziato dalla Fondazione Cariverona.\nArchitettura.\nEsterno.\nLa chiesa di san Simon \u00e8 adagiata su di un costone boscoso del Monte Celentone: la morfologia del terreno, caratterizzata da una notevole pendenza, ha influenzato l'organizzazione dell'intero complesso ed in particolare del sagrato, disposto secondo due piani diversi in rispettivo riferimento ai due ingressi. Un tempo, quando il bosco non l'aveva completamente nascosta, la chiesa dominava tutta la vallata.\nLa facciata \u00e8 a capanna, con i salienti molto inclinati tipici dell'architettura sacra alpina. L'attuale rosone quadrilobato ha presumibilmente sostituito una precedente lunetta, posta alla stessa altezza di quelle laterali, di cui si legge ancora la traccia. Grazie alla presenza di due mensole in pietra si pu\u00f2 supporre che anticamente il protiro fosse pi\u00f9 pronunciato di quello attuale. A destra del portale \u00e8 stata affissa una lapide in memoria di Valerio Da Pos, ornata da un medaglione bronzeo rappresentante il profilo del poeta valladese, opera di P. A. Lazzaris, mentre a sinistra \u00e8 stata affissa la stele in pietra ritenuta prova tangibile della leggendaria fondazione da parte del pio soldato Celentone.\nDal prospetto Sud-Ovest si possono intuire i differenti piani dei due sagrati. Lungo le pareti dell'aula si aprono ad intervalli regolari cinque lunette mentre le due finestre risultano asimmetriche sia rispetto al portale che alla facciata. Lungo questo lato corre un alto gradone usato a guisa di sedile. Nella zona absidale, edificata nel 1773, le aperture delle finestre sono leggermente arcuate mentre le lunette risultano pi\u00f9 strette e alte.\nA destra dell'ingresso ci sono delle tracce appena visibili di un affresco: si possono ancora distinguere solo i segni incisi di due aureole, una piccola accanto ad un'altra grande. Grazie a questo particolare C. B. Tiozzo ha avanzato l'ipotesi, supportata anche dall'analogia con molte altre chiese del circondario, che si possa trattare di un San Cristoforo, protettore dei viandanti, con il piccolo Ges\u00f9 seduto sulla spalla.\nDal prospetto Sud-Est si pu\u00f2 osservare, oltre alla differente altezza del tetto dell'abside rispetto a quello del corpo centrale, il muro a destra della sacrestia, leggermente discosto, che fa supporre una costruzione preesistente. \u00c8 interessante notare come questo muro sia marcatamente disposto ad est similmente alla parete nord del campanile. Oggi risulta utile al contenimento della terra che rischia di franare dal ripido pendio a Nord del sacro edificio.\nPortali.\nDei due portali quello rivolto a Sud-Ovest \u00e8 il pi\u00f9 antico. Lo dimostrano lo stato di conservazione degli elementi in pietra, la soglia particolarmente consumata e la decorazione dei piedritti e dell'architrave. I tre elementi in pietra sono decorati da una doppia scanalatura interrotta da tre rilievi ornamentali.\nSopra l'architrave c'\u00e8 un piccolo e antico affresco incassato nel muro: rappresenta la Madonna di Loreto, iscritta in un rosone e accompagnata da due angeli che reggono un candelabro.\nLa struttura del portale d'ingresso, coperto da un protiro aggettante in scandole, \u00e8 costituita semplicemente dai due piedritti e dall'architrave, decorati da una doppia scanalatura interrotta da tre tondi in pietra rossastra. Un'iscrizione posta sul rombo in rilievo sullo zoccolo sinistro porta la data del 1700.\nCampanile.\nGrazie alle differenti tessiture murarie possiamo individuare almeno tre fasi di costruzione distinte.\nLa parte tardo romanica \u00e8 in pietra a vista e, nel fronte ovest si legge ancora la traccia di un'apertura ad arco preesistente. La sezione cinquecentesca, in cui si aprono quattro finestre ad arco a tutto sesto, \u00e8 prevalentemente intonacata, solo le pietre angolari sono a vista. La terza parte, totalmente intonacata, \u00e8 stata innalzata nel 1755, come ci dimostra il Libro dei Conti del Massaro. In ogni lato si apre un'elegante bifora.\nLa tipica cuspide ad otto falde originate da quattro timpani ricoperta da scandole in larice aumenta ancora di pi\u00f9 il forte senso di verticalit\u00e0.\nInterno.\nLa chiesa di San Simon ha un'unica navata e un presbiterio profondo, che risulta sproporzionato rispetto alle dimensioni dell'edificio. L'asse longitudinale dell'aula \u00e8 orientato verso Sud-Est mentre il campanile ed il muro ad esso collegato hanno una pi\u00f9 marcata direzione Est. Ci\u00f2 dimostra la preesistenza di un edificio pi\u00f9 antico che secondo la simbologia architettonica cristiana, si sviluppava secondo l'asse Est-Ovest.\nDalla sezione longitudinale si possono facilmente distinguere il livello dell'aula e quello del presbiterio settecentesco, le lunette, differenti sia nell'apertura che nell'altezza, le porte del campanile e della sagrestia, una a tutto sesto l'altra a sesto acuto. Inoltre si pu\u00f2 osservare che, mentre la navata semplice e scarna sembra quasi in funzione degli affreschi, il presbiterio \u00e8 impreziosito da pi\u00f9 ampie cornici, lesene e rilievi in stucco di gusto barocco.\nGuardando la sezione trasversale \u00e8 evidente la differente altezza della volta dell'aula rispetto a quella del presbiterio. Un'altra chiara interruzione dell'originario schema architettonico \u00e8 leggibile nella vela della sagrestia che \u00e8 stata bruscamente interrotta dal \"nuovo\" muro absidale.\nAltari.\nDal 1549 gli altari ai lati del catino absidale erano decorati dalle quattro immagini dipinte a fresco da Paris Bordone: a destra le sante Caterina d'Alessandria e Barbara e a sinistra i santi Tommaso apostolo e Bartolomeo apostolo. Nel 1635 monsignor Tommaso Malloni, in visita a Vallada, descrive gli affreschi e le cornici lignee, non ancora dorate, che li racchiudono.In seguito all'allargamento dell'abside del 1774, poich\u00e9 gli affreschi erano stati coperti da uno strato di calce, vennero eseguite delle nuove pale d'altare. Con la riscoperta degli affreschi cinquecenteschi gli altari laterali furono rimossi.\nAltar Maggiore.\nNel 1525, prima che Paris Bordone arrivasse a Vallada, un Fl\u00fcgelaltar era stato riposto nel semplice catino absidale che occupava allora circa un terzo della parete. L'opera, in stile tardogotico, \u00e8 il risultato della armoniosa e qualificata collaborazione di pi\u00f9 artisti. G. Parusini ha attribuito la progettazione generale ad Andr\u00e8 Haller da Bressanone e ha identificato tra gli autori anche \u201cMaestro di Heiligenblut\u201d. Il Fl\u00fcgelaltar, in legno di abete rosso e di pino cembro dorato e policromato, \u00e8 costituito da un Corpus o Scrigno con due battenti incernierati, dall'Auszung, il coronamento, e il Sarg, o Predella, sempre richiudibile per mezzo di due sportelli. L'opera \u00e8 stata da pochi anni restaurata nei laboratori della Fortezza da Basso, settore di restauro della scultura lignea dell'Opificio delle Pietre Dure di Firenze.\nSecondo la descrizione lasciataci da Mons. Lollino, il catino absidale era stato decorato dal Bordone con le figure di san Rocco e san Sebastiano, protettori contro la peste e titolari di molti altari nelle chiese della valle.\nIl catino absidale fu proporzionalmente allargato nel 1774 determinando un profondo cambiamento nell'assetto dell'altar Maggiore. La costruzione della nuova mensa fu affidata all\"intagliador\" di Cencenighe Manfroi, a cui probabilmente furono commissionati anche i due altari laterali, e pagati nel 1776. L'altare fu alzato nel 1781, dopo che nel 1779 erano state costruite le spalliere del Coro con la sede del mansionario.\nIn seguito alla scoperta degli affreschi di Paris Bordone, con lo spostamento dell'organo venne deciso di cambiare anche l'assetto dell'altar Maggiore. Nel 1905 la Fabbriceria decise di commissionare una nuova mensa e di riporre l'antico tabernacolo barocco nella sede della confraternita dei Battuti. Il nuovo altare, consegnato nel settembre del 1906 \u00e8 opera di Amedeo Da Pos.\nAltare di Sant'Antonio.\nA met\u00e0 della navata, addossato alla parete Nord, sorgeva un altare dedicato a sant'Antonio.\nUn'elegante polittico, realizzato da Matteo Cesa tra il 1480 e il 1485, decorava l'altare anche prima che Paris Bordon realizzasse il suo ciclo pittorico, la figura del Padre Eterno, infatti, occupa solamente la parte pi\u00f9 alta della parete.\nLe tavole dipinte a tempera grassa sono racchiuse entro una cornice intagliata con motivi quattrocenteschi (in realt\u00e0 si tratta di un'elegante rifacimento della fine del milleottocento o degli inizi del millenovecento). Nel primo fornice San Valentino non indossa i consueti paramenti liturgici ma una veste ed un ampio mantello, abbigliamento maggiormente convenuto ad un funzionario laico o ad un uomo di cultura dell'epoca. In mano regge un vangelo aperto e la palma del martirio. A destra Antonio abate, patriarca del monachesimo d'Occidente, \u00e8 identificabile grazie al nero suino, inquieto e ringhiante, che reca nella zampa un campanello, riferimento alle forze del male domate o al potere curativo che il grasso di questo animale aveva sul Fuoco di Sant'Antonio. Il Santo eremita stringe con la mano destra un libro chiuso e con la sinistra un lungo bastone. Gli sguardi, tutti convergenti verso il centro potrebbero essere rivolti a una tavola centrale con la Madonna e il bambino, oggi perduta. Nel terzo fornice santa Margherita di Antiochia stringe con la mano sinistra la palma del martirio mentre ai suoi piedi giace il Male domato, rappresentato da un piccolo drago. L'ampio manto di una brillante tonalit\u00e0 di verde copre la preziosa veste scarlatta ricamata minuziosamente con un disegno modulare ad ogive includenti il simbolo della melagrana. Il frutto ha molteplici significati iconografici: i suoi copiosi chicchi simboleggiano il sacrificio di Cristo e il cruento martirio accettato dalla Santa, alludono ai fedeli uniti nel mistico corpo della chiesa e all'infinita abbondanza della grazia divina. A destra infine \u00e8 rappresentato un vecchio frate intento a leggere il libro che regge con entrambe le mani. Dalla foggia e dal colore dell'abito talare potrebbe trattarsi di San Filippo Benizi, celebre monaco dell'Ordine dei Servi di Maria che allora possedevano un convento a Belluno. Il fondo oro e l'essenziale pavimentazione rosacea inseriscono i personaggi in una dimensione atemporale.\nDurante le visita pastorale nel 1583, il vescovo Giovanni Battista Velier ordina di \u201c\"proveder per li altari che ciascuno di essi habbia un palio novo di qualche honorevolezza\"\u201d. L. Serafini ha dunque supposto che la pala raffigurante i santi Valentino, Antonio e Margherita eseguita da Francesco Frigimelica il vecchio sia stata la risposta a questa volont\u00e0.\nAl vertice destro dell'immaginario triangolo che congiunge i tre santi, la Vergine Margherita indossa un candido velo e una scura tunica coperta in parte da un ampio manto ocra. Lungo il bordo del manto della santa si pu\u00f2 leggere la scritta frammentaria: \u201c1595 C\u2026P\u2026NTUS\u2026PINXIT\u2026ISCUS FRIGGIMELLICA PICTO\u201d. Questa datazione inserisce la pala di San Simon tra le prime opere eseguite dal pittore nel bellunese. Antonio abate, padre del monachesimo Occidentale, si sostiene su un bastone a \u201ctau\u201d con la mano destra mentre regge con la sinistra una lingua di fuoco. La fiamma pu\u00f2 essere sia un'allegoria della salda fede dell'eremita sia un riferimento al Fuoco di Sant'Antonio, malattia caratterizzata da eritemi e vescicole che causano appunto un senso di bruciore, contro cui il Santo \u00e8 invocato. Di fronte alla vergine Margherita San Valentino regge con la mano destra un Vangelo, simbolo della sua erudizione, e stringe con la sinistra un ramo di palma, venne infatti decapitato durante le persecuzioni dell'imperatore Aureliano. Sopra la candida tunica indossa una pianeta paonazza decorata da un'ampia fascia sulla quale sono ricamate quattro immagini sacre.\nNella seconda met\u00e0 del XIX secolo la Confraternita di sant'Antonio decise di ricostruire il proprio altare. Giovanni Battista Andrich Zanetto di Vallada (1842-1926) scolp\u00ec la predella, il gradino superiore dell'altare, e la mensa \u201ca sarcofago\u201d che oggi si trova nel presbiterio, dietro all'Altar Maggiore. La realizzazione della statua di sant'Antonio e della cornice furono affidate all'esperta mano di Pietro Amedeo Lazzaris (1857-1917), che nel 1897 scolp\u00ec anche il medaglione bronzeo con l'effigie di Valerio Da Pos.\nEx Altare di Santa Barbara e Santa Caterina d'Alessandria.\nA destra dell'Altar Maggiore si trovava il tabernacolo dedicato alle sante Barbara e Caterina d'Alessandria.\nIl restauro e la valorizzazione degli affreschi di Paris Bordone hanno comportato la rimozione della struttura lignea dell'altare, laccata, dorata e policromata, si trova oggi nell'oratorio di santa Lucia a Cog\u00f9l.\nNel 1776, Valentino Rovisi, allievo di Giambattista Tiepolo, fu chiamato ad abbellire gli altari laterali della \u201cnuova\u201d chiesa. Dipinse cos\u00ec la pala raffigurante la Beata Vergine di Loreto tra le sante Caterina d'Alessandria e Barbara e la pala del vicino altare di San Bartolomeo. Presumibilmente in questa occasione il Rovisi affresc\u00f2 anche il vicino Sacello dei Gat. La tela \u00e8 oggi collocata sulla parete destra del presbiterio.\nEx Altare di San Bartolomeo e San Giacomo Maggiore.\nA sinistra del presbiterio si trovava l'altare dedicato ai santi Bartolomeo e Giacomo Maggiore.\nL'appariscente struttura lignea, assemblata nella seconda met\u00e0 dell'Ottocento, si trova oggi nell'oratorio di sant'Antonio Abate a Mas.\nLa tela raffigurante la Piet\u00e0 tra i santi Bartolomeo e Giacomo, all'epoca contenuta nel dossale, \u00e8 oggi collocata sulla parete sinistra del presbiterio.\nOrgano.\nL'organo, costruito da Gaetano Callido nel 1802, fu commissionato in seguito a quello installato nel giugno del 1801 nella chiesa di Canale d'Agordo. Senza alcun riguardo per gli affreschi del Bordone lo strumento fu installato sopra all'ingresso principale provocando gravi danni. In seguito alla riscoperta del ciclo pittorico l'organo fu spostato insieme alla cantoria nell'abside dall'organaro Luigi De Cristoforis. Il falegname G. B. Lazzaris complet\u00f2 la cassa con delle cornici baroccheggianti.\nSagrestia.\nInizialmente la sagrestia doveva essere un piccolo vano fra il campanile il lato orientale dell'abside.\nIl 23 giugno 1740, durante una Parte delle Regole di Vallada e Carfon-Fregona-Feder, ne fu deciso l'ingrandimento dopo che il vescovo Gaetano Zuanelli, durante la sua visita pastorale, aveva consigliato di ricostruire la sagrestia, essendo piccola e non adatta alle nuove esigenze. L'attuale Sagrestia \u00e8 frutto dei lavori compiuti durante l'anno successivo.\nProva dell'assenza di un progetto unitario sono le vele asimmetriche e le due finestre fra di loro differenti: quella di destra, la pi\u00f9 recente, \u00e8 asimmetrica rispetto alla parete e alla vela.\nCimitero.\nDal sagrato a sud del sacro edificio parte una scalinata che conduce al cimitero. Varcato il cancello del campo santo una lunga scalinata sale per un centinaio di metri fino ad una piccola cappella dal cui sagrato, volgendo lo sguardo verso la sottostante chiesa si pu\u00f2 ammirare tutta la vallata.\nFra gli altri \u00e8 qui sepolto Valerio Da Pos, poeta valligiano, il cui epitaffio \u00e8 scolpito su una lastra di pietra affissa al muro della scalinata:\nCuriosit\u00e0.\nDal 2012 nello stato di Santa Catarina in Brasile, sul Morro Boa Vista che domina la grande citt\u00e0 di Jaragu\u00e1 do Sul \u00e8 stata costruita una chiesetta gemella di quella di Vallada in memoria degli emigranti bellunesi che si trasferirono li ed \u00e8 dedicata a papa Giovanni Paolo I."}
{"id": "3878", "revid": "0", "url": "https://it.wikipedia.org/wiki?curid=3878", "title": "Sterzing", "text": ""}
{"id": "3879", "revid": "125675014", "url": "https://it.wikipedia.org/wiki?curid=3879", "title": "Scozia", "text": "La Scozia (in inglese e scots \"Scotland\", in gaelico scozzese \"Alba\") \u00e8 una nazione costitutiva del Regno Unito. Posta all'estremit\u00e0 settentrionale dell'isola di Gran Bretagna, ne occupa pi\u00f9 di un terzo della superficie con i suoi di estensione. \u00c8 circondata dall'oceano Atlantico tramite il mare di Norvegia a nord, il mare del Nord a est e il canale del Nord e il mare d'Irlanda a sud-ovest. Non ha confini internazionali: il suo unico confine \u00e8 quello interno con l'Inghilterra, posto a sud. \nOltre alla sezione collocata nella Gran Bretagna, il suo territorio comprende pi\u00f9 di 790 isole minori, tra cui spiccano gli arcipelaghi delle Ebridi, delle Orcadi e delle Shetland. Edimburgo, capitale e seconda citt\u00e0 della nazione, fu il centro dell'Illuminismo scozzese del XVIII secolo, che trasform\u00f2 il Paese in una delle potenze commerciali, intellettuali e industriali dell'Europa occidentale. Glasgow, la maggiore citt\u00e0 della Scozia e la quarta del Regno Unito, era un tempo una delle principali citt\u00e0 industriali a livello mondiale. Essa sorge al centro della conurbazione della \"Greater Glasgow\". \nLe acque scozzesi consistono in una grande porzione dell'Atlantico settentrionale e del mare del Nord, e hanno contenuto, fintanto che il Regno Unito ne ha fatto parte, le maggiori riserve di petrolio dell'Unione europea; ci\u00f2 ha fatto s\u00ec che Aberdeen, la terza citt\u00e0 della Scozia, ottenesse il titolo di capitale europea del petrolio.\nIl Regno di Scozia emerse come stato indipendente e sovrano nell'Alto Medioevo e continu\u00f2 a esistere fino al 18\u00ba secolo. La nazione entr\u00f2 in unione personale con il Regno d'Inghilterra nel 1603, a seguito della successione di Giacomo VI sia al trono inglese che a quello scozzese. In seguito, il 1\u00ba maggio 1707, la Scozia entr\u00f2 ufficialmente in unione con l'Inghilterra, questa volta politicamente, creando un unico Stato col nome di Regno Unito di Gran Bretagna. Questa unione fu il risultato del Trattato di Unione firmato nel 1706 e tradotto in legge dai Parlamenti di entrambe le nazioni, nonostante l'opposizione popolare e i disordini antiunionisti a Edimburgo, Glasgow e ovunque nel Regno di Scozia. La Gran Bretagna stessa, in seguito, entr\u00f2 in unione politica con il Regno d'Irlanda il 1\u00ba gennaio 1801, per creare il Regno di Gran Bretagna e Irlanda.\nIl sistema legale della Scozia \u00e8 rimasto separato da quello di Inghilterra, Galles e Irlanda del Nord, e la Scozia costituisce una giurisdizione separata sia nel diritto pubblico che in quello privato. L'esistenza di istituzioni legali, educative e religiose distinte da quelle del resto del Regno Unito ha contribuito alla continuazione della cultura e dell'identit\u00e0 nazionale scozzese sin dall'unione nel 1707. Nel 1999 fu reistituito un parlamento locale, il Parlamento scozzese, con autorit\u00e0 su molti ambiti di politica interna, a seguito del referendum sulla devoluzione scozzese nel 1997. Nel maggio 2011 il Partito Nazionale Scozzese ha ottenuto la maggioranza assoluta al Parlamento scozzese e di conseguenza, il 18 settembre 2014, si \u00e8 tenuto un referendum sull'indipendenza dal Regno Unito. L'esito \u00e8 stato favorevole agli unionisti con il 55,3% dei voti.\nLa Scozia \u00e8 membro del Consiglio britannico-irlandese, e dell'Assemblea Parlamentare britannico-irlandese, e partecipa inoltre all'accordo dell'Area di viaggio comune (\"Common Travel Area\"). Prima dell'uscita del Regno Unito dall'Unione europea, la Scozia era rappresentata al Parlamento europeo da sei eurodeputati.\nEtimologia.\n\"Scotland\" deriva da \"Scoti\", il nome latino per i Celti di origine irlandese stanziati in Scozia. Il termine tardo-latino \"Scotia\" fu inizialmente utilizzato per riferirsi all'Irlanda. Dall'XI secolo almeno, il termine \"Scotia\" fu utilizzato per riferirsi al territorio della Scozia dove si parlava il gaelico, ossia a nord del fiume Forth, insieme ad \"Albania\" o \"Albany\", entrambi termini derivati dal gaelico \"Alba\". L'utilizzo delle parole \"Scots\" e \"Scotland\" per indicare tutta l'attuale Scozia cominci\u00f2 solo nel Basso Medioevo.\nGeografia fisica.\nTerritorio.\nLa Scozia ha una superficie di , comparabile con quella della Repubblica Ceca. Si estende fra le latitudini di Bergen (Norvegia) a nord e Flensburg (Germania) a sud. Il confine con l'Inghilterra a sud \u00e8 l'unico confine terrestre, e va da Gretna Green a ovest a Berwick-upon-Tweed a est. A nord e a ovest \u00e8 bagnata dall'Oceano Atlantico, a est dal mare del Nord.\nLa lunghezza massima del paese, tra Capo Wrath e Mull of Galloway, misura 360 km, mentre la larghezza massima, tra Ardnamurchan Point, nella penisola di Ardnamurchan a ovest, e Peterhead, a est, misura .\nDal punto di vista fisico, si pu\u00f2 dividere la Scozia in tre parti:\n-Le Highlands, nella zona peninsulare centro-settentrionale, sono montuose (\"Highlands\" vuol dire appunto \"terre alte\") e coperte di brughiere. Al largo della loro costa settentrionale si trovano le isole Orcadi e Shetland, mentre di fronte alla costa occidentale sono raggruppate le Ebridi. Le Highlands ospitano il numero pi\u00f9 grande di parlanti gaelici: in gaelico queste regioni sono infatti conosciute come \"a\u2019 Gh\u00e0idhealtachd\", traducibile con \"la terra dei Gaeli\". Le Ebridi sono l'unica regione della Scozia in cui il gaelico \u00e8 parlato da pi\u00f9 persone rispetto all'inglese e allo scots: per questa ragione, l'arcipelago \u00e8 paragonabile alla \"Gaeltacht\" irlandese. Le coste delle Highlands sono frastagliate da innumerevoli fiordi, chiamati \"firths\", che raggiungono l'interno della penisola. Tra i fiordi pi\u00f9 celebri c'\u00e8 il Moray Firth, mentre alcuni tra gli stretti marittimi pi\u00f9 degni di nota sono il The Minch e l'Inner Sound. Le Highlands sono ricche di avvallamenti lunghi e profondi, chiamati \"glens\", \"valli\". Tra i pi\u00f9 celebri troviamo il Glen Mor o Great Glen, che va dal Firth of Lorne al Moray Firth e separa le Highlands nordoccidentali dai Monti Grampiani. Per quasi tutta l'estensione del \"glen\" si estende il Canale di Caledonia, che mette in comunicazione l'Atlantico e il Mare del Nord, unendo il Loch Ness e Loch Lochy. Il gruppo dei Cairngorms \u00e8 il pi\u00f9 importante dei Grampiani, mentre il Ben Nevis () \u00e8 il monte pi\u00f9 alto della Gran Bretagna.\n-Le Lowlands sono formate dalle valli dei fiumi Tay, Forth e Clyde. Questa \u00e8 la regione pi\u00f9 abitata e pi\u00f9 industrializzata della nazione: i tre quarti degli scozzesi vivono qui. Una delle zone pi\u00f9 abitate di questa regione geografica \u00e8 la \"Central Band\", la linea immaginaria che collega le metropoli di Edimburgo (capoluogo della nazione e centro culturale) e di Glasgow (citt\u00e0 pi\u00f9 popolosa e centro economico). Le Lowlands confinano a nord con gli Ochil Hills, i contrafforti meridionali delle Highlands, e a sud con i Pentland Hills e i Lammermuir Hills, i primi rilievi delle Uplands. Anche questa regione scozzese \u00e8 frastagliata da fiordi, tra cui forse uno dei pi\u00f9 famosi dell'intera Gran Bretagna: il Firth of Forth, tra i pi\u00f9 trafficati del Paese, sul quale si affaccia la capitale Edimburgo e altre citt\u00e0 di rilievo come Dundee.\n-Le Uplands sono una regione che presenta numerosi rilievi, ma meno alti di quelli delle Highlands. Le vette non superano i 1 000 m: le pi\u00f9 alte sono il Merrick (), il \"Rhinns of Kells\" () e il \"Cairnsmore of Carsphain\" ().\nFiumi, laghi e coste.\nI fiumi principali della Scozia sono il Clyde (), lo Spey (), il Tweed (), il Dee (), il Tay () e il Forth (). Tutti tranne il Clyde sfociano nel mare del Nord. \nI laghi scozzesi sono conosciuti con la parola gaelica \"loch\" e si trovano principalmente nelle regioni settentrionali; sono celebri per essere lunghi e stretti, in quanto di orgini glaciale. Tra i principali ci sono il Loch Lomond e Loch Awe a ovest, il Loch Tay, Loch Rannoch e Loch Ericht nei Grampiani, Loch Lochy e Loch Ness nel Glen Mor, e Loch Maree e Loch Shin vicino alla costa settentrionale.\nLoch Ness \u00e8 probabilmente il pi\u00f9 famoso, protagonista del noto mito del mostro Nessie. \nInfine, le coste sono per la maggioranza alte e frastagliate, arrivando anche a di altezza a Saint Kilda. \nClima.\nIl clima delle isole britanniche subisce fortemente l'influsso dell'oceano, in particolare nelle zone occidentali. La Scozia, la pi\u00f9 settentrionale tra le regioni della Gran Bretagna, \u00e8 maggiormente esposta alle masse d'aria fredda di origine polare, le quali, entrando in contrasto con la calda corrente del Golfo, creano frequenti zone di bassa pressione, particolarmente accentuate in autunno e all'inizio dell'inverno. A causa di tali depressioni atlantiche, la media delle precipitazioni \u00e8 piuttosto elevata e le estati sono decisamente fresche e ventose, soprattutto nelle regioni montuose esposte a ovest. Tuttavia \u00e8 la stessa corrente del Golfo a rendere l'inverno scozzese molto mite in proporzione alla latitudine: la capitale Edimburgo, pur essendo situata al 56\u00ba parallelo circa, ha una temperatura media annuale oscillante intorno ai ( d'inverno, d'estate), diversamente da Mosca, che, pur trovandosi pressoch\u00e9 alla stessa latitudine (55\u00b0 45\u2032 N) ha una temperatura media massima invernale di .\nFlora.\nIl cardo \u00e8 il simbolo della Scozia. Assieme a felci e erica \u00e8 presente un po' dovunque nella brughiera scozzese. Le Lowlands sono ricche di ginestre e hanno una vegetazione simile a quella continentale. Lungo la costa occidentale abbondano fuchsie, rododendri e azalee, nelle Highlands erica e felci. Sui Grampiani la flora \u00e8 di tipo alpino e si pu\u00f2 trovare anche la tundra. La maggior parte del territorio era fin dai tempi antichi ricoperto da foreste caducifoglie (soprattutto querce) che ora si sono ridotte a causa del disboscamento e del pascolo. Uno degli alberi pi\u00f9 rappresentativi delle foreste \u00e8 il \"Pinus sylvestris\", il pino silvestre, il quale appunto \u00e8 anche nominato come pino di Scozia (\"scots pine\"). Questa specie di pino \u00e8 un simbolo legato alla cultura locale e albero nazionale.\nFauna.\nLa fauna in Scozia registra la presenza di animali assenti nel resto d'Europa: il topo di Rhum, la pecora selvatica \"soay\", gli uccelli di St. Kilda (\"Troglodytes troglodytes hirtensis)\". Molto comune il cervo rosso. Le scogliere sono un paradiso per varie specie di uccelli (tra cui il pulcinella di mare). Nelle zone acquitrinose vive la gallina di palude (\"grouse\"). Estinti da secoli a causa della persecuzione umana i grandi carnivori (orso, lupo, lince), la Scozia rimane l'ultimo rifugio in Gran Bretagna per lo scoiattolo rosso (\"Sciurus vulgaris\"), soppiantato nel resto dell'isola dallo scoiattolo grigio americano (\"Sciurus carolinensis\") dopo l'introduzione avvenuta in Inghilterra, e della renna, di cui si pu\u00f2 trovare un piccolo branco (circa 150 esemplari) sui Cairngorm. Presenti anche la volpe e il tasso. A causa dell'elevatissimo numero di cervi, si sta pensando di reintrodurre i lupi. I fiumi della Scozia sono anche carichi di salmoni, e le coste sono habitat per numerose specie di foche (tra cui la foca grigia e la foca comune).\nPopolazione.\nLa Scozia ha una popolazione di circa abitanti, distribuiti in maniera molto disuguale: nella Central Belt (zona industriale dell'asse Glasgow-Edimburgo) la densit\u00e0 \u00e8 di 700 ab./km\u00b2, mentre in alcune regioni delle Highlands ammonta a meno di due abitanti per km\u00b2.\nSecondo il censimento del 2011, la popolazione scozzese si divideva etnicamente nei seguenti gruppi: \nAmministrazione locale.\nDal 1994 il governo locale \u00e8 stato riorganizzato sulla base di 32 aree di consiglio. Fino al 1971 la Scozia era divisa in contee, mentre le citt\u00e0 maggiori erano rette dalle Corporazioni Cittadine. Le vecchie contee mantengono un ruolo solamente a fini catastali.\nPolitica.\nLa Scozia \u00e8 una nazione costitutiva del Regno Unito e suo capo di Stato \u00e8 il monarca britannico, che attualmente \u00e8 Elisabetta II (sul trono dal 1952).\nDal punto di vista costituzionale, il Regno Unito \u00e8 uno stato unitario con un governo e un parlamento sovrani. A seguito dei referendum sulla devoluzione approvati in Scozia e Galles nel 1997, \u00e8 stato concesso un limitato autogoverno a queste due nazioni costitutive. Il Parlamento del Regno Unito a Westminster continua per\u00f2 ad avere il potere di emendare, espandere, ridurre oppure abolire gli ambiti di autonomia devoluti a Scozia e Galles e, quindi, il Parlamento scozzese non si pu\u00f2 definire pienamente sovrano. Peraltro, sul piano pratico, \u00e8 piuttosto improbabile che il Parlamento britannico voglia (e, volendolo, possa politicamente) abolire in maniera unilaterale i parlamenti e i governi di Scozia e Galles senza indire prima un referendum in tal senso tra le popolazioni interessate.\nA seguito della devolution, riguardo a certe materie d'interesse locale, il potere di fare leggi e di applicarle \u00e8 stato delegato al Parlamento scozzese e al Governo scozzese, con sede a Edimburgo. Il Parlamento del Regno Unito mantiene la competenza su certe materie, anche se riguardanti la Scozia, come quelle fiscali, il sistema di sicurezza sociale, la difesa, le relazioni internazionali, le comunicazioni e altre, che sono elencate in via tassativa nello \"Scotland Act\" come \"materie riservate\". Il Parlamento scozzese ha potere legislativo in tutte le altre materie riguardanti la Scozia, oltre ad avere un potere limitato di variare l'imposta sui redditi. Nel caso tuttavia ritenga opportuno che una certa decisione sia presa dal Parlamento del Regno Unito il Parlamento scozzese pu\u00f2 restituire a quest'ultimo la facolt\u00e0 di legiferare su determinate materie devolute.\nIl Parlamento scozzese \u00e8 monocamerale ed \u00e8 composto da 129 membri, 73 dei quali rappresentano singoli collegi e sono eletti con il \"first-past-the-post\" (sistema maggioritario a turno unico). Gli altri 56 sono eletti con il sistema proporzionale. La Regina, su indicazione del Parlamento, nomina uno dei parlamentari \"First Minister\". Gli altri ministri, nominati con lo stesso procedimento, assieme al \"First Minister\" formano il Governo della Scozia (\"Scottish Executive\").\nLa Scozia \u00e8 rappresentata da 59 deputati alla Camera di Comuni. Alla Camera dei Lord, i Pari scozzesi hanno potuto sedere fino al 1999.\nNel Governo del Regno Unito esiste un dicastero specifico per gli affari scozzesi, lo Scotland Office. Guidato dal Segretario di Stato per la Scozia, prima della devoluzione aveva responsabilit\u00e0 su tutto il sistema di governo scozzese. Ora rimangono allo Scotland Office un numero limitato di materie, come le relazioni con gli altri ministeri che mantengono competenze settoriali riguardanti la Scozia.\nEconomia.\nL'economia della Scozia, come quella dell'intero Regno Unito ha forti legami con l'Europa e con tutto il mondo. Le esportazioni hanno, infatti, una grossa importanza.\nIl paese ha un sistema di mercato, con diversi interventi della mano pubblica. Dopo la rivoluzione industriale l'economia scozzese si concentr\u00f2 sull'industria pesante, dominata da settori produttivi come le costruzioni navali, l'estrazione di carbone e la siderurgia. In quel periodo l'esistenza dell'Impero britannico forn\u00ec alle produzioni scozzesi un grosso mercato, con dimensioni mondiali.\nIl declino dell'industria pesante, verso la seconda met\u00e0 del XX secolo, port\u00f2 a un considerevole spostamento di attivit\u00e0 verso i settori dei servizi e della tecnologia.\nNegli anni settanta lo sfruttamento dei giacimenti petroliferi nel mare del Nord diede luogo a una prima, grossa trasformazione dell'economia scozzese.\nGli anni ottanta videro la grande espansione della cosiddetta \"Silicon Glen\", tra Glasgow e Edimburgo, dove si insediarono molte grosse aziende operanti nell'informatica e nei settori tecnologici.\nEdimburgo ( abitanti) \u00e8 il principale centro finanziario scozzese. Nella capitale operano gruppi finanziari come la Royal Bank of Scotland, la HBOS (proprietaria della Bank of Scotland) e la Standard Life Aberdeen.\nGlasgow ( abitanti) \u00e8 il principale porto scozzese e il quarto centro industriale del Regno Unito, contando per oltre il 60% dei prodotti industriali esportati dalla Scozia. I cantieri navali, anche se con dimensioni decisamente ridotte rispetto ai massimi toccati all'inizio del XX secolo, formano ancora la base produttiva dell'industria cittadina. Glasgow \u00e8 anche il principale centro scozzese per il commercio al dettaglio, oltre che uno dei primi venti centri finanziari europei e sede di molte importanti societ\u00e0.\nAberdeen ( abitanti), a volte chiamata la capitale europea del petrolio, \u00e8 il centro dell'industria petrolifera basata sui giacimenti trovati sotto il fondo del mare del Nord.\nAltre importanti attivit\u00e0 scozzesi sono l'industria tessile, la chimica, la distillazione di whisky, la produzione di birra, la pesca e il turismo.\nNel 2003 le esportazioni scozzesi (escluso il commercio con il resto del Regno Unito) sono state stimate in quasi 19 miliardi di sterline, di cui circa il 70% costituito da prodotti industriali. Maggiori fonti di reddito sono il whisky, i prodotti dell'industria elettronica, i servizi finanziari. I mercati maggiori sono gli Stati Uniti, la Germania e la Francia. Secondo lo Scottish National Accounts Project (SNAP) il Prodotto interno lordo (PIL) della Scozia nel 2009 era di 127 miliardi di sterline, equivalenti a 146 miliardi di euro.\nSolo un quarto del territorio \u00e8 coltivato (principalmente a cereali e verdure), ma l'allevamento ovino ha un ruolo importante nelle meno fertili regioni del nord e sulle isole. La propriet\u00e0 della terra \u00e8 relativamente concentrata in poche mani (circa 350 persone sono proprietarie della met\u00e0 del territorio). Nel 2003 quindi il Parlamento scozzese ha approvato un \"Land Reform Act\" che consente ai coltivatori diretti e alle comunit\u00e0 locali di comprare la terra, anche contro la volont\u00e0 del proprietario.\nAnche se la Bank of England \u00e8 la banca centrale di tutto il Regno Unito, tre banche scozzesi (Bank of Scotland, Royal Bank of Scotland e Clydesdale Bank) hanno il potere di emettere banconote. Anche se queste sterline scozzesi non hanno corso legale in Inghilterra, Galles e Irlanda del Nord, sono liberamente scambiabili con quelle emesse dalla Banca d'Inghilterra. Nonostante questo, in altre parti del Regno e specialmente in Inghilterra, molti esercenti rifiutavano le banconote scozzesi. Una nuova legge ha posto rimedio a questo inconveniente, ma fuori dal Regno Unito ancora oggi banche e cambiavalute spesso non accettano le banconote scozzesi.\nTrasporti.\nLa Scozia conta cinque grandi aeroporti internazionali (Glasgow-International, Glasgow-Prestwick, Edimburgo, Aberdeen e Inverness), che insieme servono 150 destinazioni internazionali con una grande variet\u00e0 di servizi di linea e charter. GIP (\"Global Infrastructure Partners\") gestisce l'aeroporto di Edimburgo, mentre la BAA (\"British Airports Authority\") gestisce quelli di Aberdeen e Glasgow; la \"Highlands and Islands Airports\" opera 11 aeroporti regionali, incluso quello di Inverness, che servono le localit\u00e0 pi\u00f9 remote. Infratil gestisce Prestwick.\nLe autostrade scozzesi e le principali strade statali sono gestite da Transport Scotland; la parte restante della rete \u00e8 gestita dalle autorit\u00e0 locali scozzesi in ognuna delle aree di pertinenza. Servizi regolari di traghetto operano tra la terraferma scozzese e le molte isole: questi traghetti sono gestiti principalmente da Caledonian MacBrayne, ma vengono operati dai consigli locali. Altre linee di traghetti, servite da numerose societ\u00e0, collegano la Scozia all'Irlanda del Nord, al Belgio, alla Norvegia, alle Isole Faroe e anche all'Islanda. Network Rail Infrastructure Limited possiede e opera le infrastrutture del sistema ferroviario scozzese, mentre il Governo della Scozia detiene la responsabilit\u00e0 per le strategie ferroviarie e il loro budget. La rete ferroviaria scozzese conta circa 340 stazioni e chilometri di tracciato. I passeggeri trasportati ogni anno superano i 62 milioni.\nLa rete ferroviaria scozzese \u00e8 gestita da Transport Scotland. Le principali linee ferroviarie della Costa Est e della Costa Ovest collegano le principali citt\u00e0 tra loro e con la rete ferroviaria inglese. Il servizio ferroviario all'interno della Scozia \u00e8 operato da First ScotRail. Durante l'epoca della British Railways la linea della Costa Ovest da Londra Euston a Glasgow Centrale fu elettrificata, all'inizio degli anni '70, seguita dalla linea della Costa Est, verso la fine degli anni '80. La British Railways cre\u00f2 il brand ScotRail; finch\u00e9 esistette la British Railways, molte linee nello Strathclyde furono elettrificate: lo Strathclyde Passenger Transport Executive fu in prima linea nel definire la propria rete la \"pi\u00f9 grande rete ferroviaria elettrificata fuori da Londra\". Oggi molte parti della rete sono a trazione elettrica, ma non vi sono linee elettrificate nelle Highlands, nell'Angus, nell'Aberdeenshire e nessuna delle isole presenta collegamenti ferroviari.\nLa citt\u00e0 di Glasgow \u00e8 serivita sistema integrato di metropolitana dal 1896. Completamente restaurato e rimodernato tra il 1977 e il 1980, oggi conta 15 stazioni che sono utilizzate da circa passeggeri al giorno. Le stazioni sono state ulteriormente ammodernate in vista dei XX Giochi del Commonwealth che si sono svolti nella citt\u00e0 nel 2014.\nLa linea ferroviaria della costa est attraversa il Firth of Forth tramite il Forth Bridge: completato nel 1890, questo ponte a sbalzo \u00e8 stato descritto come \"il profilo pi\u00f9 riconoscibile della Scozia a livello internazionale\".\nSociet\u00e0.\nLingue e dialetti.\nLe lingue ufficiali in Scozia sono tre: l'inglese, lo scots e il gaelico scozzese.\nL'inglese, o pi\u00f9 precisamente SSE (\"Scottish Standard English\"), \u00e8 la lingua pi\u00f9 diffusa. Lingua di ceppo germanico occidentale, viene utilizzata in tutti gli ambiti ufficiali ed \u00e8 parlata dall'intera popolazione. \nLo scots, anch'esso una lingua germanica occidentale, \u00e8 da alcuni considerato un dialetto della lingua inglese, sebbene abbia avuto un'evoluzione diversa da quest'ultima: nonostante entrambe siano discendenti dell'anglosassone, la maggior parte dei linguisti le ritiene due idiomi separati. Viene parlato da circa il 30% della popolazione scozzese, ed \u00e8 usato principalmente in ambiti informali. \nIl gaelico scozzese, idioma invece appartenente al ceppo delle lingue celtiche, \u00e8 la lingua pi\u00f9 antica della nazione. Solo l'1.1% degli scozzesi conosce ancora il gaelico come prima lingua, e l'unica area amministrativa dove esso \u00e8 la lingua numericamente prevalente \u00e8 \"Na h-Eileanan Siar\" (Ebridi esterne); ciononostante alcuni termini gaelici rimangono presenti, in forma spesso anglicizzata, in parecchi toponimi ormai assimilati dalla lingua inglese (e dallo scots), come \"aber\" (foce), \"baile\", \"bal\" (citt\u00e0), \"beinn\", \"benn\", \"ben\" (monte, lett. testa), \"innis\" (isole), \"loch\" (lago), \"slogan\" (slogan). Inoltre, sono in atto da diversi anni processi per tenere pi\u00f9 attivo l'uso di questa lingua goidelica ed incrementarlo sempre di pi\u00f9.\nFonte: I dati relativi al periodo 1755-2001 sono relativi a censimenti riportati da MacAulay. Il dato relativo al 2011 \u00e8 stato estrapolato dal censimento del 2011.\nReligione.\nLa maggioranza della popolazione \u00e8 cristiana. La confessione pi\u00f9 diffusa \u00e8 la Chiesa di Scozia (presbiteriana) - \"Church of Scotland\", comunemente chiamata \"the Kirk\", sebbene solo una minoranza, circa persone, siano ufficialmente registrate come membri.\nLa \"Kirk\" ha circa ministri ed \u00e8 una \"established church\", cio\u00e8 chiesa di Stato.\nNel 1893 dalla Chiesa di Scozia si \u00e8 staccata la Libera Chiesa Presbiteriana di Scozia (\"Free Presbyterian Church of Scotland\"), il cui intento \u00e8 di mantenersi pi\u00f9 fedele allo spirito originario della Riforma Protestante.\nLa seconda Chiesa di Scozia \u00e8 la Chiesa cattolica, che ha due arcidiocesi e sei diocesi, mentre la terza \u00e8 la Chiesa episcopale scozzese, che professa l'anglicanesimo e fa parte della comunione anglicana, ma in una posizione di indipendenza rispetto alla Chiesa d'Inghilterra, nonostante quest'ultima rimanga la Chiesa madre della confessione anglicana. Difatti, la Chiesa d'Inghilterra \u00e8 la \"established church\" dellInghilterra, ma non dell'intero Regno Unito.\nCongregazioni pi\u00f9 piccole sono la Chiesa battista, la Chiesa metodista (wesleyana), chiese presbiteriane non scozzesi, le comunit\u00e0 ebraica e musulmana, i Bah\u00e1'\u00ed, i druidi.\nIl diritto in Scozia.\nLa Scozia ha un sistema legale completamente separato da quello dell'Inghilterra e del Galles. Il diritto scozzese si fonda su due fonti principali: le leggi promulgate (\"enacted law\") e la \"common law\".\nL\"enacted law\" pu\u00f2 avere origine in diversi corpi legislativi: diritto romano del \"Corpus\" giustinianeo, diritto canonico, atti dell'antico parlamento scozzese prima del 1707, proclami reali, atti del parlamento britannico, atti del parlamento scozzese rieletto nel 1999, trattati dell'Unione europea o legislazione europea, leggi locali (\"by-laws\").\nLa \"common law\" deriva la sua autorit\u00e0 dalle sentenze delle corti e riposa sulla tradizione legale scozzese.\nCultura.\nSimboli nazionali.\nLa bandiera della Scozia rappresenta una croce di sant'Andrea bianca in campo blu. Lo stemma della Scozia raffigura su campo dorato un leone rampante rosso, armato e lampassato di blu, circondato da una doppia orlatura gigliata. Il fiore simbolo della Scozia \u00e8 il cardo.\nLetteratura.\nTra i maggiori romanzi scozzesi spicca \"Canto del tramonto\" di Lewis Grassic Gibbon, giudicato nel 2006 come il libro preferito dagli scozzesi.\nUn importante scrittore scozzese fu Walter Scott. James MacPherson \u00e8 considerato il poeta nazionale scozzese, insieme con Robert Burns. Arthur Conan Doyle, il creatore del personaggio di Sherlock Holmes, era scozzese, cos\u00ec come Robert Louis Stevenson. George Gordon Byron, poeta inglese, era anch'egli di origini scozzesi per parte di madre. Tra gli autori scozzesi contemporanei si possono citare lo scrittore Irvine Welsh e la poetessa Carol Ann Duffy.\nMusica.\nLa musica scozzese \u00e8 un aspetto significativo della cultura della nazione, con influenze sia tradizionali che moderne. Il pi\u00f9 famoso strumento tradizionale \u00e8 la cornamusa scozzese (\"Great Highland Bagpipe\"). Anche il \"cl\u00e0rsach\" (arpa), il violino e la fisarmonica sono strumenti tradizionali, questi ultimi due molto presenti nelle bande di musica country scozzese.\nNumerosi artisti scozzesi si sono messi in luce in vari ambiti della moderna popular music:\nCinema.\nSean Connery \u00e8 probabilmente l'attore scozzese pi\u00f9 conosciuto all'estero. Altri attori scozzesi di fama internazionale sono Ewan McGregor, James McAvoy, Robbie Coltrane, David Tennant, Kelly Macdonald, Brian Cox. Tra le pellicole girate o ambientate in Scozia sono da ricordare \"Braveheart\", \"Dog Soldiers\", \"Highlander\", \"Trainspotting\" e \"Stardust\". Anche la saga di \"Harry Potter\" \u00e8 parzialmente ambientata in Scozia, dato che nella finzione la Scozia \u00e8 la sede della scuola di Hogwarts.\nSport.\nNegli sport tradizionali britannici, come il calcio, il rugby e il cricket, la Scozia ha una propria nazionale che partecipa alle competizioni internazionali. Negli altri sport, invece, gli atleti scozzesi gareggiano nelle rappresentative del Regno Unito.\nTra gli sport pi\u00f9 tradizionali, oltre a quelli gi\u00e0 menzionati, vanno citati il golf, il curling e lo shinty. Gli ultimi due hanno avuto origine in Scozia, mentre per il golf l'origine scozzese \u00e8 solo presunta.\nCucina.\nLa cucina scozzese ha caratteristiche e ricette proprie, ma condivide molto con le pi\u00f9 ampie cucine britannica ed europea, a causa delle influenze locali e straniere, sia antiche che moderne. La disponibilit\u00e0 naturale di selvaggina, latticini, pesce, frutta e verdura \u00e8 il fattore principale nella cucina scozzese tradizionale, caratterizzata dalla semplicit\u00e0 e dalla mancanza di spezie, poich\u00e9 queste erano storicamente rare e costose. Tra le bevande, la Scozia \u00e8 rinomata per la produzione di whisky (scotch whisky). Durante il tardo Medioevo e l'inizio dell'era moderna, la cucina francese ebbe un ruolo importante nello sviluppo della cucina scozzese, a causa degli scambi culturali promossi dalla \"Auld Alliance\", specialmente durante il regno di Maria Stuarda. Maria, al suo ritorno in Scozia, port\u00f2 un entourage di personale francese che \u00e8 considerato responsabile della rivoluzione della cucina scozzese e di alcune delle specialit\u00e0 alimentari tipiche della Scozia.\nIndipendentismo scozzese.\nNonostante la Scozia sia all'interno del Regno Unito da oltre 300 anni (e di fatto dal 1603, quando le case reali di Scozia e Inghilterra si unificarono nella persona del re Giacomo VI di Scozia) le divergenze storiche e culturali tra scozzesi e inglesi hanno sempre portato a un implicito sogno d'indipendenza da parte di buona parte della popolazione dell'antica e culturalmente separata \"Alba\". Il 14 ottobre del 2012, dopo mesi di trattative, il leader dello Scottish National Party, Alex Salmond, ha trovato l'accordo con il Premier britannico David Cameron riguardo all'indipendenza della Scozia: il 18 settembre 2014, infatti, si \u00e8 svolto un referendum dove si \u00e8 chiesto a tutti gli scozzesi a partire dall'et\u00e0 di 16 anni se separarsi o meno dal Regno Unito. Secondo il progetto di Salmond, la Scozia, se avesse vinto il \"Yes\", sarebbe diventata nei fatti una nazione autonoma ma parte del Commonwealth delle nazioni (come Canada e Australia), con governo completamente indipendente ma continuando a riconoscere il monarca britannico come simbolico Capo di Stato, esattamente come avviene da tempo in Canada o in Australia. Il referendum ha visto la vittoria del \"No\".\nIl 28 marzo 2017 il parlamento di Edimburgo vota a maggioranza (69 favorevoli, 59 contrari) la delega al primo ministro Nicola Sturgeon di chiedere al governo di Westminster un nuovo referendum per l'indipendenza della Scozia."}
{"id": "3882", "revid": "962030", "url": "https://it.wikipedia.org/wiki?curid=3882", "title": "Structured Query Language", "text": "In informatica, SQL (Structured Query Language) (/skju\u02d0\u02c8\u025bl/ \"S-Q-L\") \u00e8 un linguaggio standardizzato per database basati sul modello relazionale (RDBMS), progettato per le seguenti operazioni:\nA dispetto del nome, non si tratta perci\u00f2 di un semplice linguaggio di interrogazione: alcuni suoi sottoinsiemi, infatti, permettono di creare, gestire e amministrare database.\nStoria.\nIl SQL nasce nel 1974 ad opera di Donald Chamberlin, nei laboratori dell'IBM. Nasce come strumento per lavorare con database che seguano il modello relazionale. A quel tempo per\u00f2 si chiamava SEQUEL (per questo la corretta pronuncia IPA di SQL \u00e8 [\u02c8\u025bs\u02c8kju\u02c8\u025bl] e quella informale [\u02c8si\u02d0kw\u0259l]). Nel 1975 viene sviluppato un prototipo chiamato SEQUEL-XRM; con esso si eseguirono sperimentazioni che portarono, nel 1977, a una nuova versione del linguaggio, che inizialmente avrebbe dovuto chiamarsi SEQUEL/2 ma che poi divenne, per motivi legali (il nome SEQUEL era gi\u00e0 stato usato, e soprattutto registrato, in un altro ambito per una compagnia aerea), SQL. Su di esso si svilupp\u00f2 il prototipo System R, che venne utilizzato da IBM per usi interni e per alcuni suoi clienti. Ma, dato il suo successo, anche altre societ\u00e0 iniziarono subito a sviluppare prodotti basati su SQL. Nel 1981 IBM inizi\u00f2 a vendere alcuni prodotti relazionali e nel 1983 rilasci\u00f2 DB2, il suo DBMS relazionale diffuso . SQL divenne subito lo standard industriale per i software che utilizzano il modello relazionale.\nL'ANSI lo adott\u00f2 come standard fin dal 1986, senza apportare modifiche sostanziali alla versione inizialmente sviluppata da IBM. Nel 1987 la ISO fece lo stesso. Questa prima versione standard \u00e8 denominata SQL/86. Negli anni successivi si realizzarono altre versioni, che furono SQL/89, SQL/92 e SQL/2003. Tale processo di standardizzazione mirava alla creazione di un linguaggio che funzionasse su tutti i DBMS (Data Base Management Systems) relazionali, ma questo obiettivo non fu raggiunto. Infatti, i vari produttori implementarono il linguaggio con numerose variazioni e, in pratica, adottarono gli standard ad un livello non superiore al minimo, definito dall'Ansi come Entry Level.\nCaratteristiche.\nSQL \u00e8 un linguaggio per interrogare e gestire basi di dati mediante l'utilizzo di costrutti di programmazione denominati query. Con SQL si leggono, modificano, cancellano dati e si esercitano funzioni gestionali ed amministrative sul sistema dei database. La maggior parte delle implementazioni dispongono di interfaccia alla riga di comando per l'esecuzione diretta di comandi, in alternativa alla sola interfaccia grafica GUI.\nOriginariamente progettato come linguaggio di tipo dichiarativo, si \u00e8 successivamente evoluto con l'introduzione di costrutti procedurali, istruzioni per il controllo di flusso, tipi di dati definiti dall'utente e varie altre estensioni del linguaggio. A partire dalla definizione dello standard SQL:1999 molte di queste estensioni sono state formalmente adottate come parte integrante di SQL nella sezione SQL/PSM dello standard.\nAlcune delle critiche pi\u00f9 frequenti rivolte ad SQL riguardano la mancanza di portabilit\u00e0 del codice fra vendor diversi, il modo inappropriato con cui vengono trattati i dati mancanti (Null), e la semantica a volte inutilmente complicata.\nStruttura.\nEssendo un linguaggio dichiarativo, SQL non richiede la stesura di sequenze di operazioni (come ad es. i Linguaggi imperativi), piuttosto di specificare le propriet\u00e0 logiche delle informazioni ricercate. Esso si divide in:\nOperatori.\nGli operatori, messi a disposizione dal SQL standard si dividono in sette categorie:\nOperatori di assegnazione.\nGli operatori di assegnazione assegnano un valore a una variabile o a un campo.\nOperatori di confronto.\nGli operatori di confronto servono a determinare uguaglianze e disuguaglianze tra valori e ad effettuare ricerche all'interno dei dati. Di seguito uno schema tabellare:\nAd alcuni di questi operatori corrisponde un operatore contrario che fa uso del termine NOT:\nOperatori stringa.\nGli operatori stringa accettano come operandi due stringhe e restituiscono un valore booleano o stringa.\nOperatore LIKE.\nL'operatore (viene usato anche MATCHES), di solito, \u00e8 alla base dei criteri di ricerca per parole chiave e delle query effettuate da un motore di ricerca.\nIl carattere \"underscore\" (), detto \"wildchar\", esegue la ricerca su un singolo carattere arbitrario; il simbolo \u00e8 detto operatore jolly ed esegue la ricerca su una stringa arbitraria, ovvero su un intervallo di valori numerici.\nPer ricercare il carattere underscore all'interno di un'espressione utilizzare la sintassi (leggi anche pi\u00f9 avanti).\nLa sintassi di Microsoft Access \u00e8 leggermente diversa da questo standard internazionale, e pi\u00f9 completa. Invece del simbolo \"underscore\", si utilizza per ricercare un singolo carattere (sia numero che lettera); invece del simbolo , l'operatore jolly \u00e8 dato da . Access permette di ricercare un singolo valore numerico tramite il tasto \"hash\" (o \"cancelletto\") (), e di ricercare un carattere (lettera e numero) all'interno o all'esterno di un insieme di valori, con la sintassi e . L'intervallo pu\u00f2 essere puntuale o collettivo: ad esempio, [A-F] indica le lettere comprese fra A ed F, mentre [A, F] indica solo la ricerca di queste due lettere. Ad esempio, un'istruzione come 'LIKE P[!A-F]C' ricerca le parole che iniziano per \"P\", finiscono per \"C\" e per seconda lettera non hanno i caratteri compresi fra le lettere A e F. Questa completezza nell'implementazione di LIKE \u00e8 dovuta al fatto che Access non prevede operatori pi\u00f9 complessi come SIMILAR TO e REGEXP.\nNonostante questa completezza, il driver OLE DB per Windows ha un bug noto: l'operatore jolly \u00e8 utilizzabile solo all'interno dell'applicazione, mentre via OLE DB/ODBC deve essere utilizzato il classico simbolo .\nOperatori SIMILAR TO e REGEXP.\nL'operatore SIMILAR TO \u00e8 parte dello standard SQL e consente di verificare se una stringa corrisponde a una data espressione regolare. La sintassi utilizzata \u00e8 differente dagli standard \"de facto\" che sono stati stabiliti da Perl e da POSIX e per questo motivo l'adozione di tale operatore da parte dei produttori \u00e8 piuttosto limitata.\nL'operatore REGEXP \u00e8 pi\u00f9 diffuso e anch'esso consente di verificare se una stringa corrisponde a una data espressione regolare. La sintassi utilizzata varia a seconda dell'implementazione SQL, tuttavia in genere \u00e8 piuttosto aderente agli standard \"de facto\" stabiliti dal Perl o da POSIX.\nL'SQL prevede anche gli operatori complementari NOT SIMILAR TO e NOT REGEXP.\nBINARY.\nQuesto operatore serve a rendere case-sensitive l'applicazione delle espressioni regolari, cio\u00e8 a far s\u00ec che le lettere maiuscole siano considerate differenti dalle minuscole.\nCOLLATE.\nQuesto operatore serve a specificare quale collazione (insieme di regole per l'ordinamento di un set di caratteri) deve essere utilizzata nell'espressione corrente.\nOperatori aritmetici.\nGli operatori aritmetici accettano operatori di un tipo numerico (interi o decimali) e restituiscono il risultato dell'operazione aritmetica corrispondente. Di seguito uno schema tabellare:\nOperatore Descrizione\nOperatori condizionali.\nL'unico operatore condizionale di SQL \u00e8 WHERE (dove) e serve a definire criteri di ricerca mirati.\nOperatori logici.\nGli operatori logici di SQL appartengono agli operatori logici booleani e sono AND (e), OR (o, oppure), NOT (non), XOR (detto anche \"OR esclusivo\").\nOperatori tra bit.\nLo standard SQL non prevede questa famiglia di operatori, tuttavia essa \u00e8 presente in molte implementazioni. Questi operatori effettuano le operazioni AND, OR, NOT e XOR a livello di bit.\nRegole generali per gli operatori.\nUn'espressione \u00e8 costituita da un valore o da un'operazione che restituisce un valore. Questa definizione \u00e8 ricorsiva: le espressioni possono essere annidate. Poich\u00e9 gli operatori restituiscono sempre un valore, \u00e8 perfettamente lecito combinarli tra loro per formare condizioni via via pi\u00f9 complesse.\nL'uso delle parentesi tonde ( ) all'interno delle espressioni di ricerca consente di modificare o esplicitare la precedenza degli operatori, ossia l'ordine in cui essi vengono elaborati. Ove un'espressione composta sia scritta senza parentesi, vengono applicate le precedenze tra gli operatori previste dal linguaggio.\nDDL: Definizione dei dati.\nDDL (Data Definition Language \u2013 linguaggio di definizione dei dati) serve a creare, modificare o eliminare gli oggetti in un database. Sono i comandi DDL a definire la struttura del database e quindi dei dati ivi contenuti, ma non fornisce gli strumenti per modificare i dati stessi per il quale si usa il DML (Data Manipulation Language). L'utente deve avere i permessi necessari per agire sulla struttura del database e questi permessi vengono assegnati tramite il DCL (Data Control Language).\nDomini Elementari.\nSQL mette a disposizione sei famiglie di domini elementari a partire dai quali si possono definire i domini da associare agli attributi dello schema.\nDML: Manipolazione dei dati.\nDML (Data Manipulation Language \u2013 linguaggio di manipolazione dei dati) fornisce i comandi per inserire, modificare ed eliminare i dati all'interno delle tabelle di un database. La struttura di questi dati deve gi\u00e0 essere stata definita tramite il DDL. Inoltre, il permesso di accedere a tali dati deve essere precedentemente assegnato all'utente tramite il DCL.\nInsert.\nIl comando ha la funzione di inserire i dati nelle tabelle.\nLe colonne (o campi) di destinazione dei valori possono essere o meno dichiarate nel comando. Se non vengono dichiarate, \u00e8 necessario passare al comando un valore per ogni colonna della tabella, rispettando rigorosamente l'ordine delle colonne stesse. Se, invece, le colonne di destinazione vengono dichiarate, \u00e8 possibile indicare le sole colonne per le quali vengono passati dei valori, purch\u00e9 vengano inseriti comunque i valori per tutte le colonne \"not null\" (che non possono essere nulle) della tabella.\nDi per s\u00e9 il comando insert opera inserendo in tabella una sola riga per volta. \u00c8 possibile, per\u00f2, inserire pi\u00f9 di una riga \"in modo automatico\" passando all'insert una serie di righe (o tuple) risultanti da un comando di select, purch\u00e9 tali righe siano compatibili con le colonne della tabella su cui si inseriscono i dati.\nSintassi del comando insert.\nINSERT INTO nome_tabella\nVALUES (elenco valori, tutti, rispettando l\u2019ordine dei campi della tabella, ad es \"donato\");\noppure\nINSERT INTO nome_tabella (elenco dei campi interessati dall\u2019inserimento)\nVALUES (elenco valori, tutti, rispettando l\u2019ordine dei campi dichiarati sopra, esempio \"donato\");\nINSERT INTO nome_tabella (elenco dei campi interessati dall\u2019inserimento, ad es \"donato\") AS\nSELECT ...;\nUpdate.\nIl comando \"update\" ha la triplice funzione di modificare i dati delle tabelle.\nIl nome di ogni campo che deve essere modificato va dichiarato dopo la parola chiave \"SET\" e deve essere seguito dal simbolo (uguale) e dal nuovo valore che deve assumere.\n\u00c8 possibile modificare pi\u00f9 campi della stessa riga in un unico comando update, separandoli l'uno dall'altro con il simbolo (virgola).\nIl comando generico aggiorna tutte le righe della tabella. \u00c8 possibile restringerne il numero applicando la parola chiave aggiuntiva \"WHERE\", che permette di effettuare una selezione qualitativa delle righe imponendo delle condizioni sui dati presenti nelle righe prima dell'aggiornamento.\nSintassi del comando update.\nUPDATE nome_tabella\nSET nome_campo1 = 'valore1_nuovo',\n nome_campo2 = 'valore2_nuovo',\nUPDATE nome_tabella\nSET nome_campo1 = 'valore1_nuovo',\n nome_campo2 = 'valore2_nuovo'\nWHERE nome_campo3 = 'valore';\nDelete.\nIl comando \"delete\" ha la funzione di cancellare i dati dalle tabelle.\nCome il comando update anche delete pu\u00f2 operare in modo generico cancellando tutte le righe della tabella oppure pu\u00f2 identificare le righe da cancellare mediante la parola chiave aggiuntiva \"WHERE\" e la condizione (o le condizioni) ad essa associata.\nSintassi del comando delete.\nDELETE FROM nome_tabella;\nDELETE FROM nome_tabella\nWHERE nome_campo = 'valore';\nTruncate Table.\nCome gi\u00e0 detto, una Delete priva di clausola Where cancella tutte le righe dalla tabella specificata. Tuttavia, esiste un altro modo per svuotare completamente una tabella: il comando \"Truncate Table\". Alcuni DBMS implementano questo comando (che non \u00e8 presente nello standard SQL) in modo pi\u00f9 veloce rispetto a una Delete, ad esempio cancellando il file dei dati senza leggerlo e ricreandolo vuoto. Generalmente per\u00f2 questo impedisce che vengano restituite alcune informazioni accessorie, come il numero di righe cancellate.\nSintassi del comando truncate table.\nTRUNCATE [TABLE] nome_tabella\nLa transazione.\nUna transazione \u00e8 un blocco di istruzioni che sono strettamente correlate tra loro. Nel caso in cui per qualsiasi motivo (un errore interno al DBMS, un errore nelle istruzioni SQL, un errore di sistema) una delle istruzioni non arrivi a compimento, l'intera transazione verr\u00e0 annullata. Si dice quindi che una transazione \u00e8 un'operazione \"atomica\", ossia non \u00e8 divisibile: se non viene eseguita interamente, non verr\u00e0 eseguita affatto. Questo \u00e8 uno degli strumenti pi\u00f9 utilizzati per garantire l'integrit\u00e0 dei dati.\nFino a quando una transazione non ha esito positivo, le modifiche che apporta sono visibili solo per la sessione che ha avviato la transazione. A seconda nel livello di isolamento gli altri utenti potranno accedere a una versione pi\u00f9 vecchia dei dati, oppure essere messi in attesa fino al termine della transazione.\nNon tutti i DBMS supportano le transazioni, mentre altri le supportano solo in determinate condizioni (ad esempio in MySQL sono supportate solo per alcuni tipi di tabelle). Inoltre il DBMS pu\u00f2 limitare le transazioni ad un sottoinsieme dell'SQL (ad esempio, in MySQL, se si lancia un comando DDL la transazione corrente termina).\nAlcuni DBMS inoltre consentono le transazioni annidate. Le modifiche effettuate da una transazione contenuta in un'altra non sono effettive finch\u00e9 la transazione pi\u00f9 esterna non termina con successo.\nUn'alternativa semanticamente molto simile \u00e8 costituita dai savepoint. Essi consentono di salvare una versione dei dati nel mezzo di una transazione. Sar\u00e0 poi possibile annullare l'intera transazione oppure ripristinare uno dei savepoint precedentemente impostati. Questo salvataggio pu\u00f2 essere effettuato in un blocco di codice condizionale, il che rende questa funzionalit\u00e0 molto pi\u00f9 dinamica rispetto alle transazioni annidate.\nBegin Transaction.\nPer iniziare esplicitamente una transazione si utilizza il comando \"BEGIN TRANSACTION\". La mancanza di questo comando fa s\u00ec che ogni istruzione funga da transazione a s\u00e9 stante.\nSintassi del comando begin transaction.\nBEGIN TRANSACTION [transaction_name]; \nCommit.\nPer confermare la transazione si utilizza il comando \"COMMIT\". Con esso tutte le modifiche effettuate sui dati in precedenza vengono memorizzate.\nSintassi del comando commit.\nCOMMIT [TRANSACTION] [transaction_name];\nRollback.\nPer annullare la transazione si utilizza il comando \"ROLLBACK\". Con esso tutte le modifiche effettuate sui dati in precedenza (a partire dall'inizio della transazione) vengono cancellate.\nSintassi del comando rollback.\nROLLBACK [TRANSACTION] [transaction_name];\nDQL: Interrogazione dei dati.\nDQL (data query language \u2013 linguaggio di interrogazione dei dati) comprende i comandi per leggere ed elaborare i dati presenti in un database. Questi dati devono essere stati inseriti attraverso il DML in strutture create con il DDL, mentre il DCL stabilisce se l'utente pu\u00f2 accedervi.\nSelect.\nCol comando \"select\" abbiamo la possibilit\u00e0 di estrarre i dati, in modo mirato, dal database.\nSintassi del comando select.\nSELECT [ ALL | DISTINCT | TOP ] lista_elementi_selezione\nFROM lista_riferimenti_tabella\n[ WHERE espressione_condizionale ]\n[ GROUP BY lista_colonne [HAVING Condizione] ]\n[ ORDER BY lista_colonne ];\ndove:\nDi default il comando \"SELECT\" agisce con il metodo \"ALL\", ma specificando \"DISTINCT\" (o \"UNIQUE\" a seconda delle implementazioni) \u00e8 possibile eliminare dai risultati le righe duplicate.\nLa clausola \"GROUP BY\" serve per raggruppare per tupla i risultati mentre la relativa condizione \"HAVING\" serve per filtrarne i risultati.\n SELECT fornitore, sum(importo_fattura) \n FROM fatture\n GROUP BY fornitore\n HAVING sum(importo_fattura)&gt;10.000\nIn questo caso vengono filtrati i fornitori che hanno un totale fatturato maggiore di 10.000.\nLa clausola \"ORDER BY\" serve per ordinare i risultati in base a uno o pi\u00f9 campi.\n\"LIMIT\" (o \"TOP\", a seconda delle implementazioni) limita il numero delle righe fornite: LIMIT 10 prende le prime 10 righe della mia tabella. \u00c8 anche possibile scartare un certo numero di righe all'inizio dei risultati aggiungendo un parametro a \"LIMIT\" o la clausola \"OFFSET\".\nL'SQL standard non prevede alcun ordinamento se non si specifica la clausola \"ORDER BY\", pertanto senza di essa anche \"LIMIT\" ha un effetto imprevedibile.\nUn esempio \u00e8 il seguente:\n SELECT DISTINCT cognome, nome, citta_residenza\n FROM utenti\n WHERE anni &gt; = 18\n ORDER BY cognome\nQuesta \"query\" estrae l'elenco di tutti gli utenti maggiorenni ordinando l'output in base al cognome.\nNelle clausole \"GROUP BY\" e \"ORDER BY\" i nomi dei campi si possono sostituire con il numero corrispondente all'ordine della funzione \"SELECT\": nell'ultimo caso \"ORDER BY cognome\" si pu\u00f2 scrivere \"ORDER BY 1\".\nLa definizione di \"select\" \u00e8 comunque molto pi\u00f9 ampia, prevede molte altre opzioni ma in linea di massima con queste opzioni si compongono la maggior parte delle interrogazioni.\n SELECT DISTINCT *\n FROM utenti\nl'asterisco permette di includere nella selezione tutte le colonne della tabella \"utenti\"\nCon le select \u00e8 possibile anche eseguire dei calcoli:\nSelect DISTINCT cod_art, prezzo_unit*giacenza AS Totale, giacenza*ingombro AS TotIngombro;\n FROM articoli\nquesto produce dati estratti ma anche dati calcolati.\nLa clausola AS serve per dare un nome alla nuova colonna che verr\u00e0 mostrata nel risultato della select eseguita.\nMolti DBMS supportano la clausola non standard LIMIT, che deve essere posta per ultima e pu\u00f2 avere tre forme:\n LIMIT &lt;numero_risultati&gt;\n LIMIT &lt;pos_primo_risultato&gt;, &lt;numero_risultati&gt;\n LIMIT &lt;numero_risultati&gt; [OFFSET &lt;pos_primo_risultato&gt;]\n\"numero_risultati\" \u00e8 il numero delle righe da estrarre. \"pos_primo_risultato\" \u00e8 l'indice della prima riga da estrarre. Insieme, possono essere utilizzati per suddividere i risultati in blocchi e leggerli un po' alla volta (per esempio per comodit\u00e0 del DBA, o per la paginazione dei risultati mostrati da una applicazione web).\nJoin.\nUna forma di select composto tra pi\u00f9 tabelle con uno o pi\u00f9 campi comuni si ottiene attraverso la clausola Join.\nSubquery.\nLe subquery possono essere inserite ovunque il linguaggio SQL ammetta un'espressione che restituisce un singolo valore e nella clausola FROM. In questo secondo caso, le subquery sono chiamate anche \"tabelle derivate\" (derived table).\nLe subquery propriamente dette possono restituire un singolo valore, oppure un insieme di risultati, a seconda dei casi. Un esempio piuttosto semplice \u00e8 quello in cui si vogliono estrarre da una tabella i valori numerici superiori alla media. Una sola Select non pu\u00f2 leggere la media e al contempo i valori che la superano. A questo scopo si avr\u00e0 una select che legge la media:\nSELECT AVG(campo1) FROM mia_tabella;\nQuesta query verr\u00e0 inserita nella clausola WHERE della query pi\u00f9 esterna; la subquery viene eseguita per prima:\nSELECT * FROM mia_tabella WHERE campo1 &gt; (SELECT AVG(campo1) FROM mia_tabella);\nCome si vede, da un punto di vista sintattico \u00e8 necessario porre le subquery tra parentesi.\nTabelle derivate.\nLe tabelle derivate sono un caso particolare di subquery: una Select interna estrae i dati che verranno poi interrogati dalla select esterna.\nL'esempio seguente viene utilizzato a scopo didattico, ma non rappresenta un approccio ottimale. Si supponga comunque di voler estrarre i record per i quali il campo mail non \u00e8 vuoto, scegliendoli tra gli utenti la cui registrazione \u00e8 stata confermata. Ecco come ottenere questo risultato con una tabella derivata:\nSELECT email FROM (SELECT email FROM utenti WHERE conferma = TRUE);\nIn realt\u00e0 le tabelle derivate sono utili laddove non vi sono altri approcci possibili, il che accade quando la query esterna contiene una JOIN.\nDCL: Controllo sui dati.\nDCL serve a fornire o revocare agli utenti i permessi necessari per poter utilizzare i comandi DML e DDL, oltre agli stessi comandi DCL (che gli servono per poter a sua volta modificare i permessi su alcuni oggetti).\nGrant.\nIl comando \"Grant\" fornisce o concede uno o pi\u00f9 permessi a un determinato utente (es: il permesso di inserimento in una tabella, di modificarla o eliminarla) e di amministratore di valore.\nRevoke.\nIl comando \"Revoke\" revoca uno o pi\u00f9 permessi a un determinato utente (es: il permesso di cancellazione da una tabella).\nStored Programs.\nCon il termine Stored Programs, o Business Logic, si intendono quelle routine programmate in SQL, con le estensioni procedurali che permettono il controllo del flusso, i cicli, i cursori e la gestione degli errori. Nelle implementazioni pi\u00f9 complete di SQL, gli Stored Program possono essere di diversi tipi:\nInoltre alcuni DBMS, come MySQL, permettono di creare procedure SQL che vengono eseguite a una data ora una sola volta, oppure ripetutamente a un certo intervallo temporale, come i Cron Job dei sistemi Unix.\nCritiche a SQL.\nSQL \u00e8 un linguaggio di interrogazione pensato per interagire con i database relazionali. . Le sue estensioni pi\u00f9 recenti supportano pienamente il Modello relazionale, .\nInoltre, vi sono molte critiche sull'utilizzo pratico dell'SQL:"}
{"id": "3883", "revid": "1444396", "url": "https://it.wikipedia.org/wiki?curid=3883", "title": "Strigno", "text": "Strigno (\"Striegen\" in tedesco, desueto) \u00e8 una frazione di abitanti del comune italiano di Castel Ivano situato nella provincia autonoma di Trento.\nSi trova a circa dal capoluogo Trento.\nStoria.\nVi aveva sede una guarnigione militare ed era luogo di soggiorno nella seconda met\u00e0 dell'Ottocento, frequentato dalla borghesia austriaca, grazie al clima mite.\nIn piazza all'ombra di un olmo si riuniva la comunit\u00e0 civica e qui, accanto alla pietra del \"mal consiglio\", fu appeso Giorgio Pucler, catturato e ucciso dai rivoltosi nel 1525.\nDurante la Prima guerra mondiale, Strigno fu fatto evacuare per motivi di sicurezza, data la sua vicinanza al fronte.\nResistenza italiana.\nDall'8 settembre 1943 al maggio 1945 la lotta di Resistenza al nazifascismo vide i partigiani organizzati nel Battaglione \"Gherlenda\" della Brigata Garibaldina Antonio Gramsci (Feltre).\nMonumenti e luoghi d'interesse.\nArchitetture civili.\nNei pressi della borgata sorge il \"Dosso di Penile\", un castelliere preistorico.\nEconomia.\nL'economia si \u00e8 evoluta da un'intensa attivit\u00e0 agricola e artigiana ad un terziario avanzato, durante il XIX sec.\nAl principio del secolo la localit\u00e0 era nota per la produzione della seta, per una fabbrica di merletti, un laboratorio di oggetti religiosi e un fiorente artigianato. Inoltre, esportava vino e castagne a Vienna. Ad oggi non \u00e8 rimasto quasi nulla di queste attivit\u00e0.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Ivano-Fracena, Samone, Scurelle, Spera e Villa Agnedo. Nel 1947 distacco di territori per la ricostituzione dei comuni di Ivano-Fracena (Censimento 1936: pop. res. 323), Samone (Censimento 1936: pop. res. 510), Scurelle (Censimento 1936: pop. res. 990), Spera (Censimento 1936: pop. res. 506) e Villa Agnedo (Censimento 1936: pop. res. 811).\nBibliografia.\nVittorio Fabris: \"La Valsugana orientale e il Tesino\", parte seconda: \"I paesi a sinistra del torrente Masoe la conca del Tesino.\", Litodelta, Scurelle 2011. Pagg. 119-154."}
{"id": "3885", "revid": "1812835", "url": "https://it.wikipedia.org/wiki?curid=3885", "title": "Sim\u00e9on-Denis Poisson", "text": "Di origini modeste, venne incoraggiato agli studi ed entr\u00f2 nel 1798 nell\"'\u00c9cole Polytechnique\" di Parigi. Divenne docente di questa scuola anche grazie al sostegno di Laplace e nel 1806 succedette a Fourier. Nel 1816 ottenne una cattedra di meccanica alla Sorbona e fu eletto all'Accademia delle Scienze di Parigi.\nMatematica.\nTra i suoi contributi, vi \u00e8 l'estensione della teoria della meccanica utilizzando la meccanica analitica (\"Trait\u00e9 de m\u00e9canique\", 2 volumi, 1811 e 1833). Ha poi mostrato che una particella posta tra due placche ellissoidali orientate nella stessa direzione, non avverte alcuna forza. Ha inoltre applicato la matematica all'elettricit\u00e0 e al magnetismo, formulando l'estensione dell'equazione di Laplace, la ben nota equazione di Poisson. Altre sue importanti osservazioni riguardano la costanza del potenziale elettrico sulla superficie di un conduttore, ha quindi formulato la teoria sulla corrente superficiale e sul volume di magnetizzazione.\nNel 1819, durante una discussione sull'articolo di Fresnel sulla diffrazione presso l'Accademia francese delle scienze, sostenne che, come conseguenza di tale teoria, il centro dell'ombra di un disco diffrattivo doveva essere illuminato: questo effetto inatteso venne successivamente osservato, verificando cos\u00ec la teoria di Fresnel.\nHa anche contribuito allo sviluppo della statistica con la \"distribuzione di Poisson\" introdotta come distribuzione limite della distribuzione di Pascal\ne della \"distribuzione binomiale\".\nIn realt\u00e0 la \"poissoniana\" come approssimazione della \"binomiale\"\nera gi\u00e0 stata introdotta nel 1718 da Abraham de Moivre \nin \"Doctrine des chances\".\nOpere.\nPoisson ha pubblicato pi\u00f9 di trecento articoli vertenti sulla matematica,\nla fisica e l'astronomia, nonch\u00e9 poco prima della sua morte, la statistica"}
{"id": "3886", "revid": "1318658", "url": "https://it.wikipedia.org/wiki?curid=3886", "title": "Sabbioneta", "text": "Sabbioneta (\"Sabi\u00f9n\u00e8da\" in dialetto casalasco-viadanese) \u00e8 un comune italiano di circa abitanti della provincia di Mantova in Lombardia.\n\u00c8 stata dichiarata nel 2008 con Mantova Patrimonio dell'umanit\u00e0 dall'UNESCO.\nFa parte del circuito dei Borghi pi\u00f9 belli d'Italia ed \u00e8 stata insignita della Bandiera arancione del Touring Club Italiano.\nCon decreto del Presidente della Repubblica in data 28 gennaio 2019 le \u00e8 stato attribuito il titolo di citt\u00e0.\nGeografia fisica.\nSabbioneta si trova immersa nel cuore della Pianura Padana, quasi a met\u00e0 strada fra Mantova e Parma (entrambe distano una trentina di chilometri), ad un'altitudine di 18\u00a0m s.l.m. \nNon molto distante dal territorio comunale scorre il fiume Po.\nConfina con la provincia di Cremona e si trova a pochi chilometri dall'Emilia-Romagna (province di Parma e Reggio Emilia).\nIl centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore.\nOrigini del nome.\nIl nome di Sabbioneta deriva dal latino \"sabulum\", sabbia.\nStoria.\nLa citt\u00e0 fu fondata da Vespasiano Gonzaga Colonna tra il 1554/1556 e il 1591, anno della sua morte, nel luogo in cui sorgevano una rocca del nonno Ludovico e un antico insediamento.\nPosta su un terreno alluvionale tra i fiumi Po e Oglio, nonch\u00e9 lungo il tracciato dell'antica via Vitelliana, occupava una posizione strategica nel cuore della Pianura padana. Per Vespasiano Gonzaga, Sabbioneta doveva essere soprattutto una fortezza e la potenza del suo circuito murario la rendevano sicuramente, a quei tempi, uno dei pi\u00f9 muniti baluardi della Lombardia di dominio spagnolo.\nSabbioneta fu soprattutto la capitale di un piccolo Stato posto tra i grandi stati regionali: il Ducato di Milano ad ovest, retto in quell'epoca dal governatorato spagnolo, il Ducato di Mantova ad est oltre il fiume Oglio, governato dalla linea primigenia dei Gonzaga, cugini di Vespasiano, e il Ducato di Parma e Piacenza a sud del Po, di dominio della casata Farnese, solidale e amica dello stesso Gonzaga. Il territorio del piccolo Stato di Sabbioneta era principalmente concentrato alla propaggine orientale della diocesi di Cremona e costituiva un obbligato crocevia sia per i traffici commerciali nel medio corso del Po, sia per le comunicazioni tra la bassa bresciana e l'Emilia.\nIl periodo pi\u00f9 prospero nella storia della citt\u00e0 fu negli anni della sua riedificazione, sotto il dominio del principe Vespasiano Gonzaga Colonna, di cui divenne la residenza.\nSabbioneta \u00e8 stata insignita del riconoscimento \"Bandiera arancione\" del Touring Club Italiano.\nMonumenti e luoghi d'interesse.\nLa cittadina, costruita in base ai principi umanistici della citt\u00e0 ideale, ospita al suo interno diversi monumenti. \nAltre architetture fuori citt\u00e0.\nNel territorio sono da segnalare la chiesa di Sant'Antonio Abate nella frazione di Villa Pasquali progettata da Ferdinando Galli da Bibbiena e costruita dal figlio Antonio Galli e il piccolo Santuario della Madonna delle Grazie a Vigoreto anticamente annesso al convento dei Cappuccini.\nAll\u2019esterno della citt\u00e0 murata, si segnalano inoltre gli arginelli circondariali di Vespasiano Gonzaga, un sistema di rilevati artificiali che cinge la citt\u00e0 di Sabbioneta e larga parte del territorio comunale contermine, disegnando un ampio circuito ad anello percorribile di circa venti chilometri.\nPatrimonio dell'umanit\u00e0.\nIl 7 luglio 2008 Sabbioneta \u00e8 stata inserita assieme a Mantova nell'elenco dei patrimoni dell'umanit\u00e0 da parte dell'UNESCO per la sua eccezionalit\u00e0 di citt\u00e0 di nuova fondazione costruita in poco pi\u00f9 di trent'anni per volont\u00e0 del principe Vespasiano I Gonzaga. Secondo l'UNESCO Sabbioneta rappresenta un perfetto esempio di applicazione delle teorie rinascimentali su come vada progettata una citt\u00e0 ideale.\nLe vicissitudini accorse immediatamente alla morte di Vespasiano, soprattutto l'annosa questione della successione del piccolo ducato, che divise gli eredi per circa un secolo, nonch\u00e9 il dominio austriaco e poi napoleonico, privarono la citt\u00e0 di importanti edifici, quali la rocca, l'armeria e le mezzelune esterne al circuito murario.\nSpoliazioni e confische, soprattutto la deportazione della collezione antiquaria all'Accademia di Mantova nel 1772 per decreto teresiano e l'incendio della Sala dei Cavalli a Palazzo Ducale nel 1815, privarono la citt\u00e0 di alcuni prestigiosi arredi. Resta cospicuo il patrimonio chiesastico, promosso e riqualificato negli ultimi 25 anni grazie ad una politica di recupero e valorizzazione.\nCultura.\nCinema e televisione.\nNel 1970 a Sabbioneta vennero effettuate le riprese del film \"Strategia del ragno\" di Bernardo Bertolucci. In occasione del film il paese assume il nome immaginario di \"Tara\".\nAll'interno della galleria degli antichi e in alcune sale del palazzo giardino sono state girate alcune scene di Addio fratello crudele, film del 1971.\nPi\u00f9 recentemente (anni ottanta) a Sabbioneta sono state effettuate anche le riprese dello sceneggiato televisivo della RAI \"I Promessi Sposi\": in particolare, tra le colonne della Galleria degli Antichi, vengono girate scene della \"Peste\".\nAnche per il film francese \"Marquise\", uscito nel 1997 per la regia di V\u00e9ra Belmont, sono state girate alcune scene a Sabbioneta, cos\u00ec come per il film del 1999 \"Amor nello specchio\" di Salvatore Maira, in cui si \u00e8 utilizzato il Teatro all'Antica.\nLa seconda stagione della serie televisiva \"I Medici\", in onda nel 2018, ha utilizzato Sabbioneta in alcune scene per rappresentare la Firenze del Rinascimento.\nRiferimenti nell'arte.\nSecondo l'avvocato e scrittore statunitense Richard Paul Roe, la commedia \"Sogno di una notte di mezza estate\" di William Shakespeare sarebbe ambientata non ad Atene, ma a Sabbioneta, denominata fin dalla sua fondazione \"piccola Atene\"..\nInfrastrutture e trasporti.\nSabbioneta \u00e8 attraversata dalla strada statale 420 Sabbionetana e dalla strada provinciale 62.\nIl servizio di collegamento con Mantova \u00e8 costituito da autocorse svolte dall'APAM; in passato, fra il 1886 e il 1933, era attiva una stazione lungo la tranvia Mantova-Viadana."}
{"id": "3888", "revid": "149485", "url": "https://it.wikipedia.org/wiki?curid=3888", "title": "Stati Uniti", "text": ""}
{"id": "3891", "revid": "322321", "url": "https://it.wikipedia.org/wiki?curid=3891", "title": "Sperlonga", "text": "Sperlonga (\"\u0160p\u00ebl\u00f2ngh\u00eb\", : in dialetto locale) \u00e8 un comune italiano di abitanti della provincia di Latina nel Lazio meridionale. Fa parte del circuito dei borghi pi\u00f9 belli d'Italia.\nGeografia fisica.\nTerritorio.\nSperlonga sorge su uno sperone di roccia, la parte finale dei monti Aurunci, che si protende nel mar Tirreno e nel golfo di Gaeta confluendo nel monte di San Magno.\nIl territorio circostante \u00e8 perlopi\u00f9 pianeggiante. La spiaggia di fine e dorata sabbia bianca si alterna a vari speroni di roccia che si gettano in mare, formando calette meravigliose, spesso raggiungibili solo in barca. Queste formazioni rocciose sono presenti a sud della cittadina, in direzione del promontorio di Gaeta.\nClima.\nClassificazione climatica: zona C, 1175 GR/G\nStoria.\nNel territorio si trovano tracce di attivit\u00e0 umana a partire dal paleolitico superiore.\nSecondo una tradizione mitica, presso Sperlonga sorgeva la citt\u00e0 di \"Amyclae\" (in greco \u0391\u03bc\u03cd\u03ba\u03bb\u03b1\u03b9), fondata dagli Spartani.\nIn et\u00e0 romana sorsero nel territorio, inquadrato nella giurisdizione del municipio di \"Fundi\", numerose ville, la pi\u00f9 celebre delle quali \u00e8 quella cosiddetta dell'imperatore Tiberio, comprendente una grotta naturale modificata e decorata con sculture del ciclo di Ulisse. Le ville fungevano anche da centri di produzione per l'industria della pesca (vasche per l'allevamento).\nNel VI secolo i ruderi della villa imperiale furono adoperati come rifugio, ma il paese si svilupp\u00f2 sul vicino promontorio di San Magno (65\u00a0m s.l.m.), uno sperone dei monti Aurunci, a difesa dalle incursioni via mare dei saraceni. Il nome deriva probabilmente dalla grande grotta (\"spelunca\") inglobata nella villa di Tiberio.\nIl c\"astrum Speloncae\" viene menzionato in un documento del X secolo: comprendeva una piccola chiesa dedicata a san Pietro, patrono dei pescatori. Il paese si svilupp\u00f2 intorno al castello progressivamente, per cerchi concentrici. Nell'XI secolo l'abitato fu cinto da mura, di cui restano due porte: la \"Portella\" o \"Porta Carrese\" e la \"Porta Marina\"; entrambe portano lo stemma della famiglia Caetani.\nSperlonga rest\u00f2 un piccolo paese di pescatori, continuamente minacciato dalle incursioni dei pirati, i quali, come ricordano vari murales, arrivarono a rapire gli abitanti per ridurli in schiavit\u00f9. Malgrado la costruzione di una serie di torri di avvistamento con la funzione di difesa costiera, la cittadina venne assalita e saccheggiata una prima volta nel 1534 dall'ammiraglio ottomano Khair Ad-D\u00ecn, detto il Barbarossa; nel 1623 una flotta di corsari barbareschi vi fece un'altra incursione, di cui resta memoria nel poema \"Il sacco e rovina di Sperlonga nel 1623\" del chirurgo e poeta Curzio Mattei di Lenola.\nRicostruita fra i secoli XVII e il XIX, assunse la forma attuale, detta \"a testuggine\", e vi vennero erette chiese e palazzi signorili.\nAppartenente da secoli al Regno di Napoli e poi al Regno delle Due Sicilie, Sperlonga era compresa nell'antica provincia di Terra di Lavoro, in particolare nel distretto di Gaeta. Anche dopo la sconfitta militare di Francesco II di Borbone ad opera di Garibaldi e la successiva annessione del Regno delle Due Sicilie al Regno di Sardegna (diventato nel 1861 Regno d'Italia), Sperlonga continu\u00f2 a far parte della sopraddetta provincia. Nel 1927, volendo il regime fascista ridimensionare la provincia di Terra di Lavoro, il territorio del comune di Sperlonga fu annesso al Lazio (provincia di Frosinone, poi alla Provincia di Roma) togliendolo alla Campania, dove in quello stesso periodo veniva fondata la provincia di Caserta. Dal 1934 la cittadina fu incorporata nella neocostituita provincia di Latina (all'epoca Littoria).\nLo sviluppo di Sperlonga, basato soprattutto sul turismo, inizi\u00f2 dopo l'apertura della via Flacca, una strada litoranea che unisce Terracina a Gaeta, passando per il litorale di Fondi, inaugurata il 9 febbraio 1958. Da allora, infranto il secolare isolamento, il paese usc\u00ec gradualmente dall'estrema povert\u00e0 che lo caratterizzava.\nForte impulso gli fu dato anche dalla scoperta delle sculture della villa di Tiberio (1957) e dall'arrivo di un turista d'eccezione, l'attore e calciatore Raf Vallone, tra i primi forestieri a innamorarsi del posto.\nMonumenti e luoghi d'interesse.\nArchitetture militari.\nLa Torre centrale, detta localmente Torre Maggiore, apparteneva al sistema di torri di avvistamento impiantato nel XVI secolo: ne sopravvive solo una porzione nell'attuale centro del paese.\nLa Torre Truglia, edificata nel 1532 sulla punta del promontorio su cui sorge il paese. Venne distrutta durante un'incursione del Barbarossa e ricostruita nel 1611 e di nuovo distrutta nel 1623.\nAl sistema difensivo appartenevano anche la \"Torre del Nibbio\", inclusa in un castello baronale prospiciente la piazzetta centrale del paese, e la \"Torre di Capovento\", a 3\u00a0km a sud del paese, anch'essa costruita nel 1532 e utilizzata come dogana dal 1820.\nSociet\u00e0.\nLingue e dialetti.\n\"Bunn\u00ec, bunn\u00e8, t\u00e8nte \u00e8nne ch\u00e8mpe sta pr\u00e9ta tent'\u00e8nne puozze camp\u00e8 tu\"\n\"Quent' enn te'? Te' n'enn. N'enn te'? Tent'te'\"\nIl dialetto di Sperlonga \u00e8, andando da nord a sud, l'ultimo dialetto classificato come mediano nella costa laziale. Il dialetto presenta tuttavia fortissime influenze meridionali. Sperlonga entr\u00f2 infatti a far parte del Lazio nel 1927. Fino a quella data, a partire dall'Unit\u00e0 d'Italia era compresa nella provincia di Terra di Lavoro, prima nel Regno di Napoli. Dal punto di vista linguistico sono tuttora rimaste marcate caratteristiche fonetiche che ricordano questa secolare appartenenza amministrativa al Regno di Napoli. La parlata sperlongana, come le altre della zona costiera o dei suoi pressi, \u00e8 per\u00f2 abbastanza diversa da altri dialetti della zona pi\u00f9 interna.\nIl dialetto \u00e8 caratterizzato dalla metafonesi napoletana tipica di gran parte di quest'area, cio\u00e8 dal conguaglio in \"e\" di tutte le vocali finali. A Sperlonga, per\u00f2, vi sono alterazioni anche delle vocali interne, che fanno somigliare la sua parlata, nel complesso, ai dialetti pugliesi e anche a quelli molisani. Ci\u00f2 e forse dovuto all'importazione di pescatori dalla Puglia o anche alla presenza dei principi di San Severo (i Di Sangro) che hanno amministrato il comune. Il fenomeno in questione si verifica anche in vari dialetti dei comuni vicini.\nAlcuni esempi lessicali confermano l'impressione suddetta: ad esempio, \"tu ch\u00e8mpe\" (\"tu campi\"), \"ruffi\u00e8ne\" (ruffiano/i), \"mulign\u00e8na\" (melanzana), \"acch\u00e9\" (qui), \"all\u00e8\" (l\u00e0), \"dumm\u00e9ne\" (domani) ecc. Molti altri elementi, anche verbali, riconducono ai dialetti campani in generale, come, ad esempio, i possessivi \"suje\" (suo), \"soja\" (sua), o anche \"n\u00f9je\" (noi), \"je agge state\" (io sono stato), \"ncoppa\" (su).\nNon mancano per\u00f2 elementi tipici dell'area linguisticamente \"mediana\" del Lazio, come l'articolo \"gli\u00f9\" (il), \"doppo\" (dopo), la tripartizione \"accuss\u00ec-assuss\u00ec-alluss\u00ec\" (in questo modo, in codesto modo, in quel modo) tipica di tutto il Lazio meridionale e dell'Abruzzo. Vi sono fenomeni particolari, come il cambio di genere tra singolare e plurale: ad esempio, la parola \"gl'achiuovo\" (il chiodo), che al plurale diviene \"l'achiorve\". A differenza dei dialetti campani veri e propri, non \u00e8 presente la trasformazione di \"p\" in \"ch\", infatti abbiamo ad es. \"pi\u00e8gne\" per dire \"piangere\" (nel napoletano \u00e8 \"chi\u00e0gnere\"), o anche \"pi\u00f9\" che rimane come in italiano. \u00c8 presente in alcuni casi la modifica di \"f\" in \"sc\", anche questa tipica delle parlate campane (es. \"sci\u00f9sci\u00e0\" = soffiare).\nTradizioni e folclore.\nLa festa patronale si svolge nei giorni che precedono e seguono la prima domenica di settembre, in onore di san Leone e san Rocco, nella chiesa della Madonna Assunta. Le due importanti processioni percorrono quasi tutto il territorio di Sperlonga, sia la citt\u00e0 alta che quella bassa in quanto la parrocchia dell'Assunta \u00e8 l'unica in tutto il comune. Caratteristica la processione di san Rocco che giunge di sera fino al mare, dove vengono sparati fuochi pirotecnici: poi la statua ritorna nel centro storico passando per la cappella a lui dedicata e per i vicoli e le scale di Sperlonga. Allietano le serate concerti e diversi spettacoli pirotecnici.\nCultura.\nIstruzione.\nLa citt\u00e0 ha l'istituto comprensivo Michelangelo Buonarroti, che incorpora una scuola per l'infanzia (materna), scuola primaria (elementare) e scuola secondaria (media). Per le superiori ci si deve necessariamente rivolgere ai paesi vicini.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 314 imprese operanti nel territorio comunale, che rappresentavano lo 0,8% del totale provinciale (39.304 imprese attive), hanno occupato 844 addetti, lo 0,69% del dato provinciale (122.198 addetti); in media, ogni impresa nel 2015 ha occupato due persone (2,69).\nAgricoltura.\nAnche se l'agricoltura non \u00e8 mai riuscita a far decollare l'economia del paese, si coltivano intensivamente pomodori San Marzano in serra ed altri ortaggi, tra cui il sedano bianco.\nPesca.\nNel porto turistico \u00e8 attiva una flottiglia di barche da pesca di piccolo cabotaggio.\nTurismo.\nL'apertura nel 1958 della via litoranea Flacca, opera di ardita innovazione tecnologica realizzata dal prof. G. Maresca, progettata su incarico della Cassa del Mezzogiorno, che corre da Terracina a Gaeta, ha aumentato notevolmente il flusso turistico di Sperlonga. Ma gi\u00e0 il ritrovamento nel 1957 ad opera del prof. Giulio Iacopi di reperti archeologici e la campagna di scavi della Grotta di Tiberio, nota fin dal 1908, furono da stimolo per un'affluenza sempre pi\u00f9 copiosa sia di studiosi che di turisti.\nI molti alberghi e le altre strutture (complessivamente 39) offrono una grande ricettivit\u00e0 che, unita alla ristrutturazione delle case del centro storico da parte di turisti che nel tempo ne sono diventati proprietari, fa aumentare notevolmente la popolazione di Sperlonga nel periodo estivo.\nLa Darsena, progettata dall'ing. Francesco Piergianni e realizzata nel 1972 a cura dell'impresa Mario Leone di Fondi, stimol\u00f2 il turismo nautico. Nel 2013 sono stati ultimati i lavori di ampliamento e riqualificazione del porto turistico, che dispone ora di 185 posti barca dotati di servizi.\nOltre al turismo estivo legato al mare, Sperlonga \u00e8 nota agli arrampicatori per la presenza di importanti falesie.\nInfrastrutture e trasporti.\nFerrovie.\n\u00c8 raggiungibile tramite la linea ferroviaria Roma-Napoli con fermata presso la stazione di Fondi-Sperlonga, la pi\u00f9 vicina alla cittadina costiera e situata a Fondi, con la quale \u00e8 collegata da un servizio di bus di linea.\nStrade.\n\u00c8 lambita per tutta la sua estensione dalla SR213 Flacca.\nAmministrazione.\nNel 1927 passa dalla provincia di Caserta in Campania alla provincia di Roma nel Lazio; nel 1934 passa dalla provincia di Roma alla nuova provincia di Littoria, costituita dal governo fascista."}
{"id": "3892", "revid": "88740", "url": "https://it.wikipedia.org/wiki?curid=3892", "title": "Salute", "text": "Per salute si intende comunemente una condizione di efficienza del proprio organismo corporeo che viene vissuta individualmente, a seconda dell'et\u00e0, come uno stato di relativo benessere fisico e psichico caratterizzato dall'assenza di gravi patologie invalidanti. Questa situazione di salute psicofisica, per i progressi della medicina, viene oggi indicata come il conseguimento della migliore qualit\u00e0 e durata della vita ottenibili preservando e ripristinando lo stato di benessere anche spirituale.\nIl concetto di salute nella storia.\nNell'antichit\u00e0 greca la salute era concepita come un dono degli dei e la malattia veniva considerata un fenomeno magico-religioso.\nCon Ippocrate (460 a.C. circa 377 a.C.) cambi\u00f2 del tutto la prospettiva secondo il principio \u039d\u03cc\u03c3\u03c9\u03bd \u03c6\u03cd\u03c3\u03b5\u03b9\u03c2 \u1f30\u03b7\u03c4\u03c1\u03bf\u03af, chiamato in seguito da Galeno \"vis medicatrix naturae\", o \u00abforza curatrice naturale\u00bb, che concepiva il corpo umano animato da una forza vitale tendente per natura a riequilibrare le disarmonie causate dalle patologie. Secondo questa concezione, la malattia e la salute di una persona dipendevano da circostanze insite nella persona stessa, non da agenti esterni o da trascendenti interventi divini; la via della guarigione sarebbe consistita pertanto nel limitarsi a stimolare questa forza innata, non nel sostituirsi ad essa: \u00ab\"la natura \u00e8 il medico delle malattie [...] il medico deve solo seguirne gli insegnamenti\"\u00bb.\nNella Roma antica, secondo quanto attesta Plinio, il primo \"medico\" greco, proveniente dal Peloponneso, giunse a Roma nel 219 a.C.: si trattava di un certo Archagatos che fu cos\u00ec ben accolto al punto che lo si forn\u00ec di un ambulatorio a spese dello stato. Tuttavia costui era molto disinvolto nel \u00ab\"bruciare e tagliare\u00bb le carni di coloro che si rivolgevano a lui per essere guariti, tanto che gli fu presto affibbiato il soprannome di \"carnifex\"\" (boia, macellaio).\nIl giudizio di Plinio era condiviso dal tradizionalista Marco Porcio Catone che addirittura sospettava che vi fosse una sorta di congiura dei greci che, per vendicarsi della conquista romana, avevano inviato a Roma questi macellai \u00ab\"per uccidere tutti i barbari con la loro medicina\"\u00bb; anzi per non essere sospettati, aggiungeva Catone, e per confermare il loro valore di guaritori, questi nemici dell'ingenuo popolo romano si facevano pagare lautamente.\nNonostante la sfiducia dei tradizionalisti i medici greci o forestieri si affermarono in Roma tanto che sia Cesare che Augusto concessero loro il diritto di cittadinanza e vietarono che potessero essere rimandati ai loro luoghi d'origine\nIl decadimento dell'Impero romano contribu\u00ec alla regressione delle pratiche mediche come in genere di tutte le attivit\u00e0 tecniche scientifiche ; furono i religiosi a tramandare il sapere dell'antica cultura consentendo cos\u00ec il risveglio della medicina, assieme alla scuola araba e a quella salernitana (1100). Nacquero le prime universit\u00e0 mediche e nel 1300 la scuola bolognese apr\u00ec la prima scuola di anatomia.\nLa medicina medievale era un insieme di idee antiche e di influenze spirituali: Claude L\u00e9vi-Strauss identific\u00f2 tale commistione come un \"complesso sciamanico\".\nNel Rinascimento la scienza medica pervenne gradualmente ad adottare una metodologia non pi\u00f9 legata all'osservanza dogmatica degli scritti degli antichi maestri, Ippocrate e Galeno in primis, ma ispirata sempre pi\u00f9 fortemente ai nuovi principi del metodo scientifico. Divennero quindi pi\u00f9 stretti i rapporti tra medicina e le scienze naturali.\nNell'et\u00e0 moderna la medicina compie ulteriori passi sulla via dell'approccio rigorosamente scientifico, abbandonando definitivamente la matrice empirico-filosofica, approfittando anche dei progressi di altre discipline come fisiologia, biologia e chimica. Si passa cos\u00ec da una fase denominata da alcuni \"medicina eroica\", alla moderna medicina basata su prove di efficacia, contribuendo cos\u00ec, assieme ai miglioramenti nell'alimentazione e nell'igiene, alla diminuzione del tasso di mortalit\u00e0, aumentando di conseguenza l'aspettativa di vita.\nCon la nascita della medicina scientifica (alla fine del Settecento) nasce il modello bio-medico, in concomitanza con la nascita della societ\u00e0 industriale. \nNel XX secolo si sviluppano le prime specializzazioni mediche. Secondo alcuni autori, ci\u00f2 avrebbe portato ad un graduale abbandono dell'approccio olistico alla persona ammalata a favore di uno studio esclusivamente biologico e mirato ad uno specifico organo o sistema.\nLa salute secondo l'\"Organizzazione mondiale della sanit\u00e0\".\nNel XX secolo la salute, definita dall'Organizzazione mondiale della sanit\u00e0 (OMS) \"stato di completo benessere fisico, psichico e sociale e non semplice assenza di malattia\", viene considerata un diritto e come tale si pone alla base di tutti gli altri diritti fondamentali che spettano alle persone. Questo principio assegna agli Stati e alle loro articolazioni compiti che vanno ben al di l\u00e0 della semplice gestione di un sistema sanitario. Essi dovrebbero farsi carico di individuare e cercare, tramite opportune alleanze, di modificare quei fattori che influiscono negativamente sulla salute collettiva, promuovendo al contempo quelli favorevoli.\nIn una riunione dell'OMS del 1998 \u00e8 stata proposta la modifica della definizione originaria del concetto di salute nei seguenti termini:\nLa discussione, avvenuta nelle commissioni del WHA52, svoltosi dal 17 al 25 maggio 1999, non \u00e8 arrivata all'Assemblea Generale. Conseguentemente \u00e8 stato mantenuto il testo originario nonostante il voto favorevole della maggior parte dei rappresentanti dell'OMS stesso. Questo \u00e8 avvenuto per diverse ragioni, tra cui aspetti linguistici, culturali e religiosi non universalmente condivisi.\nIn tale contesto, la salute sarebbe stata considerata pi\u00f9 un mezzo che un fine e avrebbe rappresentato una risorsa di vita quotidiana che consentisse alle persone di condurre una vita produttiva a livello individuale, sociale ed economico.\nPromozione della salute.\nLa traduzione di dichiarazioni di principio in strategie operative costituisce da sempre un processo complesso e difficile soprattutto quando le implicazioni per l'azione richiedono il cambiamento del nostro modo di pensare e di agire. In questo senso per dare un impulso significativo al perseguimento della salute da parte dei governi, ai diversi livelli, l'OMS ha cercato di rendere operative, a partire dagli anni ottanta, due strategie che vanno sotto il nome, rispettivamente, di \"promozione della salute\" e di \"strategia della salute per tutti\". Ci\u00f2 soprattutto nella consapevolezza che la salute \u00e8 il risultato di una serie di determinanti di tipo sociale, ambientale, economico e genetico e non il semplice prodotto di una organizzazione sanitaria.\nNegli ultimi anni l'attenzione \u00e8 maggiormente rivolta al raggiungimento di due obiettivi strategici: promozione della salute e prevenzione della malattia, in modo tale da ridurre la spesa sanitaria nazionale, grazie ad una diminuzione degli accessi ospedalieri, ad un minor ricorso alle prestazioni sanitarie di cura e al consumo di farmaci.\nLa misura e l'educazione alla salute.\nPer accertare il grado di salute di una popolazione \u00e8 necessario individuare degli indicatori, mediante i quali \u00e8 possibile valutare lo stato di benessere della collettivit\u00e0 presa in esame. Un modo utilizzato per raggiungere questo obiettivo \u00e8 dato dalla somministrazione di questionari atti a determinare il numero di \u201cgiorni di salute\u201d. Per raggiungere tale scopo a ciascun soggetto vengono rivolte le seguenti quattro domande: qual \u00e8 la percezione del proprio stato di salute; qual \u00e8 il numero di giorni nell'ultimo mese in cui l'individuo non si \u00e8 sentito bene per motivi fisici; qual \u00e8 il numero di giorni nell'ultimo mese in cui l'individuo non si \u00e8 sentito bene per motivi psichici; qual \u00e8 il numero di giorni che hanno limitato le normali attivit\u00e0 abituali.\nI fattori che sono tenuti maggiormente sotto controllo per rilevare lo stato di salute di una persona sono:\nL'approccio preventivo e non solo curativo si avvale di un'azione di acculturazione e educazione alla salute: \"L\u2019educazione alla salute \u00e8 l\u2019insieme delle opportunit\u00e0 di apprendimento consapevolmente costruite, che comprendono alcune forme di comunicazione finalizzate a migliorare l\u2019alfabetizzazione alla salute, ivi compreso l\u2019aumento delle conoscenze e a sviluppare 'life skills' che contribuiscano alla salute del singolo e della comunit\u00e0\".\nLa tutela giuridica.\nItalia.\nIn Italia la salute \u00e8 un diritto inalienabile del cittadino, tutelato dalla Dichiarazione Universale dei\nDiritti dell\u2019Uomo (Helsinki)(1948) e dalla Costituzione (art. 32): \ne dalle leggi tra le quali:\nIn ossequio a questi principi fondamentali l'obiettivo fondamentale del Ministero della Salute italiano \u00e8 quello di garantire lo stato di benessere all'intera popolazione del territorio nazionale. Infatti, la Legge 317 del 2001 assegna al Ministero della Salute \"le funzioni spettanti allo Stato in materia di tutela della salute umana, di coordinamento del Servizio Sanitario Nazionale, di sanit\u00e0 veterinaria, di tutela della salute nei luoghi di lavoro, di igiene e sicurezza degli alimenti\". In particolare, i compiti attribuitigli sono i seguenti: \nNel 2019 l'Italia era seconda nella classifica \"Bloomberg Global Health Index\" relativa alla cura della salute dopo la Spagna. Tale posizione \u00e8 attribuibile, sempre secondo Bloomberg, alla dieta mediterranea."}
{"id": "3893", "revid": "439868", "url": "https://it.wikipedia.org/wiki?curid=3893", "title": "Sant'Agostino (Terre del Reno)", "text": "Sant'Agostino (\"Sent'Agust\u00e9n\" in dialetto locale) \u00e8 una frazione del comune di Terre del Reno ed ex comune italiano di abitanti della provincia di Ferrara da sempre legato culturalmente al territorio centopievese. Il dialetto locale \u00e8 una variante del dialetto bolognese di area centese. Il territorio \u00e8 noto per la presenza del Bosco della Panfilia.\nIl comune nel 2016 ha avviato l'iter per la fusione con il confinante Mirabello, operazione approvata dalla popolazione coinvolta a seguito del referendum consultivo, conclusosi con s\u00ec, contro a no. Il comune di Sant'Agostino \u00e8 stato quindi soppresso il 31 dicembre 2016 per costituire, mediante fusione con il comune di Mirabello, il nuovo comune di Terre del Reno. Prima della fusione comunale Terre del Reno possedeva due frazioni: San Carlo e Dosso.\nGeografia fisica.\nSant'Agostino si trova nella pianura ferrarese, parte della Pianura Padana, in zona temperata con tipico clima continentale.\nStoria.\nL'abitato di Sant'Agostino fu fondato nel 1507 ad opera dei due cugini Francesco e Girolamo dell'antica famiglia bolognese Bianchetti. L'atto notarile di fondazione, datato 12 gennaio 1507, fu scritto per mano del notaio vescovile Nicol\u00f2 Fasanini, essendo vicario Amedeo Beruti, per decreto del cardinale Giovanni Stefano Ferrero, sotto il pontificato di Papa Giulio II.\nIl territorio oggetto di compravendita dei fratelli Bianchetti era ricco di acque, come molti altri nella bassa bolognese, tanto da attribuire alla localit\u00e0 il toponimo \"La Pal\u00f9\" ancor prima della costituzione del paese, che assunse nei primi secoli il nome di \"Sant'Agostino delle paludi\". La fondazione avvenne come distacco dalla esistente parrocchia di Santa Maria di Galliera, dalla quale l'abitato di Sant'Agostino distava circa duemila passi o due miglia, e che era scomoda da raggiungere per i coloni locali, specialmente in inverno. Il nucleo antico del paese si trovava nelle vicinanze dell'argine destro del fiume Reno, che allora scorreva da Cento in direzione Mirabello e Vigarano, andandosi a congiungere con il Po di Ferrara presso Porotto.\nIl centro della comunit\u00e0 era formato dalla chiesa parrocchiale, dalla Via Pubblica (poi divenuta Via Bassa) e dalla residenza padronale dei Bianchetti, che assunsero per s\u00e9 il diritto di \"giuspatronato\", ovvero di proporre ad ogni successione dei parroci un proprio candidato al vescovo di Bologna.\nNel 1567 Margherita Bianchetti, figlia di Giovanni Battista, ultima figlia femmina di quel ramo familiare si sposa con Rinaldo Ariosti cedendo a tale seconda famiglia bolognese il diritto di giuspatronato; il potere civile passa quindi a questa dinastia familiare e la dimora dei giuspatroni nelle mappe prende il nome di \"Palazzo Ariosti\". Gli avvicendamenti locali proseguono nei secoli successivi attraverso l'avvicendarsi dei parroci e delle confraternite (tra le quali si possono ricordare le Compagnie dei \"Cinturati\", del \"Santissimo\" e dei \"Sacchi\") e le diverse rotte del fiume Reno, che periodicamente ricopriva di acque i territori del bolognese e del ferrarese.\nTra le vicende fluviali di maggior rilievo vi fu la \"Rotta Panfilia\" del 1750 che caus\u00f2 un cambio di corso al fiume e ricopr\u00ec di acque l'intero territorio santagostinese; in quell'occasione gli abitanti decisero di trasferire la sede parrocchiale in un luogo pi\u00f9 alto e sicuro, in \"ghiara di Reno,\" sfruttando un oratorio in costruzione per la Compagnia dei Sacchi; si inizi\u00f2 a celebrare nella nuova chiesa dal 1769.\nNel 1788 giunse a Sant'Agostino don Giuseppe Serra, che avvi\u00f2 un importante corso di rinnovamenti strutturali rinnovando prima il cimitero, poi la chiesa parrocchiale terminata nel 1992, la canonica e infine il campanile eretto nel 1820. Per i manufatti furono interpellati nomi di rilievo del panorama artistico bolognese come l'architetto Giuseppe Tubertini per la sagrestia, il pittore Jacopo Alessandro Calvi autore della pala d'altare, la madonna di stucco attribuita a Petronio Tadolini, il grande crocifisso ligneo recentemente attribuito a Giulio Cesare Conventi, ed altri artisti. la chiesa conserva anche un organo antico di Francesco Traeri del 1714. La parrocchia di Sant'Agostino aveva anche due sussidiali, San Carlo e Mirabello separatesi dalla matrice rispettivamente nel 1916 e nel 1840.\nIl territorio comunale appartenne, come emanazione del contado bolognese, allo Stato Pontificio fino al 1816 allorch\u00e9 distaccandosi dalla legazione di Poggio Renatico, assunse un'identit\u00e0 comunale autonoma. Nel 1865 fu edificato anche il palazzo comunale su disegno dell'architetto Antonio Giordani di Cento.\nLe vicende politiche comunali conobbero in epoca fascista lo sviluppo di un consistente nucleo di sostenitori di regime, dovuto anche alla sintonia politica che caratterizzava gli industriali locali e i possidenti terrieri; le testimonianze fotografiche riportano alcune visite di esponenti di rilievo della politica del tempo come Italo Balbo ed Edmondo Rossoni.\nUna cospicua raccolta di immagini d'epoca riguardanti il territorio santagostinese \u00e8 consultabile dall'Archivio fotografico di terre del Reno.\nIl territorio \u00e8 rinomato anche per la presenza del Bosco Panfilia, notevole oasi di interesse naturalistico, da cui si trae il tartufo, da sempre protagonista della gastronomia locale sia privata che pubblica, tra gli esercizi celebri in tema culinario si pu\u00f2 citare la storica trattoria \"La Rosa.\" Al pregiato tubero \u00e8 intitolata anche la locale e rinomata Sagra del tartufo gestita dall'associazione ADT, con una tradizione gastronomica che supera gi\u00e0 i quarant'anni. Il comprensorio territoriale presenta anche una interessante articolazione fluviale che comprende diverse vie d'acqua: il Reno, il Cavo Napoleonico e il Canale Emiliano-Romagnolo.\nIl paese \u00e8 stato colpito dai terremoti dell'Emilia del 2012, in particolare dalle scosse del 20 maggio che nel comune hanno provocato quattro vittime. La chiesa parrocchiale e il municipio sono stati gravemente danneggiati. Il municipio \u00e8 stato abbattuto, nonostante al suo interno fossero presenti importanti opere d'arte. Nella frazione di San Carlo si \u00e8 avuto il fenomeno della liquefazione delle sabbie, con rischio di sprofondamento nel suolo di diverse abitazioni, nella stessa frazione \u00e8 avvenuto il crollo dell'Oratorio Ghisilieri risalente al XVII secolo.\nMonumenti e luoghi d'interesse.\nMolti edifici sono tutelati dalla soprintendenza. Il municipio storico del centro \u00e8 stato lesionato dal sisma del 2012 e per i danni subiti ha dovuto essere abbattuto. Conteneva un prezioso lampadario in vetro di Murano, dono di Italo Balbo, recuperato prima dell'abbattimento dell'edificio.\nSociet\u00e0.\nEtnie e minoranze straniere.\nGli stranieri residenti nel comune sono 698, ovvero il 9,8% della popolazione. Di seguito sono riportati i gruppi pi\u00f9 consistenti:\nGeografia antropica.\nSant'Agostino ha tre frazioni: Dosso e Roversetto, situati in direzione di Cento sulla statale 255, e San Carlo, in direzione opposta, verso Mirabello.\nEconomia.\nNel secolo XIX Sant'Agostino vide una crescente prosperit\u00e0 economica che lo port\u00f2, attraverso lo sviluppo di manifatture artigianali, ad emanciparsi dall'origine prettamente agricola, fino a raggiungere all'inizio del XX secolo una dimensione proto-industriale. Si possono elencare tra le aziende storiche di maggior evidenza nel contesto territoriale, la fabbrica e fonderia F.lli Ferriani, la fabbrica F.lli Pesci, le manifatture Schiavina e Toselli. A queste realt\u00e0 di antica origine si sono aggiunte nel secondo dopoguerra le aziende che costituiscono la zona artigianale ed industriale dell'attuale comunit\u00e0, tra le quali la maggiore \u00e8 il gruppo Ceramica S. Agostino.\nLe imprese industriali e artigianali sono prevalentemente ubicate nell'area tra gli abitati di Sant'Agostino e Dosso, e nell'area denominata 'Cip2'.\nSant'Agostino fa parte dell'Associazione \"Citt\u00e0 del Tartufo\" poich\u00e9 nel Bosco della Panfilia, ubicato quasi interamente nel territorio comunale lungo il corso del fiume Reno, si raccoglie la specie pi\u00f9 pregiata di tartufo: il Tartufo bianco (Tuber magnatum).\nAmministrazione.\nDi seguito \u00e8 presentata una tabella relativa alle recenti amministrazioni che si sono succedute in questo comune.\nSport.\nSul territorio comunale operano diverse societ\u00e0 sportive dilettantistiche, attive nel calcio (C.S. Sant'Agostino, G.S. San Carlo e Dossese Calcio), ciclismo (S.S. Sancarlese), tennis e pallavolo."}
{"id": "3895", "revid": "297059", "url": "https://it.wikipedia.org/wiki?curid=3895", "title": "Storia antica", "text": "La storia antica (o antichit\u00e0, et\u00e0 antica, o evo antico) \u00e8 una delle quattro et\u00e0 storiche (antica, medievale, moderna e contemporanea). Dell'antichit\u00e0 si \u00e8 soliti distinguere una storia \"preclassica\" (precedente l'apparizione di fonti greco-romane) e una classica (Grecia e Roma antiche).\nIl termine \"Storia antica\" indica anche la disciplina che studia questo periodo (della durata approssimativa di 4000 anni).\nCaratteristiche generali.\nLimiti geografici e cronologici.\nDal punto di vista geografico, la storia antica \u00e8 innanzitutto storia del Mediterraneo e dei territori circostanti. L'unit\u00e0 ideale di questa area non ha tanto a che fare con caratteristiche \"nazionali\" dei popoli che abitarono quelle zone, quanto dalla ricchezza degli scambi culturali, rispetto ai quali il Mediterraneo rappresent\u00f2 una sorta di \"funzione mediatrice\". Ma l'asse centrale di questo immenso rivolgimento umano si \u00e8 andato spostando nel tempo ed \u00e8 arrivato al Mediterraneo da est, dal cosiddetto Vicino Oriente, e il Vicino Oriente antico rappresenta gli inizi della storia antica sotto numerosi aspetti (per lungo tempo fu inteso come unica \"culla della civilt\u00e0\"), tanto che, nel suo complesso, i confini dell'area geografica in questione possono essere indicati nel fiume Indo e nelle Colonne d'Ercole..\nLe culle della civilt\u00e0 sono oggi considerate invece tutte le cinque aree, nei vari continenti, ove per prima si svilupp\u00f2 la rivoluzione urbana e l'invenzione della scrittura: Mesopotamia, Egitto, Mesoamerica, Valle dell'Indo, Valle del Fiume Giallo.\nQuanto ai termini cronologici, si pu\u00f2 distinguere una storia \"pre-classica\", il cui limite iniziale pu\u00f2 essere associato all'apparizione delle fonti scritte in aggiunta a quelle archeologiche, mentre un \"terminus ad quem\" pu\u00f2 corrispondere all'apparizione delle fonti greco-romane. Un'altra cesura decisiva \u00e8 la costituzione dell'impero persiano (500 a.C. ca.), fatto che coincide con il definitivo inserimento delle popolazioni vicino-orientali in un'articolazione storica sopra-regionale. Ci\u00f2 ha a che fare con quanto detto rispetto all'asse geografico: un primo accenno fondamentale di rapporto tra Oriente e Occidente (con l'ingresso di quest'ultimo nella storia illuminata dalle fonti scritte) \u00e8 rappresentato dall'apparizione dei cosiddetti Popoli del Mare (1200 a.C.): la crisi del XII secolo a.C. comporta un riassetto di vastissima portata nel Vicino Oriente e la stessa scansione tradizionale ottocentesca individuava in questo frangente la separazione tra Et\u00e0 del Bronzo ed Et\u00e0 del Ferro.\nTradizionalmente, la storiografia ha individuato la fine della preistoria nell'invenzione della scrittura (logografica nella seconda met\u00e0 del IV millennio a.C., sillabica nella prima met\u00e0 del III). Tale inizio non va per\u00f2 visto come isolato, ma in stretta associazione con altri fattori decisivi: nascita delle citt\u00e0, lavoro specializzato, stratificazione socio-economica, costituzione dello Stato, tutti elementi che rappresentano gli elementi culminanti di ci\u00f2 che Gordon Childe ha definito \"rivoluzione urbana\", processo che pu\u00f2 ritenersi consolidato intorno al 3500 a.C. Quello della Bassa Mesopotamia va pensato come \"precoce\" focolaio di urbanizzazione ed esistono altri nuclei importanti: l'Egitto, l'Iran, l'Asia centrale, la valle dell'Indo, l'Egeo, l'Arabia meridionale, ma anche la Cina, il Messico e il Per\u00f9, i quali ultimi hanno per\u00f2, come \u00e8 ovvio, un carattere di totale separatezza rispetto al baricentro mediterraneo e vicino-orientale.\nSi pu\u00f2 complessivamente dire che l'origine della storia antica coincide con la nascita della citt\u00e0 e dello Stato: la rivoluzione agricola, con l'aumento di produzione di derrate che essa comport\u00f2, \u00e8 il presupposto per la creazione di un'eccedenza alimentare che, gestita da un \"polo redistributivo centrale\", rende possibile mantenere lavoratori specializzati. La priorit\u00e0 logica (ma non cronologica), in una massima semplificazione, va attribuita alla polarizzazione citt\u00e0-campagna, alla creazione di un ceto dirigente (di re e sacerdoti): come scrive Mario Liverani, \"Il \u00absalto\u00bb pi\u00f9 appariscente sar\u00e0 quello demografico ed urbanistico, ma il pi\u00f9 sostanziale \u00e8 quello organizzativo\". Scrive ancora Liverani:\nA ci\u00f2 si aggiunga un altro fattore che mette in discussione l'assunto tradizionale che lega la nascita della Storia (intesa come \"historia rerum gestarum\") alla nascita della scrittura e cio\u00e8 il fatto che la storiografia ha smesso di privilegiare il documento scritto come fonte primaria.\nQuanto al limite basso dell'evo antico, la tradizione lo individua nella caduta dell'Impero romano d'Occidente (476). Talvolta si fa terminare tale et\u00e0 con la grande ondata delle invasioni barbariche nell'Impero romano (a partire dagli inizi del V secolo) o con il periodo immediatamente successivo alla morte di Giustiniano I (fine del VI secolo) che segna il definitivo tramonto del mondo classico greco-romano. Se tale datazione \u00e8 valida per il mondo occidentale, in Oriente si preferisce protrarre l'et\u00e0 antica fino alla Dinastia Qin in Cina (II secolo a.C.) o all'Impero Chola in India (IX secolo) o altre epoche storiche. Nel resto del mondo (ad esempio in alcuni zone dell'Africa, nelle regioni austronesiane e nelle Americhe) le popolazioni autoctone seguono altri tipi di datazione.\nLe fonti della storia antica.\nLa principale difficolt\u00e0 nello studio della storia antica consiste nel fatto che solamente una parte di essa \u00e8 documentata da fonti scritte e che non tutta la storiografia antica \u00e8 pervenuta fino ai nostri giorni. Se da una parte alcune antiche civilt\u00e0 non hanno espresso documenti scritti relativi al loro passato, la stessa storiografia romana, anche se estremamente prolifica, presenta delle lacune, dovute alle modalit\u00e0 di trasmissione: molte opere sono andate interamente perdute, altre ci sono pervenute in parte, di altre abbiamo delle epitomi (compilate spesso per essere trasmesse al posto dell'opera originale in modo tale da risparmiare supporti scrittori, che all'epoca erano molto costosi), solo pochissime ci sono pervenute intere o quasi. Caso esemplare, se vogliamo, \u00e8 il trattato \"Ab Urbe condita libri\" di Tito Livio, opera scritta nel I secolo in 142 volumi, dei quali solamente 35 sono giunti fino a noi. Sono pervenute a noi 140 su 142 \"Periochae\", ovvero i \"riassunti\" dei libri, composti probabilmente intorno al III-IV sec.\nPer meglio comprendere il mondo antico le due principali strade percorribili dagli storici sono: le fonti non scritte, studiate dall'archeologia, e le fonti scritte: documenti ed opere letterarie. L'archeologia \u00e8 lo studio delle civilt\u00e0 antiche mediante il ritrovamento, l'analisi e l'interpretazione delle tracce materiali pervenute ai giorni nostri. Attraverso lo studio dei resti archeologici (architetture, manufatti, resti biologici e umani) gli studiosi cercano di interpretare come i popoli del passato hanno vissuto. Accanto all'analisi dei reperti portati alla luce dagli scavi archeologici, lo studio della storia antica si avvale dei resoconti degli storici coevi, le fonti di prima mano per la conoscenza degli eventi relativi al passato. La produzione letteraria degli storici antichi, quali Erodoto, Livio, Polibio, Svetonio, Tucidide, Tacito ed altri, \u00e8 fonte imprescindibile per la ricostruzione dei fatti e la comprensione del mondo antico. Ulteriori metodi di analisi storiografica antica sono quello comparativo, quello induttivo e quello morfologico.\nCivilt\u00e0.\nVicino Oriente antico.\nIl Vicino Oriente \u00e8 stato spesso definito la \"culla della civilt\u00e0\". In quell'area, a partire dalla met\u00e0 del IV millennio a.C., si sono sviluppate le prime civilt\u00e0 di cui ci sia giunta notizia. In passato si \u00e8 inteso che questa centralit\u00e0 del Vicino Oriente come faro di civilt\u00e0 si sarebbe trasferita a Occidente, intorno alla met\u00e0 del I millennio a.C. (e intorno a questo periodo sono state individuate le date tradizionalmente indicate come \"terminus ad quem\" di questo evo antico orientale).\n Tra le civilt\u00e0 che pi\u00f9 hanno inciso sulla storia umana in questa fase vanno nominati i Sumeri, gli Accadi, gli Elamiti, gli Amorrei, i Babilonesi, gli Ittiti, gli Aramei, i Fenici, gli Ebrei. Pur se periferico rispetto al Vicino Oriente, un ruolo importante fu svolto anche dall'Antico Egitto.\nEuropa centrale.\nLe prime manifestazioni di civilt\u00e0 in Europa centrale riguardano gli insediamenti dei Celti; probabilmente altri insediamenti civili si avevano nell'area baltica, grazie alle condizioni climatiche favorevoli successivamente peggiorate per un drammatico periodo di tipo glaciale.\nI Celti toccarono il loro apogeo tra la seconda met\u00e0 del IV e la prima met\u00e0 del III secolo a.C. In quell'epoca, la lingua e la cultura celtica costituivano l'elemento pi\u00f9 diffuso e caratteristico dell'intera Europa, interessando una vasta e ininterrotta area che andava dalle Isole Britanniche all'Italia settentrionale e dalla Penisola Iberica al bacino Danubio. Gruppi isolati, inoltre, si erano spinti ancor pi\u00f9 a sud, come i Galli Senoni nell'Italia centrale e - soprattutto - i Galati in Anatolia.\nAntichit\u00e0 classica.\nGrecia.\nLe testimonianze pi\u00f9 antiche della presenza umana nei Balcani, datate 270.000 a.C., si trovano nelle Grotte di Petralona, nella provincia greca settentrionale di Macedonia. Gli insediamenti neolitici in Grecia, risalenti al VII millennio a.C. sono i pi\u00f9 antichi in Europa, superando di diversi secoli i successivi, in quanto la Grecia si trovava sulla strada tramite la quale l'agricoltura si diffuse dal Medio Oriente all'Europa. La Grecia \u00e8 stata la prima area in Europa dove sono sorte delle civilt\u00e0 avanzate, ed \u00e8 considerata la culla della civilt\u00e0 Occidentale, cominciata con la Civilt\u00e0 cicladica delle isole egee attorno al 3.200 a.C., la Civilt\u00e0 minoica a Creta (2700-1500 a.C.) e quindi la Civilt\u00e0 micenea nel Peloponneso(1900-1100 a.C.). Queste civilt\u00e0 possedevano la scrittura: quella minoica, non decifrata, \u00e8 detta Lineare A, mentre quella micenea \u00e8 detta Lineare B, una forma arcaica del greco. Successivamente, mentre la civilt\u00e0 cretese entra in crisi, forse a causa di un evento naturale distruttivo, prevale la civilt\u00e0 micenea.\nAlla fine dell'et\u00e0 del bronzo dai regni precedentemente esistenti nasce la civilt\u00e0 greca. La struttura \u00e8 quella di un insieme di \"citt\u00e0-stato\" (tra le maggiori delle quali ricordiamo Atene, Corinto e Sparta), anche molto differenti in termini di cultura ed organizzazione politica ed economica. L'espansione territoriale verso le colonie greche diffonde la cultura ellenica su tutta l'Asia Minore e in buona parte del Mediterraneo, trovando un limite nella espansione dei Fenici.\nNel 500 a.C., l'Impero Persiano controllava un territorio che andava dall'attuale Grecia settentrionale e Turchia fino all'Iran e rappresentava una minaccia per le citt\u00e0-stato greche. I tentativi di ribellione delle citt\u00e0-stato greche dell'Asia Minore sottoposte alla dominazione persiana fallirono, e la Persia invase la Grecia nel 492 a.C., ma le sue forze dovettero ritirarsi dopo la sconfitta alla Battaglia di Maratona del 490 a.C. Segu\u00ec una seconda invasione nel 480 a.C. Nonostante l'eroica resistenza degli Spartani e degli altri greci alle Termopili, le armate persiane saccheggiarono Atene. A seguito delle successive vittorie greche nel 480 e 479 a.C. a Salamina, Platea e Micale, i persiani furono costretti a ritirarsi una seconda volta. I conflitti militari, noti come le guerre persiane, furono guidati principalmente da Atene e Sparta. Tuttavia, il fatto che la Grecia non fosse una nazione unificata significava che i conflitti tra le citt\u00e0-stato greche fossero frequenti.\nLa guerra del Peloponneso tra Atene e Sparta (che, per\u00f2, non fu la prima) fa scivolare la civilt\u00e0 greca nella crisi, favorendo l'ascesa della citt\u00e0 di Tebe, che riuscir\u00e0 a stabilire un'egemonia di breve durata sulla Grecia. Nel IV secolo a.C., la debolezza conseguente alle lotte interne tra le varie citt\u00e0-stato rendono la penisola Ellenica preda del re macedone Filippo II.\nDopo l'assassinio di Filippo II, suo figlio Alessandro III (noto come \"Alessandro Magno\") assunse il controllo della Lega di Corinto e nel 334 a.C. lanci\u00f2 un'invasione dell'Impero Persiano con le forze combinate di tutti gli stati greci. Grazie alle vittorie nelle battaglie di Granico, Isso e Gaugamela, i greci poterono marciare su Susa e Persepoli, l'antica capitale persiana, nel 330 a.C. L'impero creato da Alessandro Magno si estendeva dalla Grecia a ovest fino al Pakistan a est e all'Egitto a sud, risultando come uno dei pi\u00f9 grandi che la storia avesse visto fino ad allora.\nPrima della sua improvvisa morte nel 323 a.C., Alessandro Magno stava pianificando un'invasione dell'Arabia. La sua morte caus\u00f2 il collasso del vasto impero, che si divise in diversi regni, tra cui i pi\u00f9 importanti erano l'Impero seleucide e l'Egitto tolemaico. Altri stati fondati dai greci erano il regno greco-battriano e il regno indo-greco in India. Sebbene non potesse essere mantenuta l'unit\u00e0 politica dell'impero di Alessandro, esso diffuse la cultura ellenistica e la lingua greca nei territori conquistati, le quali si sarebbero mantenute per almeno due secoli e in alcuni territori del Mediterraneo orientale anche molto pi\u00f9 a lungo.\nRoma.\nCon Roma viene portata a termine per la prima volta nella storia, fra il III e il I secolo a.C. l'unificazione dell'Italia, dell'Europa occidentale e meridionale e infine dell'intero bacino del Mediterraneo. La civilt\u00e0 romana, nata nell'ambito del mondo latino e italico, rappresenta il pi\u00f9 evoluto organismo politico dell'Europa del tempo. Erede di tutte le grandi culture che l'hanno preceduta (e \"in primis\" di quella etrusca e di quella greca), Roma diffonde il proprio diritto, le proprie istituzioni politiche e militari, la propria lingua, la propria tecnologia e la propria visione aristocratica e universalista della vita e del mondo da Gibilterra alla Scozia, dalla Germania renana alla Mesopotamia. L'Urbe riesce, col tempo, ad assimilare e legare al proprio destino i fenici e gli egizi dell'Africa settentrionale, i celti d'Europa, molte delle popolazioni germaniche che entreranno in contatto con essa e le popolazioni elleniche o ellenizzate del Mediterraneo orientale, che con pieno diritto continueranno ad autodefinirsi \"romani\" (\"\u03a1\u03c9\u03bc\u03b1\u03af\u03bf\u03b9\"), ancora mille anni dopo la caduta dell'Occidente latino.\nFondata secondo la tradizione da Romolo il 21 aprile 753 a.C., Roma fu retta per un periodo di 244 anni da un sistema monarchico, con sovrani inizialmente di origine latina e sabina, e successivamente etrusca. La tradizione tramanda sette re: lo stesso Romolo, Numa Pompilio, Tullo Ostilio, Anco Marzio, Tarquinio Prisco, Servio Tullio e Tarquinio il Superbo.\nEspulso dalla citt\u00e0 l'ultimo re etrusco e instaurata una repubblica oligarchica nel 509 a.C., per Roma ebbe inizio un periodo contraddistinto dalle lotte interne tra patrizi e plebei e da continue guerre contro le popolazioni italiche: Etruschi, Latini, Volsci, Equi. Divenuta padrona del Lazio, Roma condusse diverse guerre (contro Galli, Osco-Sanniti e la colonia greca di Taranto, alleatasi con Pirro, re dell'Epiro) che le permisero la conquista della penisola italica, dalla zona centrale fino alla Magna Grecia. Il III ed il II secolo a.C. furono caratterizzati dalla conquista romana del Mediterraneo e dell'Oriente, dovuta alle tre guerre puniche (264-146 a.C.) combattute contro la citt\u00e0 di Cartagine e alle tre guerre macedoniche (212-168 a.C.) contro la Macedonia. Vennero istituite le prime province romane: la Sicilia, la Sardegna e Corsica, la Spagna, la Macedonia, la Grecia (Acaia), l'Africa.\nNella seconda met\u00e0 del II secolo e nel I secolo a.C. si registrarono numerose rivolte, congiure, guerre civili e dittature: sono i secoli di Tiberio e Gaio Gracco, di Giugurta, di Quinto Lutazio Catulo, di Gaio Mario, di Lucio Cornelio Silla, di Marco Emilio Lepido, di Spartaco, di Gneo Pompeo, di Marco Licinio Crasso, di Lucio Sergio Catilina, di Marco Tullio Cicerone, di Gaio Giulio Cesare e di Ottaviano, che, dopo essere stato membro del secondo triumvirato insieme con Marco Antonio e Lepido, nel 27 a.C. divenne \"princeps civitatis\" e gli fu conferito il titolo di Augusto.\nGradualmente il Principato lascia il posto all'Impero, che conobbe la sua massima espansione nel II secolo, sotto l'imperatore Traiano, Roma si conferm\u00f2 \"caput mundi\", cio\u00e8 capitale del mondo, espressione che le era stata attribuita gi\u00e0 nel periodo repubblicano. Il territorio dell'impero, infatti, spaziava dall'Oceano Atlantico al Golfo Persico, dalla parte centro-meridionale della Britannia all'Egitto.\nI primi secoli dell'impero, in cui governarono, oltre ad Ottaviano Augusto, gli imperatori delle dinastie Giulio-Claudia, Flavia (a cui si deve la costruzione dell'omonimo anfiteatro, noto come \"Colosseo\") e gli Antonini, furono caratterizzati anche dalla diffusione della religione cristiana, predicata in Giudea da Ges\u00f9 Cristo nella prima met\u00e0 del I secolo (sotto Tiberio) e divulgata dai suoi apostoli in gran parte dell'impero.\nIl mondo romano conosce il proprio apogeo, sia economico che sociale, nel II secolo. Il secolo successivo invece, \u00e8 per Roma un'epoca di crisi, determinata in gran parte da una serie di guerre civili.\nQuando sal\u00ec al potere Diocleziano (284), la situazione di Roma era grave: i barbari premevano dai confini gi\u00e0 da decenni, le province erano governate da uomini corrotti. Per gestire meglio l'impero, Diocleziano lo divise in due parti: egli divenne \"Augusto\" della parte orientale (con residenza a Nicomedia) e nomin\u00f2 Valerio Massimiano \"Augusto\" della parte occidentale, spostando la residenza imperiale a Mediolanum. L'impero venne suddiviso ulteriormente con la creazione della tetrarchia: i due \"Augusti\", infatti, dovevano nominare due \"Cesari\", a cui affidavano parte del territorio e che sarebbero diventati, successivamente, i nuovi imperatori. Una svolta decisiva si ebbe con Costantino, che, in seguito a numerose lotte interne, centralizz\u00f2 nuovamente il potere e, con l'editto di Milano del 313, dette libert\u00e0 di culto ai cristiani, impegnandosi egli stesso per dare stabilit\u00e0 alla nuova religione. Fece costruire diverse basiliche, consegn\u00f2 il potere civile su Roma a papa Silvestro I e fond\u00f2 nella parte orientale dell'impero la nuova capitale, Costantinopoli.\nNel IV secolo si assiste persino a un notevole risveglio culturale che si protrae fino ai primi decenni del V, durante le prime invasioni barbariche. A partire dal 395 l'Impero viene definitivamente suddiviso in due parti, una occidentale e una orientale. In entrambe si \u00e8 gradualmente imposto, come religione maggioritaria e di Stato, il Cristianesimo, che avrebbe fortemente influenzato la storia d'Europa fino ai giorni nostri.\nRoma, che non ricopriva pi\u00f9 un ruolo centrale nell'amministrazione dell'impero, venne saccheggiata dai Visigoti comandati da Alarico (410); impreziosita nuovamente dalla costruzione di edifici sacri da parte dei papi (con la collaborazione degli imperatori), la citt\u00e0 sub\u00ec un nuovo saccheggio nel 455, da parte di Genserico, re dei Vandali. La ricostruzione di Roma venne curata dai papi Leone I (\"defensor Urbis\" per avere convinto Attila, nel 452, a non attaccare Roma) e dal suo successore Ilario, ma nel 472 la citt\u00e0 fu saccheggiata per la terza volta in pochi decenni (ad opera di Ricimero e Anicio Olibrio). La deposizione di Romolo Augusto del 4 settembre 476 decret\u00f2 la fine dell'Impero romano d'Occidente e, secondo una tradizionale interpretazione storica, l'inizio del Medioevo.\nAsia orientale.\nCina.\nLa dinastia Xia (\u590f\u671dS, \"Xi\u00e0 ch\u00e1o\"P, \"Hsia-ch'ao\"W), ca. 2195 a.C. - 1675 a.C., preceduta dai leggendari Tre augusti e cinque imperatori, \u00e8 la prima dinastia descritta nelle cronache cinesi, come lo \"Shiji\" e gli Annali di bamb\u00f9 che riportano i nomi di diciassette Re su quattordici generazioni.\nLa dinastia Shang (\u5546\u671dT, \"Sh\u0101ngch\u00e1o\"P) o dinastia Yin (\u6bb7\u4ee3T, \"Y\u012bnd\u00e0i\"P) (1675 a.C. - ca. 1046 a.C.) \u00e8 la seconda dinastia cinese storica, che regn\u00f2 sulla Cina nordorientale, nella valle del Fiume Giallo. Le informazioni sulla dinastia Shang provengono dai resoconti della tarda dinastia Zhou, della dinastia Han, dallo \"Shiji\" di Sima Qian e dalle iscrizioni Shang su manufatti di bronzo e sugli ossi oracolari usati per la scapulomanzia, gusci di tartaruga, scapole o altre ossa di animali sulle quali si fu rinvenuto il primo significativo corpus di caratteri cinesi scritti.\nCorea.\nGojoseon fu il primo regno coreano. Secondo il \"Samguk yusa\" e altre testimonianze dell'era medievale coreana Gojoseon fu fondato nel 2333 a.C. dal leggendario Dangun, che si diceva fosse disceso dal \"Signore del Cielo\".\nGli abitanti di Gojoseon erano i discendenti di trib\u00f9 altaiche migranti che si stabilirono nella Manciuria, nella Cina estremo-orientale a nord del fiume Azzurro e nella penisola coreana. Sono la prima linea ancestrale diretta coreana di cui vi sia testimonianza scritta.\nInizialmente Gojoseon era probabilmente ubicato nel Liaoning, ma intorno al 400 a.C. trasfer\u00ec la sua capitale a Pyongyang, la capitale della moderna Corea del Nord.\nGiappone.\nCon il periodo Asuka si indica il primo periodo buddhista della storia del Giappone, racchiuso convenzionalmente tra il 550 e il 700. Deve il suo nome ad Asuka ky\u014d, che fu spesso la capitale imperiale in quel periodo. Con l'introduzione della nuova religione, se ne determin\u00f2 un profondo impulso su tutta la cultura successiva del Giappone. Fu anche considerato il periodo iniziale dell'era classica del paese.\nDal 710, anno in cui l'Imperatrice Genmei spost\u00f2 la capitale a Heij\u014d (odierna Nara), al 784, quando l'Imperatore Kammu la spost\u00f2 nuovamente a Nagaoka prima di Heian (odierna Ky\u014dto) nel 794, inizia il periodo Nara (\u5948\u826f\u6642\u4ee3 \"Nara-jidai\"). Durante questo periodo la capitale non fu sempre Nara: tra il 740 e il 745 infatti la capitale fu spostata per un breve periodo per volont\u00e0 dell'Imperatore Sh\u014dmu.\nIl periodo Heian (\u5e73\u5b89\u6642\u4ee3 \"Heian jidai\") viene compreso tra l'VIII e il XII secolo (794-1185), prende il nome dalla capitale del tempo, \"Heian-kyo\", l'attuale Kyoto. Il periodo Heian fu culturalmente molto ricco, e rappresenta un periodo di apogeo sia per l'assimilazione della cultura cinese e del buddhismo, sia per la produzione letteraria, sia per lo sviluppo di una raffinatissima cultura aristocratica. Tra la produzione letteraria del periodo, alcuni classici e capolavori della letteratura giapponese, come il Genji monogatari, o lo Ise monogatari. In questo periodo il potere politico dell'imperatore inizia ad affievolirsi favorendo l'ascesa al potere della classe militare (\"bushi\") che dominer\u00e0 il Giappone in tutto il periodo a seguire fino alla modernizzazione (1868 - \"Meiji Isshin\", o Restaurazione Meiji).\nAfrica settentrionale.\nI primi esempi di documentazione scritta in Africa arrivano dall'antico Egitto. Verso il 3100 a.C., l'Egitto ha iniziato il suo cammino verso l'unit\u00e0 territoriale sotto un solo leader, conosciuto come Narmer. Da allora, l'Egitto \u00e8 stato governato da trenta diverse dinastie. I molti monumenti rimasti testimoniano la forza economica, militare e sociale che l'Egitto ha saputo produrre lungo i secoli.\nNel passato si vedeva la civilt\u00e0 egiziana come un'espressione della cultura mediterranea e appartenente al mondo occidentale. Oggi, dopo i risultati di ricerche storiche e linguistiche, si riconosce che il problema \u00e8 ben pi\u00f9 complesso. L'Egitto dei faraoni ha avuto intensi contatti con l'Africa subsahariana, ne \u00e8 stato addirittura colonizzato per vari decenni \u2013 tutti i faraoni della 25\u00aa dinastia erano nubiani \u2013, e con Nubia ed Etiopia vi erano scambi fiorenti.\nPoco prima della desertificazione del Sahara, le comunit\u00e0 che saranno poi coinvolte nello sviluppo dell'Egitto parteciparono alla rivoluzione agricola con l'inizio delle coltivazioni e dell'allevamento. \u00c8 poi nella Nubia che si trova il pi\u00f9 grande numero di piramidi, altra prova dell'importanza di questa regione, conosciuta nella Bibbia come Kush.\nIn tempi pi\u00f9 recenti, fenici, greci e romani hanno combattuto con le popolazioni berbere per il controllo del Nordafrica.\nI fenici fondarono varie colonie lungo tutta la costa, normalmente ad un giorno di navigazione una dall'altra, gi\u00e0 prima dell'anno 1000 a.C. Alcune di queste, come Cartagine (814 a.C.) diventarono citt\u00e0 autonome e addirittura stati nazione con un vasto raggio di controllo nel Mediterraneo. \u00c8 intorno a questo tempo che la lavorazione del ferro \u00e8 divenuta molto comune in tutta la regione. La tecnologia del ferro da qui si propag\u00f2 fino all'Africa Occidentale in pochi secoli.\nColonie greche iniziarono ad essere fondate gi\u00e0 nel VII secolo a.C. Importante \u00e8 stata l'influenza di Alessandro il Grande in Egitto, con la fondazione di Alessandria (332 a.C.) e la dinastia Tolemaica che govern\u00f2 l'Egitto ellenistico sino alla conquista romana."}
{"id": "3898", "revid": "37401", "url": "https://it.wikipedia.org/wiki?curid=3898", "title": "Rinascimento inglese", "text": "La straordinaria ripresa dell'arte, della letteratura e della filosofia degli antichi che \u00e8 cominciata in Italia gi\u00e0 nel XIV secolo e che \u00e8 conosciuta come Umanesimo, raggiunse l'Inghilterra solo alla fine del XV secolo. \nStoria.\nUna delle ragioni dell'arrivo ritardato del Rinascimento sull'Isola fu il lungo periodo di guerre (la Guerra dei cent'anni, 1338-1453, e la Guerra delle due rose, 1454-1485), che distrasse gli interessi umani e caus\u00f2 una fase di stasi nell'arte creativa. Solo quando venne stabilita la pace con l'ascesa al trono della dinastia Tudor, in Inghilterra si sent\u00ec l'influenza degli umanisti italiani.\nDescrizione.\nGli studiosi inglesi si recarono in Italia per frequentare le universit\u00e0 di Padova, Firenze e Bologna, e lungo la strada del ritorno a casa diffusero la \"nuova conoscenza\" che avevano assorbito. Introdussero lo studio del greco (a Oxford nel 1490) e furono fondate delle scuole classiche (la St. Paul School nel 1509).\nMa l'effetto dell'Umanesimo sulla letteratura in lingua volgare fu estremamente lenta in Inghilterra. L'Inglese non si era ancora affermato come linguaggio in prosa. Una delle pi\u00f9 importanti opere del Rinascimento inglese, \"L'Utopia\" di Thomas More (1516) fu scritta in latino e, seppure appartenga solo indirettamente alla letteratura Inglese (fu tradotta in inglese nel 1551), ebbe un ruolo nello sviluppo spirituale dell'Inghilterra ed esercit\u00f2 una profonda influenza negli scrittori successivi.\nNello stesso periodo, Erasmo da Rotterdam si stabil\u00ec direttamente sull'Isola, insegnando teologia all'universit\u00e0 di Cambridge.\nInfluenze concorrenti.\nOltre agli insegnamenti dei classici, il rinascimento inglese fu il risultato di altri elementi:\nNon c'\u00e8 quindi da stupirsi che la splendida fioritura delle arti e delle lettere che caratterizz\u00f2 il Rinascimento inglese fu segnato dall'esuberanza, dall'ottimismo, dalla stima di s\u00e9 e dall'entusiasmo verso la vita.\nIl prodotto letterario della cosiddetta et\u00e0 elisabettiana (dall'ascesa al trono della Regina del 1558 alla fine del regno di Carlo I nel 1642) fu eccellente quanto a poesia e prosa, ma il pi\u00f9 grande successo letterario del periodo fu il teatro elisabettiano che si svilupp\u00f2 dalle \"Mistery plays\" e dalle \"Moralities\"."}
{"id": "3901", "revid": "119199268", "url": "https://it.wikipedia.org/wiki?curid=3901", "title": "Sardo", "text": ""}
{"id": "3902", "revid": "1450446", "url": "https://it.wikipedia.org/wiki?curid=3902", "title": "Sestola", "text": "Sestola (\"S\u00e8stula\" in dialetto sestolese, \"S\u00e8stla\" in dialetto frignanese) \u00e8 un comune italiano di abitanti della provincia di Modena in Emilia-Romagna. Situato a sud del capoluogo provinciale, fa parte dell'Unione dei comuni del Frignano ed \u00e8 bandiera arancione del Touring Club Italiano.\nGeografia fisica.\nTerritorio.\n\u00c8 situata nel Parco del Frignano ed \u00e8 dominata dalla mole del monte Cimone (2165\u00a0m) e da altre montagne facenti parte del crinale spartiacque tosco-emiliano. Il suo territorio si estende dai 321 metri del fondovalle Panaro ai 2.165 della vetta del monte Cimone, la pi\u00f9 alta di tutto l'Appennino settentrionale.\nIl capoluogo, che si trova in posizione mediana, (1.020\u00a0m s.l.m.) \u00e8 il secondo pi\u00f9 alto dell'Emilia-Romagna. A valle si allarga la vallata del rio Vesale divisa fra le frazioni di Casine, Castellaro, Rocchetta Sandri, Roncoscaglia, Vesale e i dintorni di Poggioraso.\nSestola \u00e8 la pi\u00f9 celebre localit\u00e0 turistica invernale dell'Emilia-Romagna per via della vicinanza alla stazione sciistica del monte Cimone, la principale dell'Emilia-Romagna nonch\u00e9 una delle maggiori nell'Appennino.\nNella zona a monte del paese si trovano alcuni insediamenti turistici: Pian del Falco, Passo del Lupo e il Lago della Ninfa. La zona \u00e8 ideale per gli appassionati della natura, che vi incontrano emergenze ambientalistiche di notevole importanza, primo fra tutti il giardino botanico Alpino Esperia, oasi botanica di valenza nazionale situata alle pendici del monte Cimone e al confine col parco del Frignano. Passo del Lupo (1.500\u00a0m s.l.m.) \u00e8 un'importante stazione del comprensorio sciistico del Cimone ed \u00e8 dotato di numerosi impianti a fune per la pratica dello sci alpino. Vi parte una funivia che lo collega a Pian Cavallaro, punto di partenza per escursioni sulla cima del monte.\nA 1.500\u00a0m s.l.m. alle pendici del monte Cimone, in un'area caratterizzata da faggeti e boschi di resinose, si trova il Lago della Ninfa, che \u00e8 area di attrazione turistica in estate come punto di partenza per escursioni e nella stagione invernale per la pratica dello sci da fondo e dello sci alpino.\nSulla cima del monte sorge una piccola chiesetta, costruita all'inizio del XX secolo, dedicata alla Madonna delle Nevi, che viene festeggiata il 5 agosto.\nIl monte Cimone domina coi suoi 2.165\u00a0m tutto il territorio sestolese e quello dei comuni limitrofi. Sulla cima \u00e8 insediata una stazione meteorologica dell'Aeronautica Militare e la Stazione \"Ottavio Vittori\" del Consiglio Nazionale delle Ricerche\u00a0\u2013 Istituto ISAC\u00a0\u2013 per lo studio dell'atmosfera e del clima. Queste stazioni sono raggiungibili percorrendo il Sentiero dell'Atmosfera, un itinerario didattico culturale nato dalla collaborazione tra C.N.R., Parco regionale del Frignano, Servizio meteorologico dell'AM\u00a0-CAMM e ARPA Emilia-Romagna.\nIl territorio comunale sopra i 1.500\u00a0m s.l.m., oltre il lago della Ninfa e passo del Lupo, fa parte del parco regionale del Frignano. A ridosso dell'abitato si trovano altre due aree naturalistiche protette di importanza minore.\nAltre emergenze naturalistiche sono il cosiddetto \"Far West\", costoni di rocce friabili sul lato sud del monte Cervarola, il Sasso della Capra a Pian Cavallaro, i Sassatelli sotto Vesale e alcune grotte naturali.\nClima.\nIn Sestola esiste una piovosit\u00e0 significativa durante l'anno. Anche nel mese pi\u00f9 secco vi \u00e8 molta piovosit\u00e0. Il clima \u00e8 stato classificato come Cfb in accordo con K\u00f6ppen e Geiger (clima temperato umido). La temperatura media annuale di Sestola \u00e8 8.4\u00a0\u00b0C. Piovosit\u00e0 media annuale di 911\u00a0mm.\nStoria.\nIl nome di Sestola \u00e8 quasi certamente di derivazione romana e, secondo una delle ipotesi pi\u00f9 accreditate, sarebbe collegato ad un Sextus cui venne affidata questa terra. Il primo documento in cui si nomina il suo Castello \u00e8 il Diploma di Astolfo del 753 d.C., col quale il re dei Longobardi faceva dono del Castrum Sextulae e territori adiacenti all'abbazia di Nonantola, allora fondata da sant'Anselmo.\nAll'epoca dei Comuni, Sestola ader\u00ec al Comune Federale del Frignano; in seguito le citt\u00e0 di Modena e Bologna lottarono a pi\u00f9 riprese per il suo possesso fino a quando, nel XIV secolo, Sestola e il Frignano aderirono alla Signoria degli Estensi. Da quel momento Sestola divent\u00f2 la capitale della provincia del Frignano, titolo che conserv\u00f2 fino agli inizi dell'Ottocento.\nIn seguito all'apertura della via Giardini (ora SS 12 del Brennero), alla fine del XVIII secolo, Sestola si trov\u00f2 tagliata fuori dal nuovo traffico commerciale; di conseguenza la Fortezza fu trasformata in un penitenziario che rimase in attivit\u00e0 fino al 1866.\nSul finire del secolo scorso, quando il nascente turismo dava al paese una nuova possibilit\u00e0 di sfruttamento economico del territorio, la Fortezza sub\u00ec un'ulteriore trasformazione ospitando un Osservatorio Meteorologico e un Istituto estivo per la cura dei bambini.\nLa pratica dell'escursionismo che faceva del monte Cimone la meta pi\u00f9 ambita dalle neonate sezioni del CAI, lo sviluppo del patrimonio forestale e la trasformazione del paese in attrezzata stazione climatica, fecero di Sestola un accogliente e rinomato paese di villeggiatura. In questo secolo il turismo \u00e8 via via diventato preminente nell'economia del paese ed oggi, dopo cent'anni di esperienza e tradizione, Sestola \u00e8 una delle localit\u00e0 turistiche pi\u00f9 belle di tutto l'Appennino. \u00c8 infatti dotata di un'ampia area pedonale, di una seggiovia che dal paese porta a Pian del Falco e di una funivia che parte da passo del Lupo.\nMonumenti e luoghi d'interesse.\nSu di un alto sperone roccioso sorge l'antica fortezza, ricostruita verso la met\u00e0 del XVI secolo ma di origini molto pi\u00f9 antiche. La posizione strategica di controllo delle vallate dello Scoltenna e del Leo, infatti, la poneva in una posizione di controllo all'accesso alla parte sud del Frignano. La parte vecchia del paese sorge a ridosso di questo antico insediamento.\nNumerosi sono i monumenti degni di nota, fra cui molte chiese e oratori, all'interno dei quali si possono ammirare opere d'arte, quadri, altari e manufatti preziosi, ma degne di nota sono anche alcune borgate e case padronali, oltre naturalmente al complesso del Castello.\nFra le principali chiese ed oratori di Sestola degne di essere visitate, sono da segnalare:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di 194 persone.\nLe nazionalit\u00e0 maggiormente rappresentate erano:\nInfrastrutture e trasporti.\nLa principale arteria stradale passante per Sestola \u00e8 l'ex SS 324 del Passo delle Radici. Essa ad ovest porta a Montecreto e Pievepelago, mentre ad est raggiunge Fanano e l'Appennino bolognese.\nDemanio Militare/Ministero della Difesa.\nPresso il Monte Cimone a Sestola \u00e8 presente il CAMM, Centro Aeronautica Militare di Montagna, Stazione Meteorologica Presidiata dall'Aeronautica Militare, con base ricavata sulla montagna. \nIn Via delle ville \u00e8 presente una Caserma dell'Aeronautica Militare.\nCultura.\nSestola, pi\u00f9 di tanti altri comuni del Frignano, purtroppo ha perso molte delle proprie tradizioni come conseguenza del forte impatto turistico che ne ha caratterizzato lo sviluppo dall'inizio di questo secolo.\nNe restano comunque tracce visibili nelle feste religiose e nelle sagre frazionali, che in questi ultimi anni sono tornate ad essere momenti d'incontro sociale e di recupero di motivi tradizionali.\nPresso le sale del Castello ha sede il Museo della civilt\u00e0 montanara e contadina, che da anni raccoglie ed espone materiali ed attrezzi riguardanti le tradizioni lavorative e di vita locali.\nLa storia di Sestola \u00e8 anche quella delle sue frazioni: Casine, Castellaro, Rocchetta Sandri, Roncoscaglia e Vesale che, a parte la prima, frazione da circa un secolo, hanno tutte una lunga storia d'indipendenza dall'attuale capoluogo quali liberi Comuni del Frignano.\nTipici della zona sono i cosiddetti metati, ormai in disuso, che erano costruiti per l'essiccazione delle castagne.\nAmministrazione.\nIl comune fa parte dell'Unione dei comuni del Frignano, che ha il proprio capoluogo a Pavullo nel Frignano."}
{"id": "3904", "revid": "1023546", "url": "https://it.wikipedia.org/wiki?curid=3904", "title": "Storia della letteratura", "text": "La letteratura si \u00e8 sviluppata in modi e tempi differenti nei diversi paesi. \nLa storia della letteratura si occupa di studiare, per ciascuna lingua o zona geografica, le varie fasi attraverso cui si sviluppano le opere degli autori che si sono distinti in diversi generi: nella prosa, nella poesia, nel teatro ecc. Essa \u00e8 in relazione con la variegata nozione di letteratura e la pi\u00f9 vasta nozione di storia: non possiamo immaginare infatti una produzione letteraria avulsa dal contesto intellettuale e materiale con cui la sua presenza nella dinamica storica la porta a interagire."}
{"id": "3905", "revid": "124443297", "url": "https://it.wikipedia.org/wiki?curid=3905", "title": "Simmetria (statistica)", "text": "In teoria delle probabilit\u00e0 una distribuzione di probabilit\u00e0 \u00e8 simmetrica quando la sua funzione di probabilit\u00e0 \"P\" (nel caso discreto) o la sua funzione di densit\u00e0 di probabilit\u00e0 (nel caso continuo) siano simmetriche rispetto ad un particolare valore formula_1:\nEsempi di distribuzioni simmetriche sono le distribuzioni uniformi (discreta e distribuzione continua uniforme) su insiemi simmetrici, la distribuzione normale e altre distribuzioni derivate da distribuzioni simmetriche (la distribuzione t di Student) oppure definite in maniera simmetrica (la distribuzione di Skellam con parametri uguali).\nUn indice di asimmetria (in inglese \"skewness\") di una distribuzione \u00e8 un valore che cerca di fornire una misura della sua mancanza di simmetria.\nEsistono diversi indici di asimmetria. Per ognuno di essi il valore 0 fornisce una condizione necessaria, ma non sufficiente, affinch\u00e9 una distribuzione sia simmetrica. (Ogni distribuzione simmetrica ha indice 0, ma esistono anche distribuzioni non simmetriche con indice 0).\nGli indici di asimmetria comunemente utilizzati si basano su alcune propriet\u00e0 delle distribuzioni simmetriche o, in particolare, della distribuzione normale. Per tutte queste\nIndice di asimmetria.\nL'indice pi\u00f9 utilizzato, noto semplicemente come \"indice di asimmetria\" o \"skewness\", \u00e8 definito come\ntramite i momenti centrali formula_5, ossia i valori attesi delle potenze della variabile aleatoria centrata formula_6\nPoich\u00e9 il primo momento centrale \u00e8 sempre nullo ed il secondo momento centrale (la varianza) \u00e8 nullo solo per le distribuzioni concentrate su un unico valore, il terzo momento centrale formula_7 \u00e8 quello di ordine pi\u00f9 basso che pu\u00f2 \"sperare\" di misurare l'asimmetria di una distribuzione. Inoltre il riscalamento per formula_8 permette all'indice formula_9 di restare invariato per trasformazioni lineari formula_10 che trasformano i momenti centrali come formula_11\nTalvolta viene utilizzato al posto di formula_9 l'indice\nche tuttavia perde l'informazione sul segno dell'asimmetria.\nIn statistica l'indice di asimmetria calcolato su un campione osservato formula_14 di media formula_15 segue la formula\nIl successivo momento centrale formula_17 viene invece utilizzato per calcolare la curtosi (che vuole \"misurare\" l'allontanamento della distribuzione dalla distribuzione normale).\nPropriet\u00e0.\nOgni distribuzione simmetrica ha indice di asimmetria 0.\nLa somma formula_18 di formula_19 variabili aleatorie variabili indipendenti con la \"stessa\" distribuzione ha momenti centrali formula_20 in particolare\nUna convinzione sbagliata ma diffusa (e \"sostenuta\" da alcuni testi che la riportano come \"regola indicativa\") \u00e8 che il segno del coefficiente formula_9 possa determinare le posizioni reciproche del valore atteso, della mediana e della moda (se questa \u00e8 unica) di una distribuzione, in particolare che esse debbano coincidere se formula_23.\nIndice di Pearson.\nAlcuni indici di asimmetria alternativi per un campione statistico sono stati proposti da Karl Pearson; coinvolgono la media (il valore atteso), la mediana, la moda e lo scarto quadratico medio (la radice quadrata della varianza):\nPoich\u00e9 la media e la mediana sono uniche per ogni distribuzione e coincidono per distribuzioni simmetriche, il segno del secondo coefficiente di Pearson d\u00e0 informazioni sul tipo di asimmetria. Nel caso in cui il segno sia positivo, ossia la media \u00e8 maggiore della mediana, il picco della distribuzione \u00e8 spostato verso destra; verso sinistra se il segno \u00e8 negativo.\nEsempio.\nUn esempio di distribuzione non simmetrica con coefficiente di asimmetria 0 \u00e8 la distribuzione discreta\nche pu\u00f2 essere visualizzata come il lancio di un dado le cui sei facce presentino i numeri \"-4, -4, 1, 1, 1, 5\".\nQuesta distribuzione \u00e8 chiaramente non simmetrica, tuttavia ha valore atteso uguale a 0 (\u00e8 centrata) e terzo momento centrale uguale a formula_28 pertanto ha indici di asimmetria formula_29\nNell'esempio la moda e la mediana non coincidono con la media, ma questo si pu\u00f2 ottenere aggiungendo altre 4 \"facce\" con valore 0; in questo modo anche gli indici di Pearson diventano nulli e la distribuzione resta non simmetrica."}
{"id": "3911", "revid": "109867608", "url": "https://it.wikipedia.org/wiki?curid=3911", "title": "Stato di sistema", "text": "Nell'ambito dei processi stocastici\nviene detto stato di sistema l'insieme di parametri che \nvengono passati alle variabili casuali.\nGli stati del sistema vengono indicati per esempio con S0, S1, S2, S3..."}
{"id": "3912", "revid": "1371684", "url": "https://it.wikipedia.org/wiki?curid=3912", "title": "Successione", "text": "Successione pu\u00f2 avere i seguenti significati:"}
{"id": "3913", "revid": "547034", "url": "https://it.wikipedia.org/wiki?curid=3913", "title": "Stoccarda", "text": "Stoccarda (in tedesco \"Stuttgart\" , in dialetto svevo \"Schd\u00f9agert\") \u00e8 una citt\u00e0 extracircondariale di abitanti della Germania meridionale, capitale dello stato federato del Baden-W\u00fcrttemberg e del distretto amministrativo omonimo. La citt\u00e0 ha una superficie di , e si trova in prossimit\u00e0 della Foresta Nera e del fiume Neckar.\nPanoramica.\nStoccarda, con la sua area metropolitana che giunge fino alle citt\u00e0 di Tubinga, Reutlingen e Heilbronn, \u00e8 una delle citt\u00e0 tedesche pi\u00f9 note per via della sua importanza culturale, amministrativa ed economica.\n\u00c8 la sesta citt\u00e0 tedesca per numero di abitanti, e la regione di Stoccarda \u00e8 la quarta conurbazione della Germania (dopo la regione della Ruhr, quella di Francoforte sul Meno e Berlino). Le grandi citt\u00e0 pi\u00f9 vicine sono Francoforte sul Meno ( a nord) e Monaco di Baviera ( a sud-est).\nLa citt\u00e0 \u00e8 divisa in 23 distretti; i pi\u00f9 noti sono:\nAltri distretti sono:\nStoccarda \u00e8 anche sede di una diocesi cattolica e di un vescovado protestante.\nStoria.\nOrigini.\nLo stemma araldico presenta un cavallo nero rampante su campo oro. \u00c8 un simbolo ambiguo forse perch\u00e9 nei secoli, prima di passare all'attuale nome della citt\u00e0 \"Stuttgart\", si sono susseguite numerose modifiche del nome originale \"Stutengarten\", che pu\u00f2 essere tradotto come \"stalliera\" o \"giardino delle giumente\". Attorno al 950 d.C., Stuttgart fu fondata dal duca Liudolfo di Svevia, uno dei figli dell'imperatore del Sacro Romano Impero Ottone I detto Il Grande, e usata per allevare i cavalli (in particolar modo nella cavalleria del padre, si veda la battaglia di Lechfeld).\nSviluppo e apogeo.\nPi\u00f9 avanti (circa nel 1300), Stoccarda divenne la residenza dei Conti di W\u00fcrttemberg. Nel 1495 i Conti di W\u00fcrttemberg furono promossi a Duchi dall'imperatore del Sacro Romano Impero. Dopo la rottura di Napoleone nei confronti del Sacro Romano Impero, i Duchi di W\u00fcrttemberg guadagnarono il titolo di Re e Stoccarda divenne residenza reale.\nIl nome della famiglia reale dei W\u00fcrttemberg e dello stato prendono origine dalla steppa della collina di Stoccarda, nota formalmente come Wirtemberg, oggi W\u00fcrttemberg. In cima a questa collina fu collocato dal 1824 il mausoleo della Regina Katharina (figlia dello Zar Paolo I di Russia) e moglie del Re Guglielmo I.\nLa Prussia.\nDurante la Primavera dei popoli, un parlamento democratico nazionale pan-germanico fu costituito a Francoforte sul Meno (\"Parlamento di Francoforte\") per sorpassare le divisioni della Germania. Dopo un lungo dibattito, il parlamento decise di offrire il titolo di Imperatore tedesco al Re di Prussia. Quando il movimento democratico si indebol\u00ec, i principi tedeschi ripresero il controllo dei loro stati indipendenti. Alla fine il Re Federico Guglielmo IV di Prussia rifiut\u00f2 l'offerta del parlamento rivoluzionario. I membri del parlamento furono espulsi da Francoforte e la componente radicale (che desiderava instaurare un regime repubblicano) si trasfer\u00ec a Stoccarda. Pi\u00f9 tardi venne definitivamente sciolto per merito delle milizie dei W\u00fcrttemberg.\nRegno del W\u00fcrttemberg.\nNel 1871, come regno autonomo, il W\u00fcrttemberg si un\u00ec all'Impero tedesco o Kaiserreich, creato dal primo ministro prussiano Otto von Bismarck grazie a innumerevoli successi bellici e diplomatici. Dopo la Prima guerra mondiale, la monarchia cadde e si proclam\u00f2 indipendente lo Stato Libero di W\u00fcrttemberg, come parte della Repubblica di Weimar. Nel 1920, Stoccarda fu sede del Governo Nazionale Tedesco (dacch\u00e9 l'amministrazione dovette traslocare da Berlino, si veda Putsch di Kapp). Nella Seconda guerra mondiale, specialmente nel 1944 il centro della citt\u00e0 di Stoccarda fu quasi completamente raso al suolo da bombardamenti aerei.\nStoria contemporanea.\nNel 1945 gli Alleati presero il controllo della Germania. Furono uniti i precedenti Stati tedeschi del Baden e del W\u00fcrttemberg e pi\u00f9 tardi per plebiscito, nel 1952 fu creato lo stato democratico Baden-W\u00fcrttemberg con capitale Stoccarda, dopo lunghe discussioni tra i sostenitori di quest'ultima o i sostenitori di Karlsruhe, capitale del Baden e sede del Bundesverfassungsgericht, la corte costituzionale della Repubblica Federale Tedesca.\nNel secondo dopoguerra, durante un discorso del segretario di Stato statunitense James Francis Byrnes, tenutosi nella Casa dell'Opera di Stoccarda (6 settembre 1946) fu presentata una bozza del Piano Marshall per sostenere la ricostruzione e la ripresa economico-politica dell'Europa. Il discorso mirava all'unificazione delle zone occupate dagli eserciti alleati, risultando nella cosiddetta bi-zona. Due anni pi\u00f9 tardi, la Francia un\u00ec i territori tedeschi occupati alla bi-zona, risultando in una tri-zona che ha spianato la via per la fondazione della Repubblica Federale Tedesca. Stoccarda, come Francoforte, bramava a diventare la capitale federale, sebbene alla fine fu Bonn a vincere.\nNei tardi anni settanta, il distretto di Stammheim fu luogo di uno dei periodi pi\u00f9 controversi della storia della Germania del dopoguerra: il processo alla Rote Armee Fraktion tenutosi nel tribunale di alta sicurezza a Stammheim e il successivo suicidio degli imputati imprigionati, Ulrike Meinhof, Andreas Baader, Gudrun Ensslin e Jan-Carl Raspe. Il processo e il periodo subito seguente furono segnati da rilevanti attacchi terroristici (l'omicidio dell'industriale tedesco e presidente della confindustria tedesco-occidentale Hanns-Martin Schleyer ed il dirottamento del volo Lufthansa 181, rediretto a Mogadiscio).\nDurante la Guerra fredda, il comando congiunto delle forze militari statunitensi in Europa, Africa e nell'Atlantico si spost\u00f2 a Stoccarda (US European Command, EUCOM). EUCOM ha l\u00e0 il suo quartier generale ancora oggi.\nEconomia.\nStoccarda \u00e8 una delle citt\u00e0 guida della policentrica economia tedesca. La sua prosperit\u00e0 si basa su industrie manifatturiere, specie nei settori automobilistico, elettronico e componentistico. La citt\u00e0 e/o i centri limitrofi ospitano le sedi principali delle aziende d'auto Porsche, Daimler, Bosch e Mahle (tra i maggiori produttori mondiali di componenti per auto), della Celesio, di una sussidiaria della Lufthansa e delle filiali europee di Hewlett-Packard ed IBM. Stoccarda ha il pi\u00f9 alto livello di benessere in Germania. Inoltre vi ha sede la Borsa di Stoccarda.\nLa \"patria dell'automobile\".\nNella capitale sveva sono sorti i primi veicoli a motore a due e quattro ruote, cosa questa poi trasformata in grande industria da Gottlieb Daimler e Wilhelm Maybach, con la fondazione dell'attuale Daimler. I marchi d'auto Mercedes-Benz, Maybach-Motorenbau e Porsche provengono tutti da questa zona, cos\u00ec come le multinazionali Bosch e Mahle, specializzate in componentistica, e perfino giornali dedicati all'industria dell'auto. Per tutti questi motivi, Stoccarda \u00e8 considerata la \"patria dell'automobile\".\nScienza, ricerca e sviluppo.\nLa citt\u00e0 \u00e8 il pi\u00f9 importante centro tedesco per la ricerca scientifica, ed ospita anche l'Universit\u00e0 di Stoccarda, l'Universit\u00e0 di Hohenheim, lo Stuttgart Institute of Management and Technology nonch\u00e9 numerose universit\u00e0 di scienze applicate.\nViticoltura.\nImportante fonte di guadagno per la citt\u00e0 di Stoccarda \u00e8 la Viticoltura di Stoccarda.\nInfrastrutture e trasporti.\nStoccarda, come la maggior parte delle citt\u00e0 tedesche, \u00e8 servita da un servizio ferroviario suburbano, detto \"S-Bahn\". Le 6 linee dei treni \"S-Bahn\" operano sulle rotaie della Deutsche Bahn e sono alimentate da corrente elettrica (CA, 15 kV/16.67 hertz) tramite catenaria.\nUna peculiarit\u00e0 di Stoccarda \u00e8 la Zahnradbahn Stuttgart, un servizio di tram a cremagliera, alimentato ad elettricit\u00e0, che opera da Marienplatz fino al distretto di Degerloch, unico tram a cremagliera urbano della Germania. Esiste un servizio di funicolare che collega il distretto di Heslach a Waldfriedhof, impiegando vagoni di legno. A Killesberg, la prominente collina della citt\u00e0, esiste un servizio di ferrovia che opera strettamente all'interno del parco.\nDa qualche anno \u00e8 stata ammodernata la rete tranviaria, trasformata in un'efficiente metropolitana leggera. Esso \u00e8 uno dei pi\u00f9 moderni sistemi di trasporto in Europa. Dispone di 14 linee veloci sia interrate che in superficie su sede protetta, e con ben di tratta \u00e8 in grado di raggiungere in maniera capillare i vari punti della citt\u00e0 e le localit\u00e0 dell'hinterland.\nLa citt\u00e0 possiede il settimo aeroporto della Germania, l'Aeroporto di Stoccarda, che conta circa 10 milioni di passeggeri l'anno.\nLa citt\u00e0 dispone di un porto commerciale.\nCultura.\nUniversit\u00e0.\nL'Universit\u00e0 di Stoccarda risale al 1829.\n\"Wilhelma\" \u00e8 l'unico giardino sia botanico che zoologico della Germania: il tutto \u00e8 stato costruito nel 1850 circa, come residenza estiva di re Guglielmo I di W\u00fcrttemberg.\nL'Osservatorio di Stoccarda \u00e8 stato fondato nel 1919.\nBiblioteche.\nLa Biblioteca civica di Stoccarda \u00e8 gestita dal locale assessorato alla cultura, ha la propria sede principale nella biblioteca comunale di Mail\u00e4nder Platz ed amministra l'insieme delle biblioteche pubbliche della citt\u00e0, che sono:\nMusei.\nI principali musei di Stoccarda sono la \"Staatsgalerie\" (dal Medioevo all'Impressionismo) e la \"Neue Staatsgalerie\" (arte contemporanea).\nTeatri e musica.\nStoccarda \u00e8 nota per la sua vita culturale, in particolare per lo Staatstheater, che comprende una casa dell'opera e tre teatri minori dove sono rappresentate opere, balletti e recite teatrali. Il famoso teatro dell'opera di Stoccarda ha vinto il prestigioso titolo di \"Opera dell'anno\" (Germania/Austria/Svizzera) per cinque anni di fila (1998-2002). Il celebre Balletto di Stoccarda \u00e8 legato a nomi come John Cranko e Marcia Hayd\u00e9e. La citt\u00e0 presenta anche due teatri adibiti per i Musical, stile Broadway, il Teatro Apollo e Palladio (circa 1800 posti).\nFino alla sua chiusura nel 2016 la maggiore orchestra cittadina era la prestigiosa Orchestra Sinfonica di Radio Stoccarda.\nArchitettura.\nA Stoccarda sono reperibili imponenti costruzioni architettoniche di stili molto diversi, tra le quali:\nCucina.\nLa cucina sveva di Stoccarda comprende la produzione di birra e vino (dal XVII secolo).\nLa Gaisburger Marsch tiene il suo nome dal quartiere di Gaisburg, e quando si parla della cucina sveva non devono essere dimenticati gli Sp\u00e4tzle.\nCuriosit\u00e0.\nAlla citt\u00e0 \u00e8 stato intitolato il pianetino 264020 Stuttgart.\nSport.\nVi ha sede il Verein f\u00fcr Bewegungsspiele Stuttgart 1893, che ha vinto la Bundesliga 1991-1992, cio\u00e8 il primo campionato tedesco di calcio di prima divisione dopo la riunificazione tedesca, e la Bundesliga 2006-2007. \nStoccarda ha la reputazione di citt\u00e0 dello sport, per i diversi eventi sportivi situati e organizzati. Ha ospitato i campionati del mondo di atletica leggera 1993 e i campionati del mondo di ciclismo su strada 2007. La Mercedes-Benz Arena \u00e8 stata sede di alcune gare dei campionato del mondo di calcio 2006, in particolare della finale per il 3\u00ba e 4\u00ba posto. La Porsche-Arena \u00e8 l'impianto che ospita il Porsche Tennis Grand Prix ed \u00e8 collegata direttamente all'adiacente Hanns-Martin-Schleyer-Halle, dotata di pista ciclabile per praticare il ciclismo su pista.\nIl Nafi Stuttgart \u00e8 la principale squadra di calcio a 5 della citt\u00e0, milita in DFB Futsal-Cup ed \u00e8 stata vincitrice del campionato nel 2014."}
{"id": "3914", "revid": "1573940", "url": "https://it.wikipedia.org/wiki?curid=3914", "title": "Scaphopoda", "text": "Gli Scafopodi (Scaphopoda ) sono una piccola classe di molluschi marini affini ai Gasteropodi.\nDescrizione.\nEssi sono caratterizzati da un corpo simmetrico e il sacco dei visceri allungato, leggermente incurvato ma senza avvolgimento a spirale. \nIl mantello e la conchiglia sono cilindrici o tubulari con l'apertura basale pi\u00f9 ampia e quella terminale pi\u00f9 piccola; il piede \u00e8 allungato e cilindrico.\nDall'apertura basale della conchiglia, insieme al piede, sporge un ciuffo di cirri filiformi (\"captacoli\") \nche terminano a clava; essi sono portati da due lobi cutanei e fungono da organi tattili o adesivi.\nLa bocca \u00e8 munita di radula, di mascelle e ghiandole. \nIl tubo digerente \u00e8 distinto in un esofago, uno stomaco in cui sbocca l'epatopancreas e in un intestino che termina nella cavit\u00e0 del mantello.\nLe branchie sono assenti e la respirazione \u00e8 cutanea. \nIl cuore \u00e8 rudimentale, privo di atrio. \nMancano vasi e la circolazione \u00e8 puramente lacunare. \nVi sono due reni privi di nefrostoma e non connessi con la cavit\u00e0 pericardica.\nIl sistema nervoso comprende gangli cerebrali, boccali, plurali, pedali e viscerali. \nMancano occhi e tentacoli, ma sono presenti statocisti e organi gustativi. \nI cirri portano cellule sensitive.\nLa larva assomiglia alla trocofora.\nBiologia.\nI rappresentanti di questa classe sono tutti marini: vivono col piede affondato nel fango e con l'apertura della conchiglia rivolta verso l'alto.\nSi nutrono prevalentemente di Foraminiferi.\nGli Scafopodi hanno sessi separati; la gonade unica si unisce al rene destro e per mezzo di questo i gameti vengono versati nella cavit\u00e0 del mantello.\nTassonomia.\nLa classe degli Scaphopodi comprende i seguenti ordini e famiglie::"}
{"id": "3920", "revid": "1318658", "url": "https://it.wikipedia.org/wiki?curid=3920", "title": "Stretto di Messina", "text": "Lo stretto di Messina \u00e8 un braccio di mare che separa l'Italia peninsulare (Calabria) ad est dall'isola di Sicilia e, pi\u00f9 in generale, quest'ultima dall'Europa continentale ad ovest, collegando i mari Tirreno e Ionio e bagnando le citt\u00e0 metropolitane di Reggio Calabria e Messina, con una larghezza minima di circa tra i comuni di Villa San Giovanni e di Messina.\nLocalmente chiamato \"u Strittu\", noto nell\u2019antichit\u00e0 come \"stretto di Scilla e Cariddi\" dal nome dei due mostri omonimi di Scilla e Cariddi che secondo le leggende funestavano la navigazione tra Calabria e Sicilia, in seguito fu noto come \"fretuum siculum\" e, in tempi pi\u00f9 recenti, come \"faro di Messina\", denominazione puramente geopolitica risalente al regno medievale di Sicilia.\nNel 1957 la rete elettrica di trasmissione siciliana fu collegata a quella continentale da un elettrodotto aereo che sovrappassava lo Stretto; bench\u00e9 ormai non pi\u00f9 utilizzate per via del passaggio, nel 1992, a una pi\u00f9 pratica soluzione con cavi elettrici sottomarini, le strutture di sostegno dell\u2019opera sulle due sponde sono rimaste come esempio di archeologia industriale e note come \"piloni dello Stretto\".\nGeografia.\nMorfologia e batimetria.\nLo Stretto, per gli aspetti morfologici, pu\u00f2 essere rappresentato come un imbuto con la parte meno ampia verso nord, in corrispondenza della congiungente ideale capo Peloro (Sicilia) - Torre Cavallo (Calabria); verso sud, invece, questo \"imbuto\" si apre gradualmente fino al traverso di capo dell'Armi (Calabria). Il limite settentrionale \u00e8 nettamente identificabile, mentre quello meridionale pu\u00f2 avere un significato geografico (ad esempio la carta nautica n\u00b0 138 dell'Istituto idrografico della Marina si ferma poco prima di punta Pellaro in Calabria), o idrologico; quest'ultimo pu\u00f2 essere considerato la linea ideale che congiunge capo Taormina (Sicilia) con capo d'Armi (Calabria). Come area idrologica, anche il confine settentrionale \u00e8 ben pi\u00f9 ampio di quello geografico e comprende l'area del mar Tirreno compresa tra capo Milazzo, l'arco delle isole Eolie e le coste del golfo di Gioia in Calabria (Figura 2).\nPer quanto si riferisce al profilo sottomarino dello stretto, esso pu\u00f2 essere paragonato ad un monte, il cui culmine \u00e8 la \"sella\" (lungo la congiungente Ganzirri-punta Pezzo), i cui opposti versanti hanno pendenze decisamente differenti. Nel mar Tirreno, infatti, il fondo marino digrada lentamente fino a raggiungere i 1.000\u00a0m nell'area di Milazzo e, per trovare la batimetrica dei 2.000\u00a0m, si deve oltrepassare l'isola di Stromboli. Nella parte meridionale (mare Ionio), invece, il pendio \u00e8 molto ripido ed a pochi chilometri dalla \"sella\" \u00e8 possibile registrare la profondit\u00e0 di 500\u00a0m tra le citt\u00e0 di Messina e Reggio, oltrepassare ampiamente i 1.200\u00a0m poco pi\u00f9 a sud (punta Pellaro), per raggiungere i 2.000\u00a0m al centro della congiungente ideale capo Taormina - capo d'Armi.\nLa minore ampiezza (3.150 metri nel punto pi\u00f9 stretto) si riscontra lungo la congiungente Ganzirri-punta Pezzo cui corrisponde a livello del fondo una \"sella\" sottomarina ove si riscontrano le minori profondit\u00e0 (80\u2013120\u00a0m). In questo tratto i fondali marini (Fig. 4) presentano un solco mediano irregolare, con profondit\u00e0 massima di 115\u00a0m, che divide una zona occidentale (in prossimit\u00e0 di Ganzirri) caratterizzata da profonde incisioni, da quella orientale di Punta Pezzo, pi\u00f9 profonda e pianeggiante (Fig. 18).\nCaratteristica del settore settentrionale dello stretto \u00e8 l'ampia valle di Scilla, con una parte pi\u00f9 profonda e ripida (circa 200\u00a0m). La valle comincia poi ad appiattirsi e ad essere meno acclive verso il mar Tirreno dove prende il nome di bacino di Palmi. Le pareti laterali della valle, profonde e scoscese, si elevano bruscamente conferendo alla sezione trasversale una forma ad \"U\". Un'ampia ed irregolare depressione, meno incisa (valle di Messina), avente anch'essa sezione ad \"U\", si riscontra nella parte meridionale. A profondit\u00e0 superiori ai 500\u00a0m, la valle di Messina si stringe divenendo pi\u00f9 profonda e dando origine ad un ripido canyon sottomarino (canyon di Messina) che si protende fino alla piana batiale dello Ionio.\nLe acque.\nCaratteristiche del mar Ionio e del mar Tirreno.\nIn aree marine lontane dallo stretto di Messina, il mar Tirreno \u00e8 mediamente pi\u00f9 freddo e meno salato del mar Ionio, mentre, lungo tutta la costa siciliana compresa tra capo Taormina e Messina, i fenomeni di \"upwelling\", portando in superficie acque di profondit\u00e0, determinano che le acque ioniche presenti negli strati superficiali dello stretto siano sensibilmente pi\u00f9 fredde di quelle riscontrabili alla medesima quota in altre zone del mar Ionio. Per le acque di superficie estive le temperature nello stretto sono mediamente pi\u00f9 basse di 4 - 10\u00a0\u00b0C.\nDelle masse d'acqua del mar Mediterraneo (superficiali, levantine intermedie, profonde), e quindi del mar Ionio e del mar Tirreno, soltanto quelle superficiali e levantine intermedie sembrano entrare in gioco nello stretto di Messina, come confermato dalle misure di salinit\u00e0 nell'arco di 24 ore effettuate davanti a Ganzirri (figura 11).\nDall'esame di questi dati si pu\u00f2 osservare che acque sottostanti la \"Levantine Intermediate Water\" (LIW) non raggiungono lo stretto, infatti l'isoalina di 38,7 e sporadici valori di 38,8 indicano nella LIW il confine inferiore delle acque che possono rimontare dal mar Ionio. \u00c8 possibile affermare, inoltre, che dal mar Tirreno provengono esclusivamente acque superficiali.\nSecondo Defant (1940), solo met\u00e0 dell'acqua ionica risalita nello stretto passerebbe nel mar Tirreno ove, in accordo ai dati di Vercelli e Picotti (1926), sarebbe condizionata nel suo movimento (orizzontale verso NW e verticale verso il fondo) sia dalla maggiore densit\u00e0, rispetto a quella delle acque tirreniche, sia dalle stesse acque che da tale bacino fluiscono a sud parallelamente alla costa calabrese sia, infine, da un vortice stabile a rotazione ciclonica centrato a nord dell'ingresso settentrionale dello stretto.\nIl transito nello stretto di Messina delle diverse masse d'acqua, in funzione del regime di corrente, determina quindi l'incontro di acque tra di loro non immediatamente miscibili. Poich\u00e9 solo una parte delle acque che si presentano sulla sella riesce a passare nel bacino contiguo e di queste una parte cospicua, perdendo velocit\u00e0, staziona ai confini dello stretto per ritornarvi nuovamente con il successivo flusso, \u00e8 possibile riscontrare con frequenza corpi d'acqua che, cambiando bacino, vanno ad occupare quote diverse da quelle originarie in funzione di un nuovo equilibrio dinamico negli strati d'acqua del bacino ricevente.\nQuesto continuo spostamento e lento mescolamento di acque \u00e8 un fattore ulteriore di vivificazione dell'area dello stretto di Messina. Infatti, i sali di azoto e fosforo trasportati negli strati superficiali dalle acque profonde ioniche non riescono ad essere utilizzati immediatamente dal fitoplancton nelle zone di grande turbolenza, mentre ci\u00f2 pu\u00f2 avvenire ai margini dello stretto, ove la velocit\u00e0 della corrente si riduce notevolmente.\nIl modello semplificato risultante (figura 12) pu\u00f2 essere cos\u00ec riassunto: arricchimento nell'area della \"sella\"; massimo di clorofilla e produzione di sostanza organica qualche chilometro a sud (punta Pellaro), degradazione e mineralizzazione della sostanza organica (prima prodotta a nord) nella parte pi\u00f9 meridionale dello stretto (capo dell'Armi).\nLe correnti di upwelling fanno s\u00ec che le acque dello stretto siano nettamente pi\u00f9 ricche di plancton rispetto a quelle dei mari adiacenti, il che favorisce una maggiore diversit\u00e0 ittica.\nLe correnti.\nGeneralit\u00e0.\nTralasciando gli aspetti mitologici, la cui influenza ha permeato per secoli la visione anche artistica dello stretto di Messina (Fig. 3), i primi studi di carattere scientifico sulle correnti dello stretto di Messina si devono a Ribaud, vice-console francese a Messina, che nel 1825 pubblica un compendio di quanto noto all'epoca su tale argomento. Le sue osservazioni hanno rappresentato un punto fermo per quasi un secolo. Da segnalare anche la pubblicazione nel 1882 di un \"manuale pratico\" molto dettagliato da parte di F. Longo, comandante di navi mercantili particolarmente esperto dello stretto.\nFinalmente, a distanza di quasi un secolo dalle osservazioni di Ribaud, il particolare regime delle correnti dello stretto fu studiato per la prima volta con grande dettaglio scientifico mediante la raccolta sistematica di dati mirati a una conoscenza completa dei fenomeni, durante le campagne di studio della Nave Marsigli della Marina Militare, svolte durante gli anni 1922 e 1923 sotto la direzione del prof. Vercelli (fisico, direttore dell'Istituto geofisico di Trieste); furono indagate anche le caratteristiche fisico-chimiche di quelle acque grazie alle analisi condotte da Picotti (chimico dello stesso istituto).\nDall'insieme dei risultati raccolti vennero \"costruite\" le \"Tavole di Marea\" dello stretto, tuttora edite dall'Istituto idrografico della Marina (I.I.M. Pubbl. n\u00b0 3133), dalla cui lettura \u00e8 possibile conoscere le previsioni della corrente (velocit\u00e0 e direzione) in due punti (punta Pezzo in Calabria e Ganzirri in Sicilia); \u00e8 inoltre possibile calcolare, grazie a formule molto semplici, le previsioni di corrente in altri 9 punti.\nNel corso degli anni sono state effettuate periodiche verifiche di tali misure, con strumenti sempre pi\u00f9 sofisticati, che hanno di fatto confermato l'ottimo lavoro svolto nel 1922-1923. Anche le ulteriori elaborazioni di Defant (1940) hanno contribuito all'aumento delle nostre conoscenze ed alla migliore comprensione dei fenomeni dinamici dello stretto di Messina.\nNel 1980, al fine di valutare la possibilit\u00e0 di uno sfruttamento delle correnti dello stretto per la produzione di energia, \u00e8 stata condotta dall'OGS (Istituto nazionale di oceanografia e di geofisica sperimentale) di Trieste una campagna di misure su lungo periodo per conto dell'ENEL, con il posizionamento in 9 punti dello stretto, nell'area di minore ampiezza compresa tra le congiungenti Ganzirri-Punta Pezzo e Capo Peloro-Scilla, di una serie di catene correntometriche con 3 moderni correntometri ciascuna, per un totale di 27 strumenti di misura operativi in situ per un periodo di 4-6 mesi.\nQualche dettaglio.\nLo stretto di Messina \u00e8 il punto di separazione tra due bacini (Ionio e Tirreno) contigui ma distinti fisiograficamente, aventi acque con caratteristiche fisico-chimiche ed oscillatorie diverse. Per tale ragione, correnti stazionarie e di marea, anche in funzione della particolare geomorfologia dell'intera area, determinano l'insorgenza di peculiari fenomeni idrodinamici.\nPer\u00a0rappresentare in modo molto semplice quanto avviene nello stretto si pensi che quando il mar Tirreno presenta bassa marea al confine settentrionale del canale, il contiguo mar Ionio si trova in fase di alta marea ed il contrario avviene al successivo cambio di marea. Il dislivello che si viene a creare (fino a 27\u00a0cm) determina che periodicamente le acque dell'uno e dell'altro bacino si riversino in quello contiguo. Pi\u00f9 in particolare, in fase di \"corrente scendente\" (nord-sud) le acque tirreniche pi\u00f9 leggere (a minore densit\u00e0) scorrono sulle ioniche pi\u00f9 pesanti (a maggiore densit\u00e0) fino a che l'intera parte centrale dello stretto \u00e8 riempita da queste acque fluenti verso sud. All'opposto, con il predominio della \"corrente montante\" (Sud-Nord), acque ioniche pi\u00f9 pesanti interesseranno il centro del bacino affondando sulle acque tirreniche pi\u00f9 leggere che, in precedenza, occupavano lo stretto per versarsi quindi nel Tirreno una volta oltrepassata la sella Ganzirri \u2013 Punta Pezzo dove si riscontra la minore profondit\u00e0 (80\u2013120\u00a0m) e la minore ampiezza (3.150\u00a0m) dello stretto di Messina.\nLa \"pendenza\" che si viene cos\u00ec a creare fra le contigue superfici marine \u00e8 in media di 1,7\u00a0cm per chilometro di distanza, con un massimo in corrispondenza della linea ideale di congiunzione fra Ganzirri in Sicilia e punta Pezzo in Calabria (Figure 4 e 5).\nL'incontro delle due masse d'acqua (ionica e tirrenica) determina l'insorgenza di una serie di fenomeni che sono ascrivibili all'instabilit\u00e0 dinamica che si viene a creare e che si disperde nelle ben note spettacolari manifestazioni di turbolenza; questi \"disturbi\" della corrente possono presentarsi con sviluppo in senso orizzontale (nel caso dei \"tagli\" e delle \"scale di mare\") oppure verticale (nel caso di \"garofali\", \"bastardi\" e \"macchie d'olio\").Queste ultime portano in superficie, tra le reti di pesca e anche a riva creature inaspettate, tipiche delle zone pi\u00f9 profonde, dette specie batipelagica, come l'ascia d'argento, pesce che si raccoglie molto spesso di notte.\nPer il primo gruppo (Figure 6A e 6B) si tratta di fenomeni che producono vere e proprie onde (simili a quelle presenti negli estuari al cambio di marea) che si sviluppano quando, nel caso della montante, le acque pi\u00f9 pesanti del mar Ionio si precipitano contro le pi\u00f9 leggere acque tirreniche in fase di recessione o quando, nel caso della scendente, le acque tirreniche scivolano rapidamente su quelle ioniche pi\u00f9 pesanti, gi\u00e0 presenti nello stretto. Queste onde di discontinuit\u00e0 si svilupperanno in determinati punti (Ganzirri, torre Faro e punta Pezzo) estendendosi nella parte centrale, a volte ampliandosi ed intensificandosi per l'azione dei forti venti che spingono un tipo d'acqua su un altro. Per quanto concerne i fenomeni a sviluppo verticale si tratta di veri e propri gorghi formati dall'incontro di correnti opposte e favoriti dall'irregolarit\u00e0 del fondo. I principali gorghi comunque si formano in punti specifici. Con corrente montante si tratta dei mitologici \"Scilla e Cariddi\": il primo si forma sulla costa calabra, e l'altro a sud di Capo Peloro (Figure 7Ae 7B). Un grosso \"garofalo\" formato invece dalla corrente scendente si forma periodicamente davanti Punta S. Raineri, all'imboccatura del porto di Messina.\nLe correnti stazionarie a livello della sella sottomarina fluiscono verso sud dalla superficie a 30\u00a0m ed in senso inverso da questa profondit\u00e0 fino al fondo, con velocit\u00e0 che possono raggiungere, in particolari situazioni meteo-marine, anche i 50\u00a0cm/s. La co-oscillazione delle masse d'acqua dello stretto con le maree dei mari adiacenti origina le correnti di marea che, con fase pressoch\u00e9 opposta e con uguale ampiezza, si sommano a quelle stazionarie prima descritte. Le velocit\u00e0 relative raggiungono, lungo la sezione corrispondente alla sella Ganzirri-Punta Pezzo, valori massimi di oltre 200 cm/s sia nel flusso verso nord (corrente montante), sia in quello verso sud (corrente scendente), interessando all'incirca con la stessa intensit\u00e0 la massa d'acqua nella sua interezza.\nSecondo le ultime pubblicazioni di Mosetti (1988 e 1995), la velocit\u00e0 di spostamento delle acque, in particolari momenti e grazie alla coincidenza di numerose componenti, pu\u00f2 arrivare fino ad un massimo di 20\u00a0km/h (cfr. Tabella 1).\nTali notevoli velocit\u00e0 e gli enormi volumi d'acqua in gioco (oltre 750.000 m\u00b3 al secondo per una corrente di 200\u00a0cm/s secondo Tomasino, 1995), se rapportati ai mezzi di navigazione dei tempi omerici, indicano chiaramente perch\u00e9 lo stretto venisse considerato abitato da mostri in grado di ingoiare le imbarcazioni o farle naufragare nel volgere di poco tempo.\nPossibile produzione di energia.\nLa consistente energia delle correnti dello stretto di Messina e l'enorme volume di acqua in transito, non potevano non destare interesse ai fini della produzione di energia elettrica pulita ed a basso costo. Cos\u00ec a partire dal 1980 vennero compiute misure in loco ed elaborati studi di fattibilit\u00e0 da parte di strutture dell'Enel o ad esso collegate. Tale programma venne per\u00f2 abbandonato dopo una valutazione del rapporto costi/benefici per la posa in opera e per la gestione di turbine ubicate sul fondo dello stretto.\nA partire dalla met\u00e0 degli anni 80, la Ponte di Archimede S.p.A. inizia ad interessarsi del problema con un diverso approccio (posizionamento in superficie su struttura galleggiante ed asse verticale) e con la collaborazione di una ditta specializzata in propulsori per la navigazione ad asse verticale (VOITH GmbH).\nI primi esperimenti iniziano nel 1986, passano dal brevetto per la turbina idraulica ad asse verticale KOBOLD nel 1998, per giungere all'impianto pilota ENERMAR posto in attivit\u00e0 nello stretto nel marzo 2002 e collegato alla rete elettrica nazionale nel mese di marzo 2006 (Figure 8, 9, 10).\nLa piattaforma, ancorata 150\u00a0m al largo di Ganzirri (Sicilia), ha un diametro di 10\u00a0m, \u00e8 dotata di elica a tre lame alta 5\u00a0m ed \u00e8 in grado di erogare 100\u00a0kW con una velocit\u00e0 della corrente di 3\u00a0m/s. I risultati sperimentali indicano in circa 22.000 kWh l'energia utile estraibile annualmente. In questo sito, considerata l'area interessata dalle correnti, l'energia totale estraibile dallo stretto di Messina sarebbe pari a 538 GWh.\nGli organismi presenti.\nGli organismi bentonici.\nLe condizioni idrologiche dello stretto di Messina sono straordinarie, e del tutto peculiari e speciali sono i popolamenti che esso ospita. Infatti, l'intenso idrodinamismo e le caratteristiche chimiche delle acque dello stretto sono in grado di condizionare gli organismi che in esso vivono e, anzi, riescono ad influenzare l'intero assetto biologico dell'ambiente determinando uno straordinario ecosistema, unico nel mar Mediterraneo per biocenosi ed abbondanza di specie; lo stretto di Messina, quindi, costituisce un fondamentale serbatoio di biodiversit\u00e0.\nLe intense ed alterne correnti, la bassa temperatura e l'abbondanza di sali di azoto e fosforo trasportati in superficie dalle acque profonde determinano la disponibilit\u00e0 di una grande quantit\u00e0 di sostanza organica utilizzata sia dagli organismi pelagici sia, soprattutto, dai popolamenti bentonici costieri. Tutto ci\u00f2, insieme ai fenomeni associati, determina un vero e proprio \"riarrangiamento ecologico\" che nelle specie a prevalente distribuzione occidentale tende a simulare una condizione di tipo \"atlantico\". Infatti, numerose specie prettamente atlantiche, come ad esempio le laminarie (grandi alghe brune), pur se presenti in qualche altra zona del mar Mediterraneo solo nello stretto di Messina (figura 13) riescono a formare comunit\u00e0 ben strutturate formando delle vere foreste sottomarine a riprova delle ottimali condizioni ambientali.\n\u00c8 importante segnalare a questo proposito che sia le laminarie di bassa profondit\u00e0 (\"Sacchoryza polyschides\"), sia i popolamenti profondi a \"Laminaria ochroleuca\", e le comunit\u00e0 vegetali associate, sono strettamente dipendenti dalle caratteristiche fisiche e biologiche del substrato. Come \u00e8 noto, infatti, per completare il loro ciclo vitale, questi organismi richiedono un substrato solido gi\u00e0 colonizzato da rodoficee calcaree, in assenza delle quali l'insediamento non pu\u00f2 avere luogo.\nLo stretto di Messina, confine fra i due bacini occidentale ed orientale del mar Mediterraneo, \u00e8 un punto importante di osservazione dei flussi migratori delle specie che si trovano nei due bacini. In quest'area pervengono o transitano comunit\u00e0 planctoniche, anche di lontana origine sia orientale sia atlantica. Fra le specie bentoniche, di particolare rilevanza \u00e8 la presenza di \"Pilumnus inermis\" (Figura 14), in precedenza considerato esclusivamente atlantico, che rappresenta una delle specie pi\u00f9 rilevanti nell'associazione a \"Errina aspera\" (idrozoo), noto endemismo dello stretto di Messina, su cui vive un Mollusco cipreide (\"Pedicularia sicula\"), riscontrabile a livello della sella (Figura 18) fra 80 e 110\u00a0m, ove sono presenti numerose altre specie fra cui l'ofiura \"Ophiactis balli\" ed i crostacei \"Parthenope expansa\" e \"Portunus pelagicus\" (immigrato lessepsiano). Da segnalare ancora il dente di cane gigante (\"Pachylasma giganteum\"). Grande importanza biologica ed ecologica \u00e8 anche da ascrivere alle gi\u00e0 citate Laminariales dello stretto (\"Sacchoryza polyschides\" e \"Laminaria ochroleuca\"). Infine, sembra doveroso evidenziare sia la presenza di \"Albunea carabus\" (Figura 15) e di cospicui insediamenti di \"Pinna nobilis\" (Figure 16 e 17) sia, per quanto si riferisce invece ai popolamenti vegetali, la presenza di Rodoficee calcaree e di vaste praterie di \"Posidonia oceanica\" (Figura 16), ampiamente distribuite per areale e per profondit\u00e0. Degna di nota, sempre per gli organismi vegetali, \u00e8 anche la presenza di \"Phyllariopsis brevipes\", \"Phyllariopsis purpurascens\", \"Desmarestia dresnayi\", \"Desmarestia ligulata\", \"Cryptopleura ramosa\" specie che sono da ritenersi di estrema importanza perch\u00e9 presenti solo in quest'area o in poche altre aree molto ristrette del mar Mediterraneo.\nDal punto di vista faunistico lo stretto di Messina \u00e8 considerato da sempre il paradiso degli zoologi, per l'enorme biodiversit\u00e0 che lo caratterizza. Le specie di invertebrati bentonici sono quelle che destano maggiore interesse. Il fondale \u00e8 arricchito da una grande variet\u00e0 di forme e colori dovute all'abbondanza di celenterati (attinie, madrepore e coralli).\nUn chiaro esempio sono le \"foreste\" di gorgonie gialle e rosse (\"Paramuricea clavata\") dei fondali di Scilla (Figura 23). Queste, aderendo al substrato, creano un vero e proprio bosco, ambiente ideale ad ospitare numerose altre specie bentoniche.\nLe specie ittiche sono ben rappresentate da cernie, saraghi, dentici, castagnole, leccie, ricciole ed in periodo invernale dagli splendidi \"Zeus faber\" conosciuti anche come pesce San Pietro (Figura 24).\nGli organismi batiali.\nAltra peculiarit\u00e0 dello stretto di Messina \u00e8 la presenza di una varia e numerosa fauna batipelagica (comunemente chiamata anche fauna abissale) che, trasportata in superficie dalla corrente proveniente da Sud (corrente montante), pu\u00f2 essere facilmente catturata ancora in condizioni vitali nei punti di maggiore turbolenza (vortici o scale di marea), o trovata spiaggiata lungo la riva in particolari condizioni meteo-marine. Esempi classici da menzionare sono \"Chauliodus sloani\" (pesce vipera), \"Argyropelecus hemigymnus\" (pesce accetta o ascia d'argento) e \"Myctophum punctatum\" (pesce diavolo), rispettivamente figg. 26-28.\nTali organismi batipelagici, che vivono in grandi quantit\u00e0 nelle profondit\u00e0 del mar Mediterraneo (tra i 300 ed i 1.000\u00a0m ed anche oltre), pur non avendo alcun valore commerciale sono una fondamentale risorsa trofica per l'ecosistema marino in genere e per lo stretto in particolare. Alcune specie non vengono trasportate in superficie dalle correnti in maniera totalmente passiva, ma effettuano ben definiti movimenti verticali, risalendo in superficie soprattutto durante la notte (migrazioni nictimerali).\nLa gran parte di questi pesci dall'aspetto mostruoso, in maggioranza dotata di particolari organi luminosi chiamati fotofori (Fig. 29), \u00e8 facilmente reperibile nello stretto.\nLa loro abbondante presenza, segnalata in ambito scientifico dall'ittiologo messinese Anastasio Cocco, richiam\u00f2 a Messina tra la seconda met\u00e0 del XIX secolo e l'inizio del XX secolo scienziati provenienti da tutta Europa che potevano trovare, in modo relativamente semplice, il materiale pi\u00f9 vario ed abbondante per i loro studi. Krohn, per primo defin\u00ec lo stretto di Messina come il paradiso degli zoologi. Per ricordare i pi\u00f9 importanti tra questi studiosi, furono presenti a Messina per svolgere ricerche di zoologia, anatomia ed embriologia il gi\u00e0 ricordato Krohn, Ruppel, Muller, Claus, Kolliker, Gegenbaur, Keferstein, Metschnikoff, Hertwig, Foll, ed Anton Dohrn, che in quegli anni fond\u00f2 la Stazione Zoologica di Napoli, ancora oggi prestigioso centro di ricerca di livello internazionale, a lui intitolato in anni recenti..\nLa formazione a \"beach rock\".\nLungo le coste siciliane e calabresi dello stretto (Figg. 30-33) \u00e8 presente un biotopo costiero di notevole interesse, costituito da un complesso biocenotico che, per la sua particolare origine e struttura, non pu\u00f2 passare inosservato (infatti, nella sponda siciliana, rientra nei confini della Riserva naturale Lagune di capo Peloro). Si tratta di un tratto esteso di costa compreso tra capo Peloro e S. Agata, interessato dalla presenza di una panchina rocciosa che, dalla linea di spiaggia, si porta fino ad alcuni metri di profondit\u00e0 (Fig. 34).\nQuesta formazione, interpretabile come una \"beach rock\", si situa in una posizione di raccordo tra il piano mesolitorale e la frangia superiore del piano infralitorale. Tale struttura rappresenta l'unico substrato duro naturale per le comunit\u00e0 bentoniche all'interno di questa fascia batimetrica, lungo il versante siciliano dello \"stretto\".\nInoltre, per la sua particolare morfologia, per la distribuzione topografica, ed in funzione dei particolari condizionamenti determinati dal regime idrodinamico dello stretto, la struttura ospita comunit\u00e0 bentoniche del tutto originali, rispetto a quanto noto per la generalit\u00e0 dei biotopi mediterranei affini. Oltre al suo rilevante interesse in termini di documentazione geologica (testimonianza di et\u00e0 tirreniana) e antropologica (anticamente utilizzata come cava per macine da mulino), la struttura \u00e8 di grande importanza in quanto ospita estese formazioni a Vermetus, cio\u00e8 un biotopo protetto a livello comunitario. Tali formazioni rappresentano inoltre un caso unico nel mar Mediterraneo, in quanto ubicate sulla superficie del conglomerato, anzich\u00e9 disposte nella tipica formazione a \"trottoir\".\nGli organismi migratori.\nIndubbiamente lo stretto di Messina, trovandosi lungo una delle principali direttrici migratorie del mar Mediterraneo, \u00e8 un punto fondamentale di transito per la migrazione di numerose specie. Certamente le pi\u00f9 conosciute e rilevanti, da un punto di vista economico ed ambientale, sono i grandi pelagici, cio\u00e8 tonno rosso (\"Thunnus thynnus\"), alalunga (\"Thunnus alalunga\"), palamita (\"Sarda sarda\"), aguglia imperiale (\"Tetrapturus belone\") ed il pescespada (\"Xiphias gladius\").\nLe caratteristiche idrodinamiche e la ricchezza dello stretto determinano il transito in acque superficiali di questi pesci che possono essere catturati con le particolari barche chiamate feluche o passerelle, attive solo in questa parte del mar Mediterraneo. Inoltre, solo nello stretto, pur se con attrezzi diversi, \u00e8 possibile catturare il tonno in tutto l'arco dell'anno e di tutte le classi d'et\u00e0 (dalle forme giovanili agli organismi adulti) perch\u00e9 sarebbe presente una popolazione stanziale che periodicamente si muove tra i due mari limitrofi: il Tirreno e lo Ionio.\nDa considerare ancora che lo stretto di Messina \u00e8 un punto di passaggio obbligato per le migrazioni dei cetacei, probabilmente il pi\u00f9 importante nel mar Mediterraneo in termini di diversit\u00e0 di specie. Degni di segnalazione, oltre a tutte le specie di delfini presenti in Mediterraneo, sono le balenottere e particolarmente i capodogli che attraversano lo stretto per andare nell'area delle Isole Eolie probabilmente a fini riproduttivi.\nInfine, \u00e8 da evidenziare la presenza di alcuni importanti selacei che migrano attraverso lo stretto di Messina, quali \"Carcharodon carcharias\" (squalo bianco, il quale \u00e8 attratto dai delfini e tonni che qui sono pi\u00f9 abbondanti rispetto ad altre zone del Mediterraneo) ed \"Hexanchus griseus\", conosciuto come squalo capopiatto (Figura 25).\nLa migrazione degli uccelli.\nLo Stretto di Messina rappresenta uno snodo fondamentale e obbligato del passaggio degli Uccelli Migratori che attraversano la sua caratteristica forma a collo di bottiglia per andare a riprodursi o a cercare cibo principalmente nei paesi nordeuropei, riuscendo a coprire distanze anche di migliaia di chilometri guidati da un senso di orientamento che ancora oggi, dopo migliaia di anni, affascina gli scienziati in quanto non ancora del tutto svelato.\nNumerossisime sono le specie osservabili in volo sullo Stretto di Messina, oltre 250, che vanno da quelle pi\u00f9 accidentali come l'uccello delle tempeste codaforcuta, la pavoncella gregaria e il pellicano bianco, a quelle pi\u00f9 frequenti tra le quali la fanno da padrone gli uccelli da preda tra i quali meritano un cenno particolare il falco pecchiaiolo i cui avvistamenti contano il maggior numero di individui ogni anno e l'albanella il cui numero di avvistamenti non ha eguali nel resto di Europa.\nLa possibilit\u00e0 di scorgere ed ammirare tutte le specie che sorvolano lo Stretto di Messina viene accresciuta ed esaltata dallo straordinario punto di osservazione rappresentato dai monti Peloritani che avvolgono lo Stretto per la loro particolare conformazione quasi a picco sul mare e che rappresentano un vero e proprio teatro naturale per il birdwatching, in particolare il monte Dinnammare essendo anche il pi\u00f9 alto tra questi consente di trovarsi praticamente faccia a faccia anche con alcuni stormi.\nLe citt\u00e0 dello stretto.\nLe due province che si affacciano sullo stretto sono Messina e Reggio Calabria.\nNel secondo dopoguerra si impose l'idea di porre rimedio all'arretratezza e al sottosviluppo meridionale tramite la creazione di grandi poli industriali, che richiedevano a loro volta la realizzazione di grandi infrastrutture di collegamento, che nel caso dello stretto di Messina sarebbe stato l'attraversamento stabile.\nIn questo clima, alla fine degli anni \u201860 venne approvato il cosiddetto \u201cProgetto 80\u201d ovvero il programma economico nazionale 1971-1975, che tra le altre, prevedeva la creazione dell'Area Metropolitana dello stretto di Messina, da realizzarsi attorno all'attraversamento stabile. Tale previsione veniva condivisa dai piani regolatori generali di Giuseppe Samon\u00e0 e Quaroni/Castelli come una proiezione pianificatoria di ampio respiro, mentre non ebbe successo a livello regionale, tanto che gli strumenti di programmazione regionale successivi non solo non proponevano uno sviluppo unificato dell'area dello stretto, ma al contrario prevedevano uno sviluppo infraregionale, in cui era prevista una espansione preferenziale verso l'entroterra dei grandi centri.\nSullo stretto si affacciano i seguenti comuni suddivisi per regione:\nCollegamenti.\nL'attraversamento dello stretto tra Calabria e Sicilia avviene tramite i seguenti collegamenti:"}
{"id": "3921", "revid": "709565", "url": "https://it.wikipedia.org/wiki?curid=3921", "title": "Steganografia", "text": "La steganografia \u00e8 una tecnica che si prefigge di nascondere la comunicazione tra due interlocutori. Il termine \u00e8 composto appunto dalle parole greche \"\u03c3\u03c4\u03b5\u03b3\u03b1\u03bd\u03cc\u03c2\" (coperto) e \"\u03b3\u03c1\u03b1\u03c6\u03af\u03b1\" (scrittura).\nIl primo utilizzo registrato del termine fu nel 1499 da Johannes Trithemius nella sua \"Steganographia\", un trattato sulla crittografia e la steganografia, mascherato come un libro sulla magia. L'opera incominci\u00f2 a circolare in corrispondenze private e suscit\u00f2 reazioni cos\u00ec allarmate che l'autore decise di non darla alle stampe e ne distrusse addirittura larghe parti, ritenendo che non avrebbero mai dovuto vedere la luce. Continu\u00f2 comunque a circolare in forma di minuta e fu pubblicata postuma nel 1606.\nGeneralmente, i messaggi nascosti sembrano essere (o fanno parte di) qualcos'altro: immagini, articoli, elenchi di shopping o un altro testo di copertura. Ad esempio, il messaggio nascosto pu\u00f2 essere un inchiostro invisibile tra le linee di una lettera privata. Alcune implementazioni della steganografia che non dispongono di un segreto comune sono forme di \"security through obscurity\", e gli schemi steganografici a chiave dipendono dal principio di Kerckhoffs.\nLa steganografia, al contrario della crittografia, consente di nascondere un messaggio all'interno di un vettore che possa consentirne il trasporto senza destare sospetti.\nLa steganografia comprende l'occultamento di informazioni all'interno di file di computer. Nella steganografia digitale, le comunicazioni elettroniche possono includere la codifica steganografica all'interno di un livello di trasporto, ad esempio un file di documento, un file di immagine, un programma o un protocollo. I file multimediali sono ideali per la trasmissione steganografica a causa della loro grande dimensione. Ad esempio, un mittente potrebbe inviare un file di immagine innocuo e regolare il colore di un pixel ogni cento per farlo corrispondere a un carattere alfabetico. La modifica \u00e8 cos\u00ec sottile che qualcuno che non lo cerca in modo specifico \u00e8 improbabile che noti la modifica.\nStoria.\nTracce della steganografia si hanno gi\u00e0 nell'antica Grecia, quando Erodoto narra di due esempi nelle sue Storie: Demarato di Sparta, che per avvisare i compatrioti di una possibile invasione persiana scrisse su una tavoletta un messaggio da nascondere, poi copr\u00ec la tavoletta di cera e sulla cera scrisse un messaggio innocuo. Poich\u00e9 nell'antichit\u00e0 le tavolette di cera erano normalmente usate per scrivere testi provvisori, non dest\u00f2 sospetti. Istieo mand\u00f2 un messaggio al suo vassallo, Aristagora, rasando la testa del suo servo pi\u00f9 affidato, \"scrivendo\" il messaggio sul suo cuoio capelluto, poi mandandolo in viaggio una volta che i suoi capelli erano ricresciuti, con l'istruzione \"quando arriverai a Mileto, di' ad Aristagora di rasarti i capelli e di guardarti la testa.\"\nModelli steganografici.\nNella steganografia si hanno due tipi di messaggi: il primo detto messaggio contenitore e il secondo detto messaggio segreto, dove rispettivamente uno ha il compito di nascondere il contenuto dell\u2019altro, in modo tale da renderlo nascosto e non visibile agli altri.\nUna prima classificazione dei modelli steganografici si divide in steganografia iniettiva e steganografia generativa:\nUna seconda classificazione ripartisce le tecniche steganografiche in tre sottoclassi: steganografia sostitutiva, selettiva e costruttiva.\nTecniche.\nLa steganografia pu\u00f2 trovare uso in ogni forma di comunicazione, \u00e8 sufficiente che mittente e destinatario abbiano concordato un codice non vincolato ai normali simboli alfabetici. Ad esempio: Alice e Bob si accordano sull'uso di un sistema steganografico: \"il numero di virgole presente in una singola pagina sar\u00e0 tra 1 e 21, questo numero corrisponder\u00e0 a una lettera dell'alfabeto (le lettere, concatenate tra loro, costituiscono il messaggio reale)\". Qualora Alice e Bob dovessero trovarsi in un regime di comunicazione controllata, potrebbero scrivere pagine di \"copertura\" narrando informazioni prive di valore per loro, ma facendo un uso accurato delle virgole, riuscirebbero a nascondere il vero messaggio con questa tecnica steganografica.\nFisico.\nLa steganografia \u00e8 stata ampiamente utilizzata per secoli. Ecco alcuni esempi fisici:\nMessaggi digitali.\nLa steganografia moderna \u00e8 entrata nel mondo nel 1985 con l'avvento di personal computer applicati a problemi di steganografia classica. Lo sviluppo successivo \u00e8 stato molto lento, ma da allora \u00e8 decollato, passando a un gran numero di software di steganografia disponibili.\nSteganografia sociale.\nIn alcune comunit\u00e0 antiche, ma anche in quelle moderne, le persone usano la steganografia per nascondere messaggi in idiomi, video, canzoni molto spesso anche pubblicati in internet e sui social network. Alcuni esempi includono:\nRete.\nTutte le tecniche di occultamento delle informazioni che possono essere utilizzate per lo scambio di steganogrammi nelle reti di telecomunicazione possono essere classificate sotto il termine generale della steganografia di rete. Questa nomenclatura \u00e8 stata originariamente introdotta da Krzysztof Szczypiorski nel 2003. Nel 2016, un primo libro sulla steganografia di rete \u00e8 stato pubblicato da Mazurczyk et al. Tuttavia, il nascondere le informazioni nella rete era gi\u00e0 applicato alla fine degli anni '80 da Girling e Wolf. Contrariamente ai tipici metodi steganografici che utilizzano i media digitali (immagini, file audio e video) per nascondere i dati, la steganografia di rete utilizza gli elementi di controllo dei protocolli di comunicazione e le loro intrinseche funzionalit\u00e0. Di conseguenza, tali metodi possono essere pi\u00f9 difficili da individuare ed eliminare.\nI tipici metodi di steganografia di rete implicano la modifica delle propriet\u00e0 di un singolo protocollo di rete. Tale modifica pu\u00f2 essere applicata alla PDU (Protocol Data Unit),alle relazioni temporali tra le PDU scambiate, o entrambe (metodi ibridi).\nLa steganografia di rete copre un ampio spettro di tecniche, che includono, tra le altre:\nSistemi cyber-fisici / Internet of Things.\nLo studio accademico dal 2012 ha dimostrato la fattibilit\u00e0 della steganografia per i sistemi cibernetici (CPS) / Internet of Things (IoT). Alcune tecniche di steganografia CPS / IoT si sovrappongono alla steganografia di rete, cio\u00e8 nascondono i dati nei protocolli di comunicazione usati in CPS / IoT. Tuttavia, queste tecniche specifiche nascondono i dati nei componenti CPS. Ad esempio, i dati possono essere memorizzati nei registri inutilizzati dei componenti IoT / CPS e negli stati degli attuatori IoT / CPS.\nStampato.\nL'output di steganografia digitale pu\u00f2 essere sotto forma di documenti stampati. Un messaggio pu\u00f2 essere crittografato con mezzi tradizionali, producendo un testo cifrato. Quindi, un covertext innocuo viene modificato in qualche modo da contenere il testo cifrato, risultante nello stegotext . Ad esempio, la dimensione della lettera, la spaziatura, il carattere tipografico o altre caratteristiche di un testo di copertina possono essere manipolate per portare il messaggio nascosto. Solo un destinatario che conosce la tecnica utilizzata pu\u00f2 recuperare il messaggio e quindi decifrarlo. Una tecnica del genere era il cifrario di Bacone, sviluppato da Francesco Bacone.\nSebbene non siano classiche steganografie, alcuni tipi di stampanti laser a colori moderne integrano il modello, il numero di serie e il timestamp su ogni stampa per motivi di tracciabilit\u00e0 utilizzando un codice a matrice di punti piccoli e gialli non riconoscibili a occhio nudo (steganografia di stampa per i dettagli).\nCaratteristiche.\nLa steganografia si pone come obiettivo di mantenere nascosta l'esistenza di dati a chi non conosce il protocollo di occultamento, mentre per la crittografia \u00e8 non rendere accessibili i dati nascosti a chi non conosce la chiave, cio\u00e8 di nascondere il contenuto del messaggio. La crittanalisi \u00e8 l'attacco alla crittografia, che mira a estrarre i dati cifrati senza chiave. La steganalisi \u00e8 l'attacco alla steganografia, l'obiettivo della steganalisi non \u00e8 quindi quello di estrarre i dati nascosti, ma semplicemente di dimostrarne l'esistenza. \nPrincipi della steganografia digitale.\nLa steganografia \u00e8 una forma di Sicurezza tramite segretezza, l'algoritmo di steganografia a differenza di un algoritmo crittografico deve tenere conto della forma plausibile che i dati generati devono avere, affinch\u00e9 non destino sospetti.\nLa steganografia valuta la robustezza dei suoi algoritmi sia in condizioni di analisi da parte di individui (che il dato generato sia coerente, almeno alle apparenze, con dati simili) sia da parte di computer (quindi analisi matematiche, statistiche e di confronto con archivi).\nSteganografia LSB/rumore di fondo.\nLSB (dall'inglese \"least significant bit\", bit meno significativo) \u00e8 la tipologia di steganografia pi\u00f9 diffusa. Si basa sulla teoria secondo la quale l'aspetto di un'immagine digitale ad alta definizione non cambia se i colori vengono modificati in modo impercettibile.\nOgni pixel \u00e8 rappresentato da un colore differente, cambiando il bit meno significativo di ogni pixel, il singolo colore non risulter\u00e0 variato in modo significativo e il contenuto dell'immagine sar\u00e0 preservato nonostante questa manipolazione.\nL'algoritmo steganografico riceve in input un'immagine di copertura/contenitore (C), una chiave (K) e un dato da nascondere (D). Estrae da C i bit meno significativi, misurandone la dimensione e verificando se questa \u00e8 sufficiente per ospitare D. Tramite K, D viene sparpagliato tra i bit meno significativi, sovrascrivendo i valori originali. Viene cos\u00ec generato S, il dato steganografico.\nChi analizzer\u00e0 S avr\u00e0 davanti a s\u00e9 un'immagine plausibile, e pur conoscendo l'algoritmo avr\u00e0 bisogno di K per verificare se c'\u00e8 un messaggio nascosto. \u00c8 sempre possibile un attacco di tipo forza bruta, avendo chiaro l'algoritmo e il dato da forzare, come avviene nella crittografia.\nIn alcuni algoritmi di steganografia, K viene usato per cifrare D e non nel processo steganografico, che di conseguenza \u00e8 sempre uguale per ogni esecuzione dell'algoritmo. Essendo la sicurezza dell'algoritmo vincolata a parametri umani, non si pu\u00f2 generalizzare dicendo che questo approccio \u00e8 insicuro, ma l'uso della chiave per finalit\u00e0 crittografiche e quindi un uso della distribuzione steganografica non dipendente da chiave, pu\u00f2 diventare una vulnerabilit\u00e0.\nL'esempio portato con le immagini pu\u00f2 essere replicato su altri dati multimediali (file audio e video), perch\u00e9 tutti condividono la caratteristica di tollerare distorsioni plausibili, lasciando fruibile il contenuto originale.\nQuesta tecnica steganografica viene generalizzata dicendo che si basa sul \"rumore di fondo\". Tutte quelle porzioni di dati contenenti dettagli inessenziali per la trasmissione del contenuto possono essere utilizzate come contenitore steganografico, una volta trovato un codice adeguato a non causare incoerenze evidenti all'analista.\nSteganografia pura/a generazione di copertura.\nIn alcuni contesti, piuttosto che usare un contenitore per nascondere dei dati al suo interno, un software di steganografia pu\u00f2 ricevere in input la chiave (K) e il dato (D) e generare autonomamente un dato steganografato. Di fatto il contenitore viene generato basandosi su di una base di dati preesistente.\nSpammimic, dimostrato vulnerabile nel 2007, ha implementato questa tecnica applicandola a contenitori di tipo testo: il software genera spam, in quanto teorica fonte di informazioni casuali e plausibili, come contenitore di dati steganografati. Il fatto che spammimic sia stato dimostrato vulnerabile non \u00e8 da imputarsi alla tecnologia scelta, ma solo alla limitatezza del dizionario dal quale lo spam viene generato e dalla presenza di tratti riconoscibili.\nAttacchi alla steganografia.\nSteganalisi.\nLa steganalisi \u00e8 il processo inverso della steganografia. Ha l'obiettivo di determinare se un file o qualsiasi altro mezzo che possa trasportare informazioni contenga un messaggio segreto e nel caso l'esito sia positivo trovare quali sono le informazioni nascoste.\nDistorsione.\nUn attacco a distorsione \u00e8 portato quando la terza parte che osserva le comunicazioni pu\u00f2 modificare il dato in modo automatico al fine di cambiarne alcune caratteristiche. Un attacco di distorsione applicato a dei contenuti multimediali con steganografia LSB si realizza diminuendo la definizione del contenuto: infatti qualunque tecnica steganografica sia stata applicata, la ridefinizione dell'immagine danneggia il messaggio nascosto nel dato."}
{"id": "3922", "revid": "4", "url": "https://it.wikipedia.org/wiki?curid=3922", "title": "Sistemi Operativi", "text": ""}
{"id": "3923", "revid": "1543377", "url": "https://it.wikipedia.org/wiki?curid=3923", "title": "Sniffing", "text": "Con sniffing (dall'inglese, \"odorare\"), in informatica e nelle telecomunicazioni, si definisce l'attivit\u00e0 di intercettazione passiva dei dati che transitano in una rete telematica: pu\u00f2 essere svolta sia per scopi legittimi (ad esempio l'analisi e l'individuazione di problemi di comunicazione o di tentativi di intrusione) sia per scopi illeciti contro la sicurezza informatica (intercettazione fraudolenta di password o altre informazioni sensibili).\nI prodotti software utilizzati per eseguire queste attivit\u00e0 vengono detti sniffer ed oltre ad intercettare e memorizzare il traffico offrono funzionalit\u00e0 di analisi del traffico stesso: questi intercettano i singoli pacchetti, decodificando le varie intestazioni di livello datalink, rete, trasporto, applicativo, potendo offrire inoltre strumenti di analisi che analizzano ad es. tutti i pacchetti di una connessione TCP per valutare il comportamento del protocollo di rete o per ricostruire lo scambio di dati tra le applicazioni.\nMetodologie.\nRete locale.\nIl traffico pu\u00f2 essere intercettato da uno degli host coinvolti nella comunicazione, indipendentemente dal tipo di interfaccia di rete su cui viene inviato.\nPer intercettare i dati che circolano su una determinata LAN \u00e8 necessario possedere od ottenere l'accesso fisico al mezzo trasmissivo oppure avere l'accesso remoto (tramite telnet, SSH, VNC o altro) e poteri amministrativi su un host fisicamente connesso alla rete in questione.\nRete ethernet non-switched.\nIn questo tipo di reti ethernet il mezzo trasmissivo (cavo coassiale o, attualmente, cavo UTP o STP connesso ad un hub) \u00e8 condiviso, quindi tutte le schede di rete dei computer nella rete locale ricevono tutti i pacchetti, anche quelli destinati ad altri, selezionando i propri a seconda dell'indirizzo MAC (indirizzo hardware univoco della scheda di rete).\nLo sniffing in questo caso consiste nell'impostare sull'interfaccia di rete la cosiddetta \"modalit\u00e0 promiscua\", che disattivando questo \"filtro hardware\" permette al sistema l'ascolto di tutto il traffico passante sul cavo.\nRete ethernet switched.\nIn questo caso l'apparato centrale della rete, definito switch, si occupa di inoltrare su ciascuna porta solo il traffico destinato al dispositivo collegato a quella porta: ciascuna interfaccia di rete riceve, quindi solo i pacchetti destinati al proprio indirizzo ed i pacchetti di broadcast.\nL'impostazione della modalit\u00e0 promiscua \u00e8 quindi insufficiente per poter intercettare il traffico in una rete gestita da switch.\nIn questo caso ci si pu\u00f2 collegare ad una porta chiamata \"Switched Port Analyzer\" (SPAN) nella terminologica di Cisco, \"Roving Analysis\" per 3Com e \"port mirroring\" per gli altri produttori che riceve il traffico circolante su tutte le porte dello switch.\nAlcuni metodi per poter ricevere tutto il traffico dallo switch da una porta qualunque sono il MAC flooding, l'ARP poisoning e il port stealing.\nRete geografica.\nPer intercettare i dati che transitano su reti geografiche si utilizzano tecniche Man in the middle analoghe a quelle accennate in precedenza, operanti per\u00f2 a livello pi\u00f9 alto: possono intervenire a livello di instradamento del traffico IP (routing) oppure inviare alle vittime informazioni fasulle per quanto riguarda la corrispondenza tra nomi a dominio e indirizzi IP sfruttando l'assenza di autenticazione del sistema DNS.\nStrumenti.\nPer condurre l'intercettazione delle comunicazioni e l'analisi dei relativi dati, esistono appositi strumenti, chiamati analizzatori di rete o \"sniffer\".\nSi tratta di elementi software o un hardware dedicati a questo genere di attivit\u00e0, che quantomeno sono in grado di memorizzare i dati ottenuti in un formato adatto al loro trattamento esterno e di gestire le configurazioni delle interfacce di rete.\nGli analizzatori spesso integrano anche funzionalit\u00e0 di ordinamento e filtraggio dei dati, a seconda della pila di incapsulamento dei protocolli dei diversi livelli di rete, p.es. HTTP, TCP, IP, 802.11.\nTra i software pi\u00f9 comuni, con licenza libera e disponibili per le pi\u00f9 diffuse piattaforme, quali la famiglia Unix, Microsoft Windows e macOS, si ricordano: tcpdump, uno strumento con interfaccia a riga di comando per condurre mera intercettazione; e Wireshark, che offre invece tutte le citate funzionalit\u00e0 di analisi attraverso un'interfaccia grafica.\nUtilizzo a tutela del diritto d'autore.\nLo sniffing pone problemi di privacy in quanto accede senza mandato e a insaputa dell'utente ad un computer che \u00e8 sua propriet\u00e0 privata nonch\u00e9 ad una rete che \u00e8 propriet\u00e0 di chi diffonde il software di accesso. In generale, l'accesso ad un'abitazione o altra propriet\u00e0 privata per una perquisizione richiede un mandato della magistratura e che esso sia mostrato al proprietario del bene perquisito.\nI dati forniti dall'Internet Service Provider non identificano la persona, ma l'utenza telefonica. Non necessariamente poi la persona che ha commesso il fatto \u00e8 un componente del nucleo familiare, al quale \u00e8 intestata l'utenza. Tramite un WISP o una rete wireless domestica \u00e8 pi\u00f9 facile che si verifichino violazioni della rete e accessi abusivi dall'esterno. La non-identificazione di chi commette materialmente il fatto esclude un nesso di causalit\u00e0 fra la connessione alla rete P2P e la violazione del diritto d'autore, e non \u00e8 una prova sufficiente per gli effetti penali previsti dalla legge. Per l'ambito penale, serve un accertamento univoco e inequivocabile della persona e delle responsabilit\u00e0. Tuttavia, il titolare della utenza telefonica pu\u00f2 essere ritenuto responsabile della sua sicurezza e del suo utilizzo, e rispondere dell'illecito amministrativo.\nLa perquisizione dei domicili e l'accesso ai tabulati telefonici (dei provider per conoscere i siti visitati) sono provvedimenti riservati a illeciti penali. In Paesi come gli Stati Uniti, dove la violazione del copyright \u00e8 punita con sanzioni pecuniarie, \u00e8 comunque diffusa tale prassi nelle indagini per violazioni del diritto d'autore.\nIl codice penale italiano al cap.2 (\"dei delitti in particolare\") dedica un'apposita sezione a tale tema: \"Dei delitti contro la inviolabilit\u00e0 del domicilio\" (sez. IV). Gli artt. 615 bis e ter specificano le pene per accesso abusivo ad un sistema informatico o telematico, o interferenze illecite nella vita privata. Gli strumenti che controllano il traffico web di un utente, \"si mettono in ascolto\" su una porta del computer non utilizzata da alcun programma, e funzionano come uno \"strumento di ripresa sonora\" che registra tutto il traffico in ingresso e uscita dal nodo internet.\nIn questo caso \u00e8 dato di sapere soltanto ci\u00f2 che l'utente sta facendo con il browser Internet e con i programmi peer-to-peer, ma non con le altre applicazioni (se ad esempio sta ascoltando una canzone, vedendo un film, stampando un file). L'intrusione non consente un controllo o manipolazione del computer, ma comunque di \"mantenervisi contro la volont\u00e0 tacita di chi ha il diritto di escluderlo\".\nEntrando nelle reti di condivisione l'utente rende visibile una parte dei file del suo computer e inevitabilmente i file che sceglie di scaricare. Viene in questo modo a crearsi un conflitto con la normativa sulla privacy: la conservazione dei dati dei download, anche in forma aggregata e anonima, deve essere autorizzata nei confronti di chi immette file nelle reti P2P per \"testarne\" il gradimento del pubblico, oppure entra per perseguire in flagranza di reato chi viola i diritti di copyright.\nA detta di alcuni giuristi l'accesso \u00e8 pi\u00f9 grave del reato di violazione del copyright che con esso si vuole reprimere. \u00c8 stato osservato che \u00e8 eccessivo uno sconfinamento nella giustizia penale e che l'entit\u00e0 della reclusione minima e massima non rispettano il proporzionalismo delle pene se comparate con le pene detentive di altri reati.\nIn questo senso, se pu\u00f2 essere chiesto un risarcimento danni per la violazione del copyright, le persone oggetto di intercettazioni possono ottenere un risarcimento, probabilmente in misura maggiore, per la violazione dei loro diritti soggettivi."}
{"id": "3925", "revid": "125473494", "url": "https://it.wikipedia.org/wiki?curid=3925", "title": "Scienze naturali", "text": "Le scienze naturali sono quella branca delle scienze che studia la vita (animale e vegetale) e gli aspetti fisici e chimici della Terra e dell'universo. Sono incluse nelle scienze naturali la biologia (divisa nei rami zoologia e botanica), le Scienze della Terra, la fisica classica, la chimica e l'astronomia.\nSi distinguono dalle scienze sociali (quali sociologia, economia) e dalle scienze umane (quali antropologia, psicologia, pedagogia).\nDescrizione.\nLe scienze naturali descrivono i fenomeni del mondo fisico, avvalendosi del metodo scientifico: dall'osservazione della realt\u00e0, insieme alla raccolta di dati specifici, passando alla formulazione di un'ipotesi (sulla base dei dati raccolti), la cui verifica permette di formulare dei principi, che formeranno una teoria."}
{"id": "3926", "revid": "1718925", "url": "https://it.wikipedia.org/wiki?curid=3926", "title": "Scienza applicata", "text": "La scienza applicata indica tutte le discipline scientifiche che rendono impiegabili i risultati della ricerca pura nello sviluppo di prodotti e servizi. Tra le varie scienze applicate compaiono ad esempio la matematica applicata e la fisica applicata.\nDescrizione.\nRappresenta il principale strumento di ambiti come la tecnologia, che spesso combina metodi scientifici di diverso tipo per lo studio e lo sviluppo dei processi di produzione, l'ingegneria, che fa ampio uso di metodi matematici e fisici per produrre manufatti, la medicina, che poggia su basi chimiche e biologiche per riconoscere e curare malattie, la farmacia che usa metodi e conoscenze approfondite chimiche, fisiche, biologiche e tecnologiche per studiare gli effetti delle sostanze, materiali o metodi a scopo curativo applicate all'uomo, all'animale, alle piante o a qualunque essere vivente, la loro misurazione (anche nei fluidi biologici e matrici complesse come quelle ambientali), formulazione, modalit\u00e0 di assunzione, dosaggio idoneo e i loro effetti tossicologici ed eco-tossicologici; l'economia, che fa spesso uso di metodi matematici per effettuare bilanci e previsioni, e sono inoltre importanti per gli ambiti applicativi dell'architettura e del design, che poggiano anche su basi geometriche per progettare strutture e prodotti."}
{"id": "3929", "revid": "327773", "url": "https://it.wikipedia.org/wiki?curid=3929", "title": "Spam (carne)", "text": "La SPAM, abbreviazione di \"spiced ham\", \u00e8 un tipo di carne in scatola a base di carne di maiale e spezie, prodotto dalla Hormel Foods Corporation, nato nel 1937.\n\u00c8 diventato un piatto tipico della cucina hawaiana.\n\u00c8 entrato a far parte del folklore grazie ad uno sketch realizzato dai Monty Python, intitolato proprio \"Spam\".\nVariet\u00e0.\nCi sono diverse variet\u00e0 della carne Spam:\nLa Spam \u00e8 venduta in due formati: uno doppio (classic) e uno singolo (single).\nInfluenza nella cultura di massa.\nLa posta elettronica indesiderata ha preso il nome di spam in seguito a uno sketch comico del \"Monty Python's Flying Circus\", ambientato in un locale dove la cameriera cercava di vendere a tutti i clienti lo stesso piatto a base di Spam.\nCurzio Malaparte nel romanzo \"La pelle\" del 1949 cita pi\u00f9 volte lo Spam come importante ingrediente dei pasti dei soldati americani durante l'ultimo conflitto mondiale.\nAll'inizio del film \"Di nuovo in gioco\" del 2012, Clint Eastwood fa colazione con una scatoletta di spam definendola, ironicamente, la \"colazione dei campioni\".\nNel film 50 volte il primo bacio, ambientato per l'appunto alle Hawaii, il protagonista Adam Sandler \u00e8 un patito di Spam."}
{"id": "3930", "revid": "251174", "url": "https://it.wikipedia.org/wiki?curid=3930", "title": "Spam", "text": "Lo spam (o spamming) indica l'invio, attraverso indirizzi generici non verificati o sconosciuti, di messaggi pubblicitari indesiderati o non richiesti, generalmente di carattere commerciale. Lo spam \u00e8 noto anche come \"posta spazzatura\" (in inglese \"junk mail\") o \"posta indesiderata\". Pu\u00f2 essere attuato attraverso qualunque sistema di comunicazione, ma il pi\u00f9 usato \u00e8 Internet, attraverso messaggi di posta elettronica, chat, tag board, forum, Facebook e altri servizi di rete sociale.\nChi invia messaggi spam \u00e8 indicato spesso con il neologismo \"spammista\" (\"spammer\" in inglese).\nOrigine del termine.\nIl termine trae origine da uno sketch comico del \"Monty Python's Flying Circus\" trasmesso il 15 dicembre 1970 (stagione 2, episodio 12): in un locale surrealmente pieno di vichinghi chini sui piatti, una cameriera recita a due avventori calati dall'alto un men\u00f9 di pietanze, intercalandovi in maniera assurdamente ripetitiva il termine \"Spam\", marchio di carne in scatola prodotto dalla statunitense Hormel Foods Corp., a sua volta contrazione di \"spiced ham\", cio\u00e8 \u201cprosciutto speziato\". Man mano che lo sketch avanza, l'insistenza della cameriera nel proporre piatti con \"Spam\" (\u00abuova e Spam, salsicce e Spam, Spam, uova e Spam, Spam Spam, pancetta e Spam\u00bb e cos\u00ec via) si contrappone alla riluttanza del cliente per questo alimento, il tutto in un crescendo di un coro inneggiante allo \"Spam\" da parte dei vichinghi seduti nel locale.\nPer effetto del successo di tale satira - probabilmente basata sul fatto che quella carne in scatola costitu\u00ec l'unico cibo nutriente disponibile in Inghilterra durante la Seconda guerra mondiale - il termine \"spam\" ha indicato qualcosa di inevitabilmente onnipresente. Solo molti anni dopo, in seguito alla nascita del primo messaggio commerciale indesiderato a diffusione massiva, ha indicato i messaggi indesiderati, inviati massivamente a destinatari non consenzienti.\nSi ritiene che il primo spam via email della storia sia stato inviato il 1\u00ba maggio 1978 dalla DEC, al fine di pubblicizzare un nuovo prodotto, e inviato a tutti i destinatari ARPAnet della costa ovest degli Stati Uniti, ossia ad alcune centinaia di persone.\nNella terminologia informatica le spam possono essere designate anche con il sintagma di \"junk mail\", che letteralmente significa \"posta spazzatura\", a rimarcare la sgradevolezza prodotta da tale molestia digitale.\nScopo.\nIl principale scopo dello spamming \u00e8 la pubblicit\u00e0, il cui oggetto pu\u00f2 andare dalle pi\u00f9 comuni offerte commerciali a proposte di vendita di materiale pornografico o illegale, come software pirata e farmaci senza prescrizione medica, da discutibili progetti finanziari a veri e propri tentativi di truffa. Uno \"spammista\", cio\u00e8 l'individuo autore dei messaggi spam, invia messaggi identici (o con poche personalizzazioni) a migliaia di indirizzi di posta elettronica. Questi indirizzi sono spesso raccolti in maniera automatica alla rete (articoli di Usenet, pagine web) mediante spambot ed appositi programmi, ottenuti da database o semplicemente indovinati usando liste di nomi comuni.\nPer definizione lo spam viene inviato senza il permesso del destinatario ed \u00e8 un comportamento ampiamente considerato inaccettabile dagli Internet Service Provider (ISP) e dalla maggior parte degli utenti di Internet. Mentre questi ultimi trovano lo spam fastidioso e con contenuti spesso offensivi, gli ISP vi si oppongono anche per i costi del traffico generato dall'invio indiscriminato.\nSondaggi hanno indicato che al giorno d'oggi lo spam \u00e8 considerato uno dei maggiori fastidi di Internet; l'invio di questi messaggi costituisce una violazione del contratto \"Acceptable Use Policy\" (\"condotta d'uso accettabile\") di molti ISP e pertanto pu\u00f2 portare all'interruzione dell'abbonamento (account) del mittente. Un gran numero di spammer utilizza intenzionalmente la frode per inviare i messaggi, come l'uso di informazioni personali false (come nomi, indirizzi, numeri di telefono) per stabilire account disponibili presso vari ISP. Per fare questo vengono usate informazioni anagrafiche false o rubate, in modo da ridurre ulteriormente i costi. Questo permette di muoversi velocemente da un account a un altro appena questo viene scoperto e disattivato dall'ISP. Gli spammisti usano software creati per osservare connessioni Internet con scarsa sicurezza, che possono essere facilmente dirottate in modo da immettere i messaggi di spam direttamente nella connessione dell'obiettivo con il proprio ISP. Questo rende pi\u00f9 difficile identificare la posizione dello spammista e l'ISP della vittima \u00e8 spesso soggetto di aspre reazioni e rappresaglie da parte di attivisti che tentano di fermare lo spammista. Entrambe queste forme di spamming \"nascosto\" sono illegali, tuttavia sono raramente perseguite per l'impiego di queste tattiche.\nI mittenti di posta elettronica pubblicitarie affermano che ci\u00f2 che fanno non \u00e8 spamming. Quale tipo di attivit\u00e0 costituisca spamming \u00e8 materia di dibattiti, e le definizioni divergono in base allo scopo per il quale \u00e8 definito, oltre che dalle diverse legislazioni. Lo spamming \u00e8 considerato un reato in vari paesi e in Italia l'invio di messaggi non sollecitati \u00e8 soggetto a sanzioni. Di recente l'argomento \u00e8 stato oggetto in Italia di un provvedimento generale del Garante per la protezione dei dati personali (Gazz. Uff. 174/2013).\nAltri termini.\nI termini \"unsolicited commercial email\", UCE (\"email commerciale non richiesta\") e \"unsolicited bulk email\", UBE (\"email non richiesta in grandi quantit\u00e0\") sono usati per definire pi\u00f9 precisamente e in modo meno gergale i messaggi e-mail di spam. Molti utenti considerano tutti i messaggi UBE come spam, senza distinguere il loro contenuto, ma i maggiori sforzi legali contro lo spam sono effettuati per prendere di mira i messaggi UCE. Una piccola ma evidente porzione di messaggi non richiesti \u00e8 anche di carattere non commerciale; alcuni esempi comprendono i messaggi di propaganda politica e le catene di Sant'Antonio.\nSpamming attraverso e-mail.\nIl fenomeno dello spamming attraverso la posta elettronica \u00e8 cresciuto enormemente negli ultimi anni e si calcola oggi che gli spam rappresentino dall'85 al 90% di tutte le e-mail spedite nel mondo. Siccome questo costo viene sub\u00ecto senza il consenso del proprietario del sito, e senza quello dell'utente, molti considerano lo spam come una forma di furto di servizi. Molti spammisti mandano i loro messaggi UBE attraverso gli open mail relay. I server SMTP, usati per inviare e-mail attraverso internet, inoltrano la posta da un server a un altro; i server utilizzati dagli ISP richiedono una qualche forma di autenticazione che garantisca che l'utente sia un cliente dell'ISP. I server open relay non controllano correttamente chi sta usando il server e inviano tutta la posta al server di destinazione, rendendo pi\u00f9 difficile rintracciare il mittente.\nUn punto di vista \"ufficiale\" sullo spamming pu\u00f2 essere trovato nel RFC 2635.\nSpamming per interposta persona.\nLo spamming per interposta persona \u00e8 un mezzo pi\u00f9 subdolo utilizzato sfruttando l'ingenuit\u00e0 di molta gente. Per l'esattezza si intende di solito l'invio di email commerciali ad alcuni destinatari conosciuti e magari regolarmente iscritti ad una newsletter dello spammer invitandoli a far conoscere una certa promozione ad uno o pi\u00f9 persone conosciute dall'ingenuo destinatario, invogliandolo magari con qualche piccolo compenso.\nGrazie a questo sistema sar\u00e0 l'ingenuo destinatario a \"spammare\" altre caselle di posta di suoi conoscenti e quindi coprendo colui che c'\u00e8 dietro e che guadagner\u00e0 da questo comportamento.\nI costi.\nLo spamming \u00e8 a volte definito come l'equivalente elettronico della posta-spazzatura. Comunque, la stampa e i costi postali di questa corrispondenza sono pagati dal mittente - nel caso dello spam, il server del destinatario paga i costi maggiori, in termini di banda, tempo di elaborazione e spazio per immagazzinamento. Gli spammer usano spesso abbonamenti gratis, in modo tale che i loro costi siano veramente minimi. Per questa ricaduta di costi sul destinatario, molti considerano questo un furto o l'equivalente di un crimine. Siccome questa pratica \u00e8 proibita dagli ISP, gli spammer spesso cercano e usano sistemi vulnerabili come gli open mail relay e server proxy aperti. Essi abusano anche di risorse messe a disposizione per la libera espressione su internet, come remailer anonimi. Come risultato, molte di queste risorse sono state disattivate, negando la loro utilit\u00e0 agli utenti legittimi. Molti utenti sono infastiditi dallo spam perch\u00e9 allunga i tempi necessari a leggere le email ricevute.\nI costi dello spam pesano maggiormente nei paesi in via di sviluppo, dove la connessione a internet non \u00e8 alla portata di tutti e le infrastrutture utilizzate sono meno evolute quindi la velocit\u00e0 di connessione \u00e8 generalmente pi\u00f9 lenta. Inoltre in tali paesi spesso non esistono delle norme che regolamentano lo spam.\nEconomia.\nPoich\u00e9 inviare spam \u00e8 economico, un ristretto numero di spammer pu\u00f2 saturare Internet con la sua spazzatura. Nonostante solo un piccolo numero dei destinatari sia intenzionato a comprare i prodotti, ci\u00f2 consente agli spammer di mantenere questa pratica attiva. Inoltre, sebbene lo spam appaia per una azienda rispettabile una via economicamente non attuabile per fare business, \u00e8 sufficiente per gli spammer professionisti convincere una piccola porzione di inserzionisti ingenui che sia efficace per fare affari.\nI comportamenti contro lo spam.\nA parte l'installazione di software di filtraggio dalla parte degli utenti, essi possono proteggersi dall'attacco dello spam in molti altri modi.\nAddress munging.\nUn modo in cui gli spammer ottengono gli indirizzi e-mail \u00e8 il setaccio del Web e di Usenet per stringhe di testo che assomigliano a indirizzi. Perci\u00f2 se l'indirizzo di una persona non \u00e8 mai apparso in questi posti, non potr\u00e0 essere trovata. Un sistema per evitare questa raccolta di indirizzi \u00e8 falsificare i nomi e indirizzi di posta. Gli utenti che vogliono ricevere in modo legittimo posta riguardante il proprio sito Web o i propri articoli di Usenet possono alterare i loro indirizzi in modo tale che gli esseri umani possano riconoscerli ma i software degli spammer no. Per esempio, codice_1 potrebbe venir modificato in codice_2. Questo sistema \u00e8 detto \"address munging\", dalla parola \"munge\" tratta dal Jargon File che significa rompere. Questo sistema, comunque, non sfugge ai cosiddetti \"attacchi al dizionario\" nei quali lo spammer genera un numero di indirizzi che potrebbero esistere, come codice_3 che, se esistesse, riceverebbe molto spam.\nBug e JavaScript.\nMolti programmi di posta incorporano le funzionalit\u00e0 di un Web browser come la visualizzazione di codice HTML e immagini. Questa caratteristica pu\u00f2 facilmente esporre l'utente a immagini offensive o pornografiche contenute nelle e-mail di spam. In aggiunta, il codice HTML potrebbe contenere codice JavaScript per dirigere il browser dell'utente ad una pagina pubblicitaria o rendere il messaggio di spam difficile o impossibile da chiudere o cancellare. In alcuni casi, messaggi del genere contenevano attacchi ad alcune vulnerabilit\u00e0 che permettevano l'installazione di programmi di tipo spyware (alcuni virus informatici sono prodotti attraverso gli stessi meccanismi). Gli utenti possono difendersi utilizzando programmi di posta che non visualizzano HTML o allegati o configurarli in modo da non visualizzarli di default.\nEvitare di rispondere.\n\u00c8 ben noto che alcuni spammer considerano le risposte ai loro messaggi - anche quelle del tipo \"Non fare spam\" - come conferma che l'indirizzo \u00e8 valido e viene letto. Allo stesso modo, molti messaggi di spam contengono indirizzi o link ai quali viene indirizzato il destinatario per essere rimosso dalla lista del mittente. In svariati casi, molte persone che combattono lo spam hanno verificato questi collegamenti e confermato che non portano alla rimozione dell'indirizzo, ma comportano uno spam ancora maggiore.\nDenunciare spam.\nAgli ISP.\nLa maggioranza degli ISP proibisce esplicitamente ai propri utenti di fare spam e in caso di violazione essi vengono espulsi dai loro servizi. Rintracciare l'ISP di uno spammer e denunciarlo spesso porta alla chiusura dell'abbonamento. Sfortunatamente, questo pu\u00f2 essere difficile e anche se ci sono degli strumenti che possono aiutare, non sempre sono accurati. Tre di questi servizi sono SpamCop,Network Abuse Clearinghouse e Essi forniscono mezzi automatici o semi automatici per denunciare spam agli ISP. Alcuni li considerano imprecisi rispetto a ci\u00f2 che pu\u00f2 fare un esperto di posta elettronica, ma molti utenti non sono cos\u00ec esperti.\nGli ISP in genere mettono in atto misure preventive per impedire l'invio di spam, quali un limite massimo agli indirizzi di posta ai quali inoltrare la stessa e-mail, e un limite dell'ordine delle migliaia di unit\u00e0 alla posta elettronica inviabili in un giorno. Gli utenti hanno la possibilit\u00e0 di creare una lista nera di indirizzi e-mail i cui messaggi vengono automaticamente filtrati nella cartella di posta indesiderata, ovvero respinti indietro al mittente.\nSe l'utente dimentica di effettuare il \"logout\" prima di chiudere la finestra della webmail oppure il programma di posta elettronica, la connessione col server rimane aperta e pu\u00f2 essere utilizzata da altri programmi ad esempio per inviare una e-mail di \"spam\" a tutti gli indirizzi di posta elettronica presenti in rubrica oppure in altre e-mail di spam filtrate nella cartella della posta indesiderata. Per questo motivo, a volte \u00e8 previsto come opzione predefinita oppure attivabile dall'utente un \"timeout\", vale a dire un periodo di tempo oltre il quale se la connessione rimane aperta e inattiva, oppure soggetta ad attivit\u00e0 assimilabile a \"spam\", la connessione alla casella di posta elettronica viene terminata direttamente dal server ISP.\nTalora, oltre all'accesso viene disattivata la connessione Internet. La disconnessione pu\u00f2 essere permanente se l'abbonamento \u00e8 ADSL a IP statico, bloccando l'indirizzo\nIP.\nAlle Autorit\u00e0.\nIl metodo pi\u00f9 efficace per fermare gli spammer \u00e8 di sporgere reclamo alle autorit\u00e0 competenti, ed in particolare - in Italia - al Garante per la protezione dei dati personali.\nQuesto richiede maggiori tempo ed impegno ma gli spammer vengono perseguiti a norma di legge con l'applicazione di sanzioni di elevatissimo importo (fino a circa \u20ac 500.000,00), che traducono in una rilevante perdita economica il tentativo di ottenere una capillare pubblicizzazione a basso costo.\nLe procedure da intraprendere:\nAltre forme di spam.\nFino dal 1990, gli amministratori di sistema hanno compiuto molti sforzi per fermare lo spam, alcuni dei quali con esiti positivi. Come risultato, coloro che inviano messaggi di spam si sono rivolti ad altri mezzi.\nWikiWikiWeb.\nTutti i siti web che utilizzano il sistema wiki, come ad esempio Wikipedia, che d\u00e0 ampie possibilit\u00e0 a un visitatore di modificare le proprie pagine, sono un bersaglio ideale per gli spammer, che possono avvantaggiarsi dell'assenza di un controllo continuo sul contenuto introdotto, per inserire i propri link pubblicitari. Sono stati creati filtri che impediscono la pubblicazione di determinati link proprio per ovviare a questo fenomeno. In molti casi lo scopo \u00e8 quello di ottenere un miglioramento della visibilit\u00e0 del proprio sito sui motori di ricerca.\nSu Wikipedia questo fenomeno viene contrastato in modo deciso: i link esterni sono accompagnati dall'attributo \"nofollow\", che indica ai motori di ricerca di non seguire il link; le voci vengono ripristinate alla loro versione precedente all'intervento; in caso di reiterati inserimenti, l'indirizzo IP viene in scrittura.\nMessaging spam.\nI sistemi di instant messaging sono un obiettivo comune tra gli spammer. Molti sistemi di messaging pubblicano il profilo degli utenti, includendo informazioni demografiche come l'et\u00e0 e il sesso. Coloro che fanno pubblicit\u00e0 possono impiegare queste informazioni, inserirsi nel sistema e mandare spam. Per contrastare ci\u00f2, alcuni utenti scelgono di ricevere messaggi solo dalle persone che conoscono. Nel 2002, gli spammer hanno iniziato usando il servizio di messaging integrato in Microsoft Windows, winpopup, che non \u00e8 \"MSN Messenger\", ma piuttosto una funzione progettata per permettere ai server di inviare avvertimenti agli utenti delle workstation. I messaggi appaiono come delle normali dialog box e possono essere inviati usando qualunque porta NetBIOS, per questo il blocco delle porte provocate da un firewall comprende le porte da 135 a 139 e 445.\nUsenet.\nLe vecchie convenzioni di Usenet definiscono erroneamente lo spamming come \"eccessivo invio multiplo di messaggi\" (messaggi sostanzialmente simili la quale definizione esatta \u00e8 flooding). Nei primi anni '90 ebbe luogo una notevole controversia tra gli amministratori di server news sull'uso dei messaggi di cancellazione per il controllo dello spam. Un messaggio di cancellazione \u00e8 un'istruzione ad un server delle news per cancellare un messaggio, in modo da renderlo inaccessibile a chi lo volesse leggere. Alcuni lo considerano un cattivo precedente, incline alla censura, mentre altri lo ritengono uno strumento giusto per controllare la crescita del problema dello spam. In quel periodo, dovunque il termine spam su Usenet era usato per riferirsi all'invio di messaggi multipli. Furono coniati altri termini per comportamenti simili, come un cross-posting eccessivo o pubblicit\u00e0 non in tema con il manifesto del newsgroup, comunque pi\u00f9 recentemente anche questi casi sono stati catalogati con il termine spam per analogia al ben pi\u00f9 conosciuto fenomeno della posta elettronica.\nForum.\nNei forum (o BBS) spesso per spam si intende l'invio di link riferiti ad altri forum per fare arrivare utenti, molto spesso \u00e8 possibile caricare la medesima discussione nello stesso forum per attirare ancora pi\u00f9 utenti. Altre volte si intendono erroneamente come \"spam\" anche i messaggi inutili e/o privi di un qualsivoglia senso logico; in questo caso, tuttavia, il termine pi\u00f9 adatto sarebbe \"flood\".\nL'utente che pratica spam nei forum, soprattutto nel secondo caso, viene tipicamente definito con il termine gergale spammone.\nIl termine \u00e8 dispregiativo, un utente considerato spammone viene spesso giudicato anche inaffidabile o incompetente dagli altri. A volte per\u00f2 il termine pu\u00f2 avere un tono pi\u00f9 scherzoso e goliardico, soprattutto nei forum dove c'\u00e8 abbastanza tolleranza nei confronti dello spam.\nBlog.\nCon l'avvento ed il successo riscosso dai blog, non potevano mancare tecniche di spamming che riguardano anche questa nuova recente categoria di media. Oltre al semplice posting di link che reindirizzano il visitatore sui siti che lo spammer vuole pubblicizzare, esistono due tecniche, ben pi\u00f9 evolute: lo spammer fa uso di una sorta di \"query-bombing\" dei sistemi multipiattaforma pi\u00f9 noti come WordPress o b2evolution, attaccando i database con l'inserimento continuo di messaggi pubblicitari.\nLe componenti di un blog pi\u00f9 vulnerabili sono quindi quelle che sono esposte all'utilizzo pubblico: i \"commenti\" (per i quali i vari creatori dei sistemi multipiattaforma forniscono con periodicit\u00e0 plug-in di protezione) e gli \"hitlogs\", ovvero il sistema di tracking dei referer (i siti che linkano la pagina in questione).\nKeyword spamming.\nIl \"keyword spamming\" \u00e8 il termine dato all'eccessivo uso di \"keyword\" o parole chiave in una pagina web al fine di incrementarne la visibilit\u00e0 per i motori di ricerca. Questa tecnica \u00e8 considerata una cattiva SEO.\nLe nuove tecniche ed algoritmi hanno per\u00f2 introdotto delle funzionalit\u00e0 che permettono ai motori di controllare l'utilizzo ripetitivo degli stessi termini e quindi penalizzare i siti web che adottano questa forma di spam.\nAspetti giuridici.\nLo spam \u00e8 un reato in innumerevoli paesi, inquisito anche all'estero con richieste di estradizione. Tra gli \"spammer\" pi\u00f9 famosi, si ricordano Laura Betterly, Brian Haberstroch, Leo Kuvayev, Jeremy Jaynes, Sanford Wallace.\nItalia.\nLa disciplina italiana concernente l'invio di posta elettronica a fini commerciali \u00e8 disciplinata dall'art. 130 Codice Privacy, rubricato \u201cComunicazioni indesiderate\u201d. L'ambito di applicazione di detto articolo \u00e8 proprio quello dello spamming, seppur la rubrica si limiti a parlare di comunicazioni indesiderate e non menzioni quelle semplicemente non richieste.\nIl modello di regolazione scelto dal legislatore italiano (e in generale da tutti gli stati aderenti alla Comunit\u00e0 Europea) \u00e8 quello dell\"opt-in\", che prevede la possibilit\u00e0 di avvalersi del trattamento dei dati personali solo dopo aver ottenuto il consenso del soggetto interessato.\n\u00c8 inoltre vietato, sempre dall'art. 130 Codice Privacy, l'invio di comunicazioni a scopi pubblicitari, per la vendita diretta o per ricerche di mercato effettuato camuffando o celando l'identit\u00e0 del mittente o ancora senza fornire un idoneo recapito presso il quale l'interessato possa esercitare i propri diritti.\n\u00c8 per\u00f2 prevista una deroga ai dettami di tale articolo, che consente di utilizzare le coordinate di posta elettronica, fornite dall'interessato nel contesto della vendita di un prodotto o servizio, per l'invio di ulteriori messaggi promozionali aventi ad oggetto simili beni o servizi, senza dover nuovamente chiederne il consenso.\nVi \u00e8 poi nel nostro ordinamento un'ulteriore disposizione al riguardo, rinvenibile nel d.lgs. 9 aprile 2003, n.70 sul commercio elettronico. L'art. 9 afferma infatti che le comunicazioni commerciali non sollecitate trasmesse da un prestatore per posta elettronica devono, in modo chiaro ed inequivocabile, essere identificate come tali fin dal momento in cui il destinatario le riceve e devono altres\u00ec contenere l'indicazione che il destinatario del messaggio pu\u00f2 opporsi al ricevimento in futuro di tali comunicazioni.\nVa da ultimo esaminato l'impianto sanzionatorio previsto dal nostro ordinamento. Anzitutto lo stesso art. 130 comma 6 attribuisce al Garante per la protezione dei dati personali, in caso di reiterata violazione delle disposizioni previste in tale ambito, il potere di provvedere, negli ambiti di un procedimento di reclamo attivato, tramite prescrizione ai fornitori di servizi di comunicazione elettronica (ISP), adottando misure di filtraggio o altre misure praticabili nei confronti di un certo indirizzo di posta elettronica.\nDi ben maggiore deterrenza appare poi l'art. 167 del Codice Privacy, nel quale si prevede che, salvo il fatto non costituisca pi\u00f9 grave reato, chiunque proceda al trattamento dei dati personali in violazione di quanto previsto nel Codice stesso, al fine di trarne un profitto o recare ad altri un danno, \u00e8 punito, se dal fatto deriva nocumento, con la reclusione da sei a diciotto mesi o, se il fatto consiste nella comunicazione o diffusione di tali dati, con la reclusione da sei a ventiquattro mesi.\nL'attivit\u00e0 di spamming espone, infine, ai sensi dell'art. 161 Codice Privacy, alla sanzione amministrativa di omessa informativa (di cui all'art 13), la quale va da un minimo di tremila euro ad un massimo di diciottomila euro. La sanzione viene erogata dall'autorit\u00e0 Garante per la protezione dei dati personali a seguito di un apposito ricorso ai sensi degli artt. 145 ss. Codice Privacy; tale ricorso che non pu\u00f2 essere proposto se, per il medesimo oggetto e tra le medesime parti, \u00e8 gi\u00e0 stata adita l'autorit\u00e0 giudiziaria.\nLa tutela amministrativa risulta dunque essere alternativa a quella giudiziaria, inutile dire che risulta essere anche meno soddisfacente (dal punto di vista economico) per chi se ne avvale, lasciando quindi un ruolo preminente a quella giudiziaria.\nLa prima controversia italiana avente ad oggetto attivit\u00e0 di spamming \u00e8 stata risolta dal Giudice di Pace di Napoli, che, con sentenza 26 giugno 2004, ha riconosciuto l'illiceit\u00e0 di tale attivit\u00e0, condannando il titolare del trattamento al risarcimento del danno patrimoniale, non patrimoniale, esistenziale e da stress subito dal titolare della casella di posta elettronica.\nL'assetto che deriva dalle regole appena esposte, in piena coerenza con la vigente disciplina nazionale sulla data protection, qualifica dunque il nostro come un sistema improntato al cosiddetto \u201copt-in\u201d (necessit\u00e0 del consenso preventivo), salvo il temperamento relativo alla comunicazione via e-mail finalizzata alla vendita di \u201cpropri prodotti o servizi analoghi\u201d, ispirato ad un sistema che potremmo definire di \u201csoft opt-out\u201d. Con particolare riferimento al tema delle comunicazioni commerciali, l'art. 58 del Codice del consumo, D.Lgs. 206 del 2005, raccogliendo integralmente il disposto del pre-vigente D.Lgs. 185/99, ha introdotto tuttavia delle norme sostanzialmente differenti ove prevede particolari limiti all'impiego di alcune tecniche di comunicazione a distanza:\n1.l'impiego da parte di un professionista del telefono, della posta elettronica, di sistemi automatizzati di chiamata senza l'intervento di un operatore o di fax, richiede il consenso preventivo del consumatore;\n2.tecniche di comunicazione a distanza diverse da quelle di cui al comma 1, qualora consentano una comunicazione individuale, possono essere impiegate dal fornitore se il consumatore non si dichiara esplicitamente contrario.\nMentre il primo comma prevede un sistema pienamente assimilabile all'opt-in, il secondo \u00e8 invece apertamente ispirato ai meccanismi dell'opt-out. Questa regolamentazione comportava gi\u00e0 alcuni gravi dubbi interpretativi, soprattutto per i riflessi operativi che ne derivavano: che relazione intercorre tra il consenso richiesto dalla normativa privacy e quello imposto dall'art. 58, comma 1, del Codice del consumo? Il tema \u00e8 ancora oggi fortemente dibattuto, fermi per\u00f2 alcuni punti di riferimento che devono costituire i criteri guida per la soluzione di questo problema esegetico:\na) si tratta di due consensi aventi natura diversa, per il semplice fatto che tutelano interessi diversi (quello alla riservatezza da un lato, e quello alla correttezza del comportamento del professionista dall'altro);\nb) comuni sono le sanzioni che derivano dalla violazione delle norme, come evidentemente dimostrato dall'art. 62 del Codice del consumo, che espressamente prevede la trasmissione al Garante Privacy del verbale ispettivo redatto dagli organi competenti a rilevare le violazioni dei diritti dei consumatori, affinch\u00e9 il Garante stesso irroghi le diverse sanzioni prescritte dal Codice privacy.\nQualsiasi scelta nella impostazione della modulistica necessaria alla acquisizione del consenso, deve tenere dunque ben presenti la tratteggiata distinzione.\nSi deve comunque sottolineare che in questo tema e in virt\u00f9 di quanto prima sostenuto in tema di sanzioni debba ritenersi pi\u00f9 significativo l'orientamento del Garante Privacy il quale, in numerosi provvedimenti, ha dichiarato l'illegittimit\u00e0 di qualsiasi comunicazione non preventivamente autorizzata: RILEVATO che ai sensi dell'art. 130 del Codice (salvo quanto previsto dal comma 4 del medesimo articolo) il consenso preventivo degli interessati \u00e8 richiesto anche per l'invio di una sola comunicazione mediante posta elettronica volta ad ottenere il consenso per l'invio di materiale pubblicitario o di vendita diretta o per il compimento di ricerche di mercato o di comunicazione commerciale o, comunque, per fini promozionali (come quella contestata volta a rendere noti i servizi offerti attraverso un sito Internet) (Provvedimento del 20 dicembre 2006).\nStati Uniti.\nDal 1997 in poi si registra negli Stati Uniti un'intensa attivit\u00e0 a livello legislativo statale in risposta ai problemi creati dal crescente fenomeno della posta indesiderata.\nTrentasei stati hanno emanato una legislazione \"ad hoc\" sul tema. Le previsioni legislative dei singoli stati sono le pi\u00f9 disparate, alcuni dispongono che vi debbano necessariamente essere informazioni atte ad identificare il mittente, unanime \u00e8 poi la previsione della possibilit\u00e0 per l'utente di vedere cancellato il proprio indirizzo dalla banca dati dello spammer. Gli Stati Uniti infatti aderiscono al modello di regolazione \"opt-out\" (fatta eccezione per lo stato della California e del Delaware), che di fatto rende lecito lo spamming ma consente all'utente di esprimere in ogni momento la propria volont\u00e0 a che cessi l'attivit\u00e0 di spamming sulla sua casella di posta elettronica.\nAltre previsioni legislative statali generalmente condivise riguardano il divieto di porre in essere, mediante lo spamming, attivit\u00e0 ingannevoli, falsificando alcune parti del messaggio o l'oggetto stesso.\nDal momento che la quasi totalit\u00e0 dei messaggi \u00e8 spedita in maniera transfrontaliera all'interno della federazione, si \u00e8 resa necessaria un'armonizzazione tra le varie legislazioni. Alcune legislazioni statali contengono infatti delle previsioni atte ad individuare l'ordinamento competente a regolare i vari casi di spamming che coinvolgono pi\u00f9 stati.\nL'intervento pi\u00f9 significativo e uniformante per\u00f2 \u00e8 avvenuto a livello federale, con il Can-Spam Act del 2003 (entrato in vigore il primo gennaio 2004). Con questo provvedimento si rimette al Dipartimento di Giustizia, lo FTC, all'attourney general statale e agli ISP la facolt\u00e0 di tutelare i diritti dei privati, stabilendo per coloro che violano le previsioni dello statute (tra le quali, ancora, l'inserimento di informazioni e oggetti fuorvianti o l'omissione dell'apposita etichetta prevista per i messaggi a contenuto sessuale) sanzioni pecuniarie fino a $ 2.000.000, con la possibilit\u00e0 di triplicare la pena nel caso in cui la violazione sia stata commessa intenzionalmente e consapevolmente.\nSono previste inoltre sanzioni penali per gli spammer che inviano messaggi commerciali illeciti, a contenuto osceno, pedo-pornografico o l'identit\u00e0 del cui mittente \u00e8 falsa o rubata.\nIl Can-Spam Act prevale sulle disposizioni normative statali, ma di fatto, \u00e8 stato tacciato dalla dottrina come statute per lo pi\u00f9 \u201csimbolico\u201d alla luce del suo scarso impatto pratico.\nSoftware e servizi on-line contro lo spam.\nSoftware"}
{"id": "3931", "revid": "453768", "url": "https://it.wikipedia.org/wiki?curid=3931", "title": "Satanismo", "text": "Satanismo \u00e8 un termine generale che ricopre un'ampia gamma di significati, principalmente letterari, artistici, poetici, religiosi e filosofici, che hanno come punto di riferimento la figura di Satana, inteso e rappresentato in numerosi modi, non necessariamente biblici; talvolta come un simbolo o un archetipo, altre volte come un personaggio immaginario, e ancora come un essere realmente esistente.\nOriginariamente indicava un genere immaginativo poetico-letterario, con iconografie caratteristiche, attestato per la prima volta come fenomeno letterario nell'ambito della letteratura inglese del romanticismo nel XIX secolo; diffusosi poi in Europa, si ritrova anche in alcuni autori del romanticismo e del decadentismo come Percy Bysshe Shelley, George Gordon Byron, Oscar Wilde, Charles Baudelaire, William Blake, Giosu\u00e8 Carducci, John Milton e vari altri.\nStoria.\nEt\u00e0 antica.\nLa figura occidentale di Satana o del demonio risale a numerosi secoli antecedenti rispetto alla nascita della cultura giudaico-cristiana: si possono ritrovare le sue origini nella zona del Medio Oriente, in particolare nelle mitologie e religioni del Vicino Oriente antico, mesopotamiche, egizia, zoroastriana, caldea e cananea, caratterizzate da un pantheon o dalla credenza in divinit\u00e0 o spiriti malvagi e crudeli, ma anche neutrali o associati a catastrofi naturali (si confronti con Seth).\nFu principalmente a causa dell'influenza zoroastriana sull'\u00e9lite ebraica di Gerusalemme, avvenuta durante l'esilio babilonese, che l'ebraismo del Secondo Tempio inizi\u00f2 a sviluppare una complessa teologia morale sul dualismo dell'eterna lotta tra bene e male, le cui tracce si possono abbondantemente ritrovare nell'apocalittica giudaica e nel giudaismo enochico (corrente di pensiero ebraica a cui vanno attribuiti numerosi apocrifi dell'Antico Testamento).\nL'influenza zoroastriana e caldea tuttavia fu molto importante anche per il passaggio dal concetto di Sheol a quello dell'Inferno (insieme alla visione greca del Regno dei Morti), del giudizio divino, della punizione per i malvagi, dell'identificazione del male con il serpente, e, infine, con la nascita della demonologia nell'ebraismo rabbinico.\nNel \"Tanakh\" e nell'ebraismo del Secondo Tempio.\nIl \"Tanakh\" o \"Bibbia ebraica\" \u00e8 molto povero di riferimenti a Satana (viene citato solo quattro volte), e comunque viene relegato ad un ruolo minore nei pochi libri in cui compare. La maggior parte dei demoni che vengono citati sono in realt\u00e0 delle divinit\u00e0 presenti nei pantheon cananei ed egizi, che sono stati \"demonizzati\" in seguito alla divisione degli antichi israeliti dal popolo di Canaan e dalle altre popolazioni che all'epoca risiedevano in Palestina e nel Levante, per ragioni di carattere nazionalistico e indipendentista.\nNonostante Satana venisse gi\u00e0 citato nel \"libro di Zaccaria\", il primo manoscritto biblico in cui Satana fa la sua vera comparsa \u00e8 il \"libro di Giobbe\", uno dei testi prodotti dalla corrente del giudaismo sapienziale, la quale, cos\u00ec come gli apocalittici, cercava un modo per spiegare l'origine del male e la sofferenza umana.\nLa figura di Satana, nel Libro sacro, \u00e8 spiegata mirabilmente da Gregorio Magno nei Moralia in Iob.\nL'esempio ebraico si esplica nello \"Tanakh\" e svolge sempre il ruolo di angelo subordinato a Dio ed esegue gli ordini di quest'ultimo, senza mai ribellarsi. L'interpretazione teologica che vede Satana nel serpente di \"Genesi\" \u00e8 in realt\u00e0 molto tardiva, e non venne formulata dagli ebrei ma dai cristiani, che ancora oggi utilizzano questo modo di considerare il suddetto animale nel mito in questione. Sta di fatto per\u00f2 che nella cultura ebraica il serpente non ha nessun significato particolare.\nDopo la scomparsa della corrente apocalittica giudaica e la fine del periodo del Secondo Tempio, i cui unici rimasugli furono le sette del giudeo-cristianesimo e una minore influenza sull'ebraismo rabbinico, gli ebrei rabbinici abbandonarono le idee apocalittiche e tornarono a considerare l'esistenza di un esclusivo Dio benevolente, usando come basi gli insegnamenti dei rabbini del \"Talmud\", e l'impossibilit\u00e0 di ribellione da parte degli angeli, in quanto creati senza peccato. Nonostante ci\u00f2 le tradizioni ebraiche su Samael, che comprendono racconti e leggende riportati nell\"'Aggadah\" (ereditate anche dai cristiani) e le spiegazioni sull'esistenza del male presenti nella Qabbalah continuarono in momenti diversi a far riemergere la figura di un angelo ribelle. Tuttavia, nell'ebraismo il diavolo (costruito soprattutto su religioni e tradizioni straniere) rimane un'allegoria delle inclinazioni o comportamenti negativi che fanno parte della natura umana.\nNel \"Nuovo Testamento\".\nIl \"Nuovo Testamento\" presenta Satana, o il diavolo, molto pi\u00f9 di frequente rispetto al \"Tanakh\", in una maniera del tutto nuova e assolutamente negativa di questo personaggio. Egli acquisisce un ruolo molto importante nelle narrazioni su Ges\u00f9 come suo tentatore o accusatore. Viene inoltre associato a numerosi demoni-divinit\u00e0 straniere del \"Tanakh\", come Baal o Beelzebub, e a figure mostruose della mitologia ebraica, come il Leviatano, soprattutto nell\"'Apocalisse\" di Giovanni.\nIl Nuovo Testamento contiene una sorprendente agitazione di forze demoniache. Nel cristianesimo, Satana assume definitivamente il ruolo di spirito maligno e portatore dell'oscurit\u00e0, contrapposto al Dio buono della luce, in questo caso Ahura Mazd\u0101.\nNel giudeo-cristianesimo, prodotto del giudaismo enochico cos\u00ec come l'essenismo e influenzato anche da quest'ultimo (cfr. Rotoli del Mar Morto), Satana assume definitivamente negli scritti evangelici lo stesso ruolo che Angra Mainyu ricopre nello zoroastrismo, cio\u00e8 di spirito maligno e portatore dell'oscurit\u00e0 contrapposto al Dio buono della luce, in questo caso Ahura Mazd\u0101.\nI \"vangeli\" hanno contribuito enormemente a costruire una identit\u00e0 malvagia vera e propria di Satana, attribuendogli la totalit\u00e0 del male, molto distinta dal suo ruolo di angelo obbediente inviato da Dio, come invece era raffigurato nel \"Tanakh\".\nEt\u00e0 apostolica e patristica.\nIl primo scrittore cristiano a identificare il serpente della \"Genesi\" con Satana fu probabilmente Giustino, nei capitoli 45 e 79 del \"Dialogo con Trifone\", mentre altri padri della Chiesa a menzionare questo punto di vista furono Tertulliano e Teofilo di Antiochia.\nUlteriori interpretazioni cristiane sul \"Tanakh\" riguardo alla presenza o riferimenti a Satana sono ad esempio il passo biblico del \"libro di Isaia\", nel quale viene citata la \"stella del mattino\", cio\u00e8 il pianeta Venere, che per\u00f2 in questo contesto diventa una metafora per la sconfitta del sovrano babilonese Nabucodonosor II, nemico degli israeliti, presente anche lui nel medesimo capitolo. \nQuesta interpretazione cristiana va attribuita a san Girolamo, che tradusse, verso il 408, la Bibbia dal greco al latino, quindi dal termine \"\" (\"Phosphoros\", cio\u00e8 \"portatore della luce\") dedusse quello di \"Lucifer\" (\"Lucifero\"), il quale era gi\u00e0 ricco di significati e proveniente da una tradizione letteraria e mitologica greco-romana affermata, che lo metteva in relazione con il leggendario Prometeo. A causa di questa traduzione, la \"Vulgata\", ma pi\u00f9 che altro della sua interpretazione letterale, nella quale Girolamo considerava la \"stella del mattino\" di \"Isaia\" un angelo ribelle che cade dal cielo, egli pens\u00f2 che si riferisse a Satana, e non al sovrano Nabucodonosor II, facendo entrare il termine \"Lucifero\" nel linguaggio cristiano come uno dei nomi di Satana.\nAllo stesso modo anche altri passi del \"Tanakh\"; ad esempio il del \"libro di Ezechiele\" viene interpretato dai cristiani come un riferimento a Satana, perch\u00e9 narra di un cherubino che, nonostante la sua perfezione, cadde in disgrazia. Il passo in questione, insieme all'intero capitolo, \u00e8 per\u00f2 riferito al re di Tiro.\nLa concezione dualistica tra bene e male del paleocristianesimo venne influenzata anche dal contrasto tra materia e spirito dell'orfismo e platonismo greci. Gi\u00e0 dal 94-97 i cristiani del Mediterraneo concepivano Satana come un antagonista il cui obiettivo \u00e8 di condurre la cristianit\u00e0 alla dannazione. Ignazio di Antiochia affermava nelle sue lettere che Satana regna sul mondo da quando quest'ultimo \u00e8 nato e che, grazie all'incarnazione di Ges\u00f9 e all'imminente parousia, la fine del suo dominio sarebbe arrivata molto presto.\n\u00c8 chiaro quindi che Ignazio, cos\u00ec come la stragrande maggioranza dei successivi padri della Chiesa e leader cristiani, prendeva la Bibbia alla lettera invece di interpretarla. Ad ogni modo, le opere di Ignazio sono importanti dal punto di vista linguistico, poich\u00e9 egli utilizza per primo per riferirsi a Satana la parola \"\" (\"arconte\"), termine che avrebbe assunto un particolare significato nello gnosticismo.\nL'insistenza di Ignazio per Satana era dovuta al suo continuo e incessante pensiero verso il martirio, ed era tale da considerare persino un'iniziativa ecclesiastica priva dell'autorizzazione di un vescovo come un atto effettuato da un adoratore del diavolo. In seguito venne bollata come un'opera di Satana la comparsa di scismatici ed eretici, contro i quali la Chiesa pronunciava anatemi sull'impossibilit\u00e0 di raggiungere il regno di Dio. Dopo il I secolo divent\u00f2 una misura standard da parte della Chiesa accusare gli eretici o gli eterodossi di essere alla merc\u00e9 del diavolo.\nEt\u00e0 moderna e contemporanea.\nLe origini dei movimenti culturali e filosofici aventi come culto la figura di Satana non possono essere fatte risalire anteriormente al XIX secolo: in particolare, secondo Dawn Perlmutter, la nascita del Satanismo inteso come fenomeno religioso potrebbe essere fatta risalire alla figura di Aleister Crowley e ai suoi scritti.\nA cominciare dal XV secolo si era tuttavia diffusa la credenza, in ambito cristiano, dell'esistenza di fenomeni organizzati di devozione a Satana, che furono pesantemente condannati in opere sulla stregoneria quali il \"Malleus maleficarum\" (1486 circa) e il \"Compendium maleficarum\" (1620 circa). I movimenti aventi come culto la figura di Satana hanno avuto sorti alterne di repressione e di revivescenza \u00aba partire dai tempi di Luigi XIV, alla cui corte vengono celebrate le prime messe nere per ottenere favori e vantaggi materiali fino al Satanismo contemporaneo, che nasce con Aleister Crowley, un facoltoso inglese vissuto nella seconda met\u00e0 dell'Ottocento, che dedic\u00f2 la sua vita all'occultismo. Crowley fond\u00f2 la prima congregazione satanista della storia, a cui nel 1911 forn\u00ec un'abbazia a Cefal\u00f9, in Italia, dove Crowley visse per qualche anno.\nNella storia del Satanismo rivestono grande importanza le figure del regista \"underground\" di Hollywood Kenneth Angaer e del suo amico Anton Szandor LaVey (pseudonimo di Howard Stanton Levey (1930-1997)), fondatori del Magic Circle nel 1961 e della Chiesa di Satana nel 1966.\nNel 1966 il californiano Anton LaVey fond\u00f2 a San Francisco la Chiesa di Satana, diffondendo questo culto prima negli Stati Uniti e, successivamente, in Europa, durante il periodo della cosiddetta controcultura. In questo contesto venne proposto il \"mito\" dell'esistenza di un \"Satanismo antico\" che andava recuperato al fine di generare un autentico \"Satanismo moderno\". La stessa biografia \"leggendaria\" di Anton LaVey \u00e8 oggi messa in discussione.\nNel 1975 Michael Aquino, il quale aveva aderito nel 1969 alla Chiesa di Satana fondata da LaVey, se ne distacc\u00f2 per fondare un movimento satanista alternativo, il Tempio di Set. Il tramonto della controcultura ha progressivamente ridotto il proselitismo delle Chiese sataniche anche se non ha ridotto l'interesse per il Satanismo. Durante gli anni ottanta negli Stati Uniti d'America, in Canada e in Europa le autorit\u00e0 pubbliche, allarmate da una serie di episodi criminali, sospetti o presunti rinvenimenti di sacrifici umani o animali, nonch\u00e9 da numerose testimonianze di psicoterapeuti che riferivano di abusi satanici durante l'infanzia da parte di loro pazienti, nonch\u00e9 testimonianze di bambini maltrattati, hanno avviato una serie di indagini coinvolgendo le chiese sataniste e creando \"allarme sociale\" intorno ai loro culti. David G. Bromley evidenzia tuttavia che non vi \u00e8 alcuna prova del coinvolgimento della Chiesa di Satana e del Tempio di Set in questi presunti accadimenti, i quali, peraltro, sono stati frequentemente via via spiegati diversamente. Questi accadimenti, occorsi negli anni ottanta, hanno ridotto drasticamente, sempre secondo David G. Bromley, la diffusione delle Chiese di Satana.\nCaratteristiche del Satanismo.\nIl Satanismo in senso stretto \u00e8 un movimento che ha come perno della propria filosofia il culto di Satana, e ne fa il punto di riferimento principale della sua ritualit\u00e0.\nSecondo lo scrittore decadente Joris Karl Huysmans (1848-1907), il Satanismo \u00e8 un atteggiamento che \u00abconsiste in una pratica sacrilega, in una ribellione morale, in un'orgia spirituale, in un'aberrazione per nulla ideale e cristiana; risiede anche in un godimento temperato dal timore... la gioia proibita di trasferire a Satana gli omaggi e le preghiere dovute a Dio; consiste nell'inosservanza dei precetti cattolici che vengon seguiti all'incontrario, commettendo, per oltraggiare pi\u00f9 gravemente Cristo, i peccati che egli ha pi\u00f9 espressamente maledetti: la contaminazione del culto e l'orgia carnale\u00bb.\nMovimenti e sette sataniche.\nEsistono differenti tipi di movimenti e sette sataniche. Il sociologo delle religioni Massimo Introvigne e il CESNUR hanno classificato diverse tipologie di satanismo.\nIntrovigne forn\u00ec la seguente definizione di Satanismo:\nSecondo Antonio Giangrande, le sette si relazionano con Satana in vari modi: \nSecondo lo psichiatra Tonino Cantelmi, il satanista pu\u00f2 adorare Satana \u00absia come entit\u00e0 malefica a s\u00e9 stante sia come avversario del Dio cristiano\u00bb.\nLo studioso Marcello Truzzi propose una distinzione di base fra satanisti indipendenti o solitari e quelli affiliati a gruppi. Queste due tipologie vengono ulteriormente suddivise in satanisti baphomettisti (adoratori di Baphomet), anticristiani, carismatici (orbitanti intorno alla figura di un leader), psicotici, acidi (collegati al mondo della droga), sessuali (sadomasochistici o sessuo-orgiastici), fra le altre tipologie.\nSatanismo occultista.\nIl satanismo occultista rappresenta la corrente pi\u00f9 \"nera\" del Satanismo.\nIl Satanismo tradizionale \u00e8 occultista proprio poich\u00e9 segue il sentiero oscuro tracciato dalla via della mano sinistra, che \u00e8 molto legato all'uso della magia nera, la quale assorbe molti concetti proposti dalle divulgazioni di John Milton, Eliphas L\u00e9vi e Aleister Crowley.\nIl Satanismo occultista rappresenta la corrente pi\u00f9 tradizionale ed ha una forte connotazione di stampo anticlericale. In questa corrente Satana viene considerato in grado di premiare chi si schiera con lui. Gli adepti tengono ben presente il racconto riportato dalla Bibbia giudeo-cristiana che descrive Satana come \"principe delle tenebre\", \"angelo caduto\" o \"anticristo\", e ne fanno un uso stereotipato del loro antagonismo. Tra i vari satanisti presenti sul territorio italiano, soprattutto a Torino, la tendenza comune \u00e8 quella di venerare Satana compiendo rituali magici finalizzati ad ottenere il suo aiuto e la sua protezione.\nLa ritualistica occultista \u00e8 molto complessa e ha molte fonti, come ad esempio la \"Clavicula Salomonis\", il \"Grimorium Verum\", o la Cabala ermetica. Il satanismo tradizionale occultista opera anche sul piano sociale, andando contro le sovrastrutture consuete della societ\u00e0, dal monoteismo al materialismo, passando per tutti quei riti, considerati vuoti e inutili, del cerimoniale religioso odierno. \nIl panorama italiano dei satanisti occultisti si concentra soprattutto nel torinese, dove tra i tanti, dal 2013 \u00e8 presente il Tempio di Satana. Alla corrente occulta del satanismo appartengono i seguaci del Tempio di Set di Michael Aquino, il quale, ex sostenitore dell'ateismo materialista propinato dalla Chiesa di Satana di Anton LaVey, si rese protagonista di uno scisma da quest'ultima, per concepire una visione pi\u00f9 concreta di Satana, riconoscendolo come essere reale. A questa corrente di satanismo appartiene anche l'Ordine dei Nove Angoli che \u00e8 stato il primo gruppo a descrivere il suo occultismo come \"Satanismo delle origini\" nel suo \"Libro Nero di Satana\", pubblicato nel 1984. Tale setta rappresenta il gruppo pi\u00f9 estremo di tale corrente in quanto il fondatore, David William Myatt, \u00e8 uno dei pi\u00f9 noti esponenti del neonazismo britannico .\nSatanismo razionalista (o ateo).\nIl satanismo razionalista nasce negli anni sessanta per opera del musicista Anton S. LaVey, che, attraverso \"La Bibbia Satanica\", tent\u00f2 di dare un fondamento razionale e compiuto alla sua visione del Satanismo. LaVey \u00e8 stato il fondatore della Chiesa di Satana.\nIl satanismo razionalista \u00e8 ateo ed \u00e8 concepito in chiave estremamente materialista, edonista, anticristiana e umanista: i suoi adepti, pur non credendo in alcuna divinit\u00e0, adottano il nome \"Satana\" \u2014 considerato il \"ribelle\" contro il dio cristiano, e dunque, Satana viene visto semplicemente come una figura emblematica di ribellione contro il sistema di valori cristiani \u2014 in contrapposizione alla dottrina cristiana, che ritengono essere oscurantista, in quanto mortificherebbe l'uomo togliendogli ogni valore. I razionalisti propongono una visione antropocentrica della realt\u00e0.\nSatanismo spirituale (o teista).\nIl satanismo spirituale nasce nei primi anni duemila con la creazione del sito internet \"Joy of Satan\" (abbreviato: JoS) per opera di Andrea Herrington (nota anche come \"Maxine Dietrich\"), moglie di Clifford Herrington, entrambi militanti del Partito Nazista Americano, un'organizzazione neonazista, antisemita e che promuove la segregazione razziale e la supremazia della razza bianca negli Stati Uniti, iscritta all'Unione Mondiale dei Nazional-Socialisti; la dottrina di JoS \u00e8 quasi completamente basata sull'ideologia del Partito, eccetto che per una maggiore enfasi sul rifiuto delle religioni abramitiche, una forte componente antiebraica e anticristiana, e la conseguente simpatia per le religioni pagane, in particolare le religioni sumero-babilonesi, e per un estremo monoteismo sincretistico secondo il quale Satana sarebbe da identificare con tutte le divinit\u00e0 pagane delle religioni antiche non pi\u00f9 esistenti, che, secondo JoS, sarebbero state occultate dagli ebrei; nello specifico, Satana viene spesso identificato da JoS con il dio sumero Enki e con Melek Taus, dio degli Yazidi (quest'ultimo per influsso degli scritti di LaVey).\nQuesto tipo di Satanismo prende spunto dal razzismo scientifico, dal nazismo esoterico, dalle teorie del complotto, da concetti orientali come la reincarnazione, i chakra e il kundalini e dagli scritti di: David Icke, Mauro Biglino, Zecharia Sitchin, Savitri Devi, Miguel Serrano, Lovecraft, aleister Crowley, Eliphas L\u00e9vi, Julius Evola. I Satanisti spirituali, infatti, ritengono che l'universo sia in balia di una lotta tra gli alieni buoni guidati da Satana o Enki, che avrebbero creato la razza ariana, contro gli alieni cattivi detti rettiliani che avrebbero creato gli Ebrei; quando le due fazioni di alieni partirono, gli ebrei avrebbero creato il cristianesimo, l'islam, l'ebraismo, il satanismo di LaVey, la wicca, l'induismo, il buddhismo, il comunismo, il capitalismo, la massoneria, la psicoanalisi, l'ateismo, la New Age, il politicamente corretto e il consumismo come invenzioni per schiavizzare l'umanit\u00e0, in particolare opprimendo la sessualit\u00e0.\nSempre secondo loro, l'unico modo per sfuggire a ci\u00f2 sarebbe unificarsi a Satana tramite la meditazione, l'hatha Yoga, la pratica dell'astrologia, la cartomanzia, la numerologia, trovando il proprio spirito animale, i riti per evocare i demoni, l'utilizzo della ouija, la pratica del tantrismo e del vodoo, l'utilizzo della magia sessuale, della magia bianca e della magia nera e la celebrazione degli otto sabbat.\nSatanismo gnostico.\nIl satanismo gnostico \u00e8 una corrente spesso confusa con il Luciferismo; in questo ambito Satana non \u00e8 visto come il malefico descritto nella Bibbia, ma come una divinit\u00e0 che ha dato all'uomo la capacit\u00e0 di evolversi e tornare al suo stato divino originario. Prende molti concetti dalle dottrine dello gnosticismo, anche se rinnega la visione gnostica del mondo materiale inteso come una prigione da cui fuggire. Il fondatore di questa corrente, Dean Joseph Martin, riordin\u00f2 tutta una serie di idee riferendosi agli aspetti religiosi mistici del pitagorismo, dello gnosticismo, dell'ermetismo e della Cabala esoterica.\nIl tratto distintivo di questo lavoro di riordino e di unione di idee in apparenza dissimili tra loro \u00e8 anche la principale chiave di lettura della corrente gnostica: ovvero che sia spiegabile anche il cosiddetto \"dio\" o \"soprannaturale\" con lo studio e le leggi scientifiche, in quanto parte di una realt\u00e0 superiore, ma non per questo priva di logica, anzi strettamente soggetta alle leggi scientifiche. Si prefigge l'evoluzione dell'uomo fino al ritorno a uno stato di divinit\u00e0, da cui proviene, utilizzando gli strumenti di cui \u00e8 stato dotato, e che Satana ha contribuito a rendere utilizzabili concretamente. L'ignoranza, intesa come mancanza di conoscenza, \u00e8 vista come un vero e proprio peccato, una condizione da cui l'uomo deve riscattarsi mediante lo studio e la conoscenza in senso lato, che si ottengono con il costante ragionamento sia sulle esperienze spirituali, sia su quelle fisiche. La vita stessa \u00e8 intesa come una sorta di aula di studio, le cui esperienze sono una fonte inestimabile di conoscenza ed illuminazione. Vita che quindi, secondo il Satanismo gnostico, va vissuta pienamente, senza condizionamenti esterni quali superstizioni o convenzioni sociali, ma nel rispetto di se stessi, degli altri e della legalit\u00e0. Alcuni di questi principi del Satanismo gnostico risultano, quindi, molto simili a quelli della corrente razionalista di LaVey, per il quale Martin ammise sempre di avere rispetto e ammirazione. L'organizzazione satanista gnostica di riferimento \u00e8 il capitolo italiano del TST (The Satanic Temple), che ha la sua sede a Torino..\nSatanismo luciferiano.\nIn questo contesto del satanismo \u00e8 pi\u00f9 corretto parlare di \"Luciferismo\" in quanto qui si collocano la figura e il culto di Lucifero, considerato nella dottrina catara, l'angelo che era stato ingiustamente cacciato dal Cielo e di cui si attendeva il ritorno in Terra. Lucifero viene venerato come principio del \"bene\" in opposizione al dio del male e creatore del mondo: il Demiurgo. Questo perch\u00e9 Dio ha voluto negare agli uomini la conoscenza, che invece ha offerto Lucifero sotto forma di serpente dell'Eden. Lucifero, per inciso, non viene neanche identificato come Satana, bens\u00ec come l'Eone della Conoscenza, chiamato anche \"Sophia\". Gli aderenti a questa corrente, detti luciferiani, non si definiscono neppure satanisti; proclamano che la salvezza si raggiunge tramite la conoscenza che viene ostacolata dai dogmi e dalla \"cieca\" fede. Un esempio di Luciferismo venne fornito dalla Process Church of the Final Judgment, fondata negli anni sessanta dall'inglese Robert De Grimston (oggi scomparsa). Oggi il Luciferismo \u00e8 rappresentato da due congregazioni strutturate: la Greater Church of Lucifer e la Neo-Luciferian Church.\nSatanismo acido.\nIn questo contesto sarebbe pi\u00f9 appropriato e corretto parlare di \"Acidismo\", poich\u00e9 pi\u00f9 che una corrente satanica, questo \u00e8 in realt\u00e0 un fenomeno del tutto indipendente dal movimento satanista, da interpretare e connettere pi\u00f9 propriamente alla sottocultura giovanile; ossia a quei gruppi di giovani disadattati, dediti a episodi criminosi di vario tipo, tra cui: le azioni violente, la profanazione di cimiteri, l'abuso e lo spaccio di sostanze stupefacenti, che loro dichiarano di compiere nel nome di \"Satana\" e contro il Dio cristiano.\nIn Italia un gruppo di tal natura furono le cosiddette Bestie di Satana, una banda criminale giovanile dedita alla pratica di pseudo-messe nere e omicidi rituali, ispirata proprio all'Acidismo. Analogamente, negli Stati Uniti d'America e in altri Paesi, criminali solitari e leader carismatici come Ricky Kasso e Charles Manson rientrano nei diversi casi di notoriet\u00e0 mediatica dedicati a tale subcultura. Mentre in Norvegia negli anni 90 ricordiamo il caso del Black Metal inner circle capitanato da Oystein Aarseth che ha visto il rogo di diverse chiese cristiane norvegesi, la profanazione di cimiteri, atti vandalici e omicidi, tra cui quello del leader dell'organizzazione da parte del membro della setta Varg Vikernes.\nDemografia.\nAsbj\u00f8rn Dyrendal, James R. Lewis e Jesper Aa. Petersen affermarono che \u00abil termine Satanismo \u00e8 storicamente stato utilizzato come una definizione da parte di alcune persone contro altre non gradite; \u00e8 un termine usato per l'altruificazione\u00bb. I tre studiosi osservarono che dalle indagini sui satanisti condotte all'inizio del XXI secolo, risultava chiaramente che l'ambiente satanico si differenziasse dalle altre comunit\u00e0 religiose, anche moderne, per il fatto di essere \u00abfortemente dominato dai giovani maschi\u00bb, sebbene i dati raccolti in Nuova Zelanda suggerissero l'adesione al satanismo da parte di una quota crescente di donne. La durata media del coinvolgimento nell'ambiente satanico era di sette anni, con un picco fra i ventenni e un graduale declino dopo i trenta. Solamente una modesta frazione avrebbe mantenuto il satanismo come credo religioso in un'et\u00e0 pi\u00f9 matura.\nAlcune vittime di stupro o violenza dichiararono che il Satanismo aveva dato loro una qualche forma di speranza.\nLa maggior parte di essi entr\u00f2 a far parte di una setta non a seguito dell'attivit\u00e0 di terzi che li avrebbero introdotti a Lucifero, quanto piuttosto a seguito della lettura di testi su Internet (o in formato cartaceo). Inoltre, numerosi praticanti non sostengono di essersi convertiti al satanismo, ma di essere nati con un orientamento di quel tipo, emerso dapprima nella forma di alcuni visioni del mondo e solo in seguito etichettato come satanismo; altri intervistati asserirono di essere stati indotti al satanismo dall'esperienza personale e diretta di fenomeni soprannaturali. Un certo numero era caratterizzato da sentimenti di rabbia e rancore verso i cristiani praticanti, giudicati falsi ed ipocriti, ed esprimeva l'opinione che la divinit\u00e0 monoteisti del cristianesimo e quelle delle altre religioni fossero priva di etica e moralit\u00e0, come sarebbe esemplificato dal problema del male e dal paradosso della sofferenza del giusto.\nLa maggioranza dei satanisti si professava pubblicamente atea, malgrado la crescente diffusione dei culti teistici, la pratica della magia, la fede nella reincarnazione (dell'anima o della coscienza) e il suo persistere alla morte corporale. La maggioranza dichiarava di svolgere le pratiche in modo solitario, di non incontrare mai o raramente i compagni satanisti per i rituali, preferendo avere con loro un'interazione principalmente online, su siti Web o tramite e-mail.\nI sondaggi evidenziarono una certa divergenza di opinioni in merito al fatto che gli atti magici operassero secondo le leggi eteriche o se l'effetto della magia fosse puramente psicologico. Fu riferito l'uso di anatemi, nella maggior parte dei casi come una forma di giustizia vigilante.\nIn merito alle opinioni politiche, la maggior parte dei satanisti si identificava come apolitica o non allineata, mentre solo una piccola percentuale veniva identificata come conservatrice nonostante le opinioni conservatrici di importanti satanisti come LaVey e Marilyn Manson. Una piccola minoranza di satanisti ha espresso sostegno per l'estrema destra; al contrario, oltre i due terzi hanno espresso opinioni negative o estremamente negative rispetto al nazismo e al neonazismo.\nIn Italia.\nLa definizione di Introvigne fu alla base del rapporto intitolato \"Sette religiose e nuovi movimenti magici in Italia\", la prima indagine in materia condotta dal Ministero del'Interno nel 1998, dalla quale risult\u00f2 l'esistenza di 9 sette strettamente definite come \"satanico-luciferine\" per un totale di 200 adepti, con una prevalenza del satanismo di tipo occultista e razionalista.\nLa pi\u00f9 ampia categoria dei \"nuovi movimenti magici\" comprendeva 4.500 persone suddivise in 61 gruppi di stampo spiritisti, ufologici, neopagani e satanisti, cui si aggiungeva la categoria dei \"nuovi movimenti religiosi\", riferita a p78.500 aderenti a 76 gruppi di matrice cristiana od orientaleggiante.\nAnche in virt\u00f9 dell'abolizione del reato di plagio nel 1981, le sette ebbero una crescita incontrollata, giungendo nel 2018 a interessare, secondo una stima, compresa fra uno e due milioni di italiani, che comprende le vittime delle psicosette."}
{"id": "3932", "revid": "86599", "url": "https://it.wikipedia.org/wiki?curid=3932", "title": "Saturno", "text": ""}
{"id": "3933", "revid": "1805885", "url": "https://it.wikipedia.org/wiki?curid=3933", "title": "San Benedetto del Tronto", "text": "Posto lungo la costa adriatica meridionale delle Marche alla foce del fiume Tronto, \u00e8 un importante centro turistico e porto peschereccio della Riviera delle Palme.\nGeografia fisica.\nSan Benedetto del Tronto sorge sulle rive del mare Adriatico e posta a circa 28\u00a0km ad est da Ascoli Piceno. L'abitato originario si svilupp\u00f2 su un modesto rilievo a poca distanza dal mare, dove vi \u00e8 l'antico nucleo urbano denominato \"Paese Alto\", ai piedi del quale si sviluppa, lungo il corso del torrente Albula, l'abitato della parte pi\u00f9 recente denominata la \"Marina\". Con la forte espansione urbanistica, avutasi fra gli anni sessanta e settanta, ha avuto un incremento dell'area urbana estesa tra i fiumi Tesino e Tronto.\nTerritorio.\n\u00c8 il comune litoraneo pi\u00f9 meridionale delle Marche. I confini naturali a sud (fiume Tronto) e a est (mare Adriatico) sono ben definiti mentre a nord e a ovest non sono altrettanto identificabili. L'elevata espansione urbana nel territorio stretto tra mare e collina non permette una lettura facile dei limiti dell'abitato. Il territorio comunale si sviluppa per 25,31 km\u00b2 e ha conformazione di collina litoranea, con un livello di altitudine compreso fra 0 e 283 m s.l.m. in contrada Barattelli, si estende per 9,3\u00a0km lungo la costa del Medio Adriatico, di cui 1,7\u00a0km nell'area naturale protetta della Sentina. \u00c8 il comune pi\u00f9 popoloso della Provincia di Ascoli Piceno e con maggiore densit\u00e0 di popolazione della regione Marche.\nI confini amministrativi sono a nord con Grottammare, ad ovest con Acquaviva Picena e Monteprandone e a sud con Martinsicuro.\nClima.\nSan Benedetto gode di un clima mediterraneo particolarmente benigno, con inverni miti (7\u00a0\u00b0C circa di media stagionale), e sono moderatamente piovosi, ma la neve non di rado fa la sua comparsa, riuscendo periodicamente anche a coprire la citt\u00e0 con un moderato manto di coltre bianca. Questo evento viene favorito per l'instaurarsi di una depressione attiva sullo ionio, che richiama aria gelida dai balcani. Nei mesi compresi fra dicembre e febbraio la costa sambendettese, come tutta la costa adriatica, \u00e8 sotto influsso di correnti da nordest o da est, dal Buran, tipico vento della bassopiano sarmatico, portano freddo e gelo caratterizzato da discreti accumuli di neve sulle coste. La nevicata del 12 marzo 1956 e la relativa ondata di freddo rappresentano un evento meteorologico di particolare rilevanza, fu denominato il \u201cnevone\u201d. Altri fenomeni nevosi di rilevata importanza vi furono nel gennaio 1985 e 1986, alle recenti nevicate del 2012, 2018, Le estati calde, ma non afose (23\u00a0\u00b0C circa di media stagionale), raramente si superano temperature massime oltre i 32\u00a0\u00b0C. La temperatura media annua \u00e8 di circa 15\u00a0\u00b0C mentre le precipitazioni sono generalmente comprese fra i 700 e gli 800\u00a0mm.\nAlluvioni.\nLa zona del comune di San Benedetto \u00e8 soggetta ad alluvioni, negli ultimi decenni il territorio ha subito ingenti danni e distruzione.\nOrigini del nome.\nNel corso dei secoli sono stati utilizzati vari toponimi per il centro abitato, da \"San Benedetto in Albula\" a \"San Benedetto nella Marca\". Nel 1862, per distinguerla dalle altre localit\u00e0 omonime del neonato Regno d'Italia, la citt\u00e0 fu denominata ufficialmente San Benedetto del Tronto. Il nome ha origine da un santo, il martire Benedetto. Vissuto al tempo di Diocleziano, Benedetto era un soldato romano dislocato nel presidio militare alla difesa della citt\u00e0 di Cupra Marittima. Essendosi rifiutato di abiurare la fede cristiana e di riconoscere gli dei pagani, fu martirizzato sul ponte del torrente Menocchia il 13 Ottobre del 304 d.C.. Dopo essere stato decapitato il suo corpo fu gettato in mare. La leggenda narra che in mare la testa non si sia separata dal corpo, e che le sue membra siano state trasportate verso sud grazie all'aiuto di alcuni delfini, che le hanno trasportate fino ad adagiarle sulle spiagge prospicienti all'odierna San Benedetto. Qui il corpo del martire sarebbe stato trovato da un contadino, che dopo aver chiamato aiuto ha caricato i resti del santo su un carretto trainato da buoi. Questi avrebbero trainato il carro fin sopra un colle poco distante dalla costa, dove Benedetto \u00e8 stato finalmente sepolto. Sul luogo sarebbero sorte poi una cappella e una Pieve, attorno alla quale si \u00e8 sviluppato il primo nucleo urbano, fino alla costruzione nel XVIII secolo dell'attuale \"Abbazia San Benedetto Martire\".\nStoria.\nOrigini.\nSi sa poco sulle origini di San Benedetto del Tronto. Tradizionalmente vengono fatte risalire al XII secolo, ma dei ritrovamenti archeologici avvenuti nell'estate 2011 hanno messo in discussione l'origine medievale della citt\u00e0. A seguito di alcuni scavi nel \"Paese Alto\" sono stati rinvenuti molti reperti risalenti a epoca romana, tra cui una vasca, un mosaico di tessere bianche con cornici nere e un angolo di muro di un edificio con affreschi parietali di colore rosso tipici della fase decorativa romana risalente all'et\u00e0 neroniana o flavia, databili fra la prima met\u00e0 del I secolo a.C. e la prima met\u00e0 del I secolo d.C.. L'origine romana della citt\u00e0 era gi\u00e0 stata ipotizzata in passato, senza per\u00f2 alcun riscontro concreto: si riteneva che fosse sorta sul sito dell'antica citt\u00e0 di \"Truentum\" (fondata dall'antico popolo dei Liburni), poi ribattezzata \"Castrum Truentinum\", identificata oggi con il sito archeologico scavato alla foce del Tronto nel comune di Martinsicuro.\nNon si hanno tuttavia ancora certezze sulle reali origini della citt\u00e0. In attesa di ulteriori studi sui ritrovamenti, si continua ad accreditare l'ipotesi di un nucleo sorto attorno a una chiesa che avrebbe ospitato le spoglie di San Benedetto martire, soldato romano martirizzato nell'antica Cupra (poi Cupra Marittima). Del nucleo abitativo di San Benedetto, definito come \"Plebs Sancti Benedicti in Albula\" dal nome del santo protettore e titolare della chiesa omonima, nonch\u00e9 del torrente che tuttora l'attraversa, si hanno tracce dall'anno 998 in un atto relativo all'investitura del beneficio dei SS. Vincenzo e Anastasio in territorio di Acquaviva Picena da parte di Uberto, vescovo di Fermo.\nNel 1105 Papa Pasquale II conferma il monastero di San Benedetto al Tronto a Oderisio, abate di Montecassino e di nuovo nel 1112, con altra bolla inviata al nuovo abate cassinense Gerardo.\nIl primo significativo mutamento insediativo si ha nel 1145 quando i signori Azzo e Berardo di Gualtiero ottennero l'autorizzazione dal vescovo Liberto di Fermo a realizzare un \"castrum\" sul colle ove sorge la pieve, pur nel rispetto delle pertinenze di questa.\nMedioevo.\nOggetto della rivalit\u00e0 tra le citt\u00e0 di Ascoli e Fermo, San Benedetto fu per secoli aspramente contesa delle due rivali. Nel 1463 Fermo dette incarico al frate Giacomo della Marca di pronunciarsi quale arbitro nella questione e risolvere le secolari controversie fra le due citt\u00e0. Frate Giacomo della Marca il 3 luglio 1463 emise il suo giudizio assegnando i territori meridionali di S. Benedetto, compresi tra il torrente Ragnola e il Tronto, a Monteprandone, garantendo agli ascolani uno sbocco strategico al mare; inoltre annett\u00e9 alla giurisdizione di Monteprandone il Montecretaccio, sotto il quale si sarebbe dovuto costruire l'omonimo porto (Porto d'Ascoli), ma la cui realizzazione non avverr\u00e0 mai.\nNel 1478 un'epidemia di peste, forse portata da turchi, devast\u00f2 il territorio di San Benedetto decimando la popolazione; gli effetti furono tanto devastanti che nel 1491, essendo il paese rimasto pressoch\u00e9 disabitato, su iniziativa del municipio di Fermo (che all'epoca ne deteneva la giurisdizione), venne deciso di dare facolt\u00e0 ad alcuni profughi imolesi di stabilirvisi, concedendo loro terreni in enfiteusi.\nSotto lo Stato pontificio.\nSaccheggi e devastazioni a varie riprese caratterizzano anche il XVI secolo per cui il paese, seppure di importanza strategica, non riusc\u00ec a svilupparsi se non dopo aver riacquistato un po' di tranquillit\u00e0. \u00c8 del 1615 la testimonianza di una prima espansione fuori dalle mura, verso il mare, con la costruzione di una chiesetta dedicata alla Madonna della Marina in corrispondenza del luogo dove oggi \u00e8 situata piazza Cesare Battisti in prossimit\u00e0 del vecchio Palazzo Municipale. Costruita sul litorale deserto lungo la via Litoranea sulla direttrice che dalla Porta Sud conduceva alla spiaggia, fuori delle mura del borgo antico, fu stimolo per la popolazione a scendere in marina.\nNel giro di pochi anni cominciarono a sorgere dei magazzini rudimentali e casupole in cui i pescatori depositavano gli attrezzi da pesca. Parzialmente distrutta dall'inondazione del torrente Albula del 6 luglio 1898, per i danneggiamenti subiti fu chiusa al culto e demolita l'anno seguente, ma non si spense nel popolo sambenedettese la devozione alla Madonna del Mare e una nuova chiesa venne costruita. Nel Museo di Arte Sacra di San Benedetto del Tronto \u00e8 conservata un'epigrafe in latino del 1615, a memoria della fondazione dell'antica chiesetta.\nL'Ottocento.\nLo sviluppo demografico del \"Castro Sancti Benedicti\" e, successivamente al 1860 con Regio Decreto, di San Benedetto del Tronto, non pu\u00f2 che rassomigliare a quello di tanti altri centri rivieraschi dell'Adriatico, ove svolgono un ruolo determinante le immigrazioni (rese necessarie per il ripopolamento sul finire del XV secolo e proseguite fino ai giorni nostri in modo significativo), le incursioni e le catture barbaresche, i rapporti con le popolazioni transadriatiche, le epidemie, le successive e massicce emigrazioni in altri luoghi dell'Italia e all'estero, talune con caratteristiche specifiche legate ai mestieri del mare.\nSan Benedetto, attraverso questi fenomeni, appare come una vera e propria \u201ctesta di ponte\u201d ove si approdava con le barche o si giungeva dai paesi dell'interno e ci si stanziava, magari per ripartire per altri lidi, ma sempre lasciando tracce di quegli apporti demografici. Ci\u00f2 \u00e8 particolarmente significativo dal XVIII secolo, quando la pesca fa da motivo di attrazione e la viabilit\u00e0 costiera, resa pi\u00f9 agevole e sicura, ne fa uno snodo tra lo Stato Pontificio e il Regno di Napoli.\nIl XVIII secolo \u00e8 il secolo nel quale la popolazione sambenedettese inizia a uscire dal sovraffollato quartiere Castello dopo aver invaso con le nuove costruzioni lo spazio di rispetto delle mura fortificate e talvolta scavalcate queste verso i giardini sottostanti, accompagnato dall'espansione lungo e al di sotto della strada \u201cLauretana\u201d (poi statale 16) indi dei \"paiar\u00e0\" (toponimo del primo insediamento sviluppatosi sulle terre sottratte al mare, che deve il proprio significato da quelle case costruite con paglia impastate con argilla).\nIl restante territorio della marina \u00e8 ancora inabitabile a causa degli acquitrini che vi si sono formati con il ritirarsi della costa e la campagna vede solo rare case coloniche. In prosieguo di tempo, con la relativa conquista e bonifiche delle terre alla marina, buona parte delle circa 5 000 anime che costituivano la popolazione sambenedettese nel 1850, abitavano gi\u00e0 nella loro maggioranza nel quartiere Marina che arricchiva la nomenclatura delle contrade portandola da nove a dodici.\nSono soprattutto i pescatori, i calafati, gli sciabicotti, i pescivendoli e i facchini di marina che per una maggiore comodit\u00e0 professionale si insediano al di sotto della Strada detta Lauretana. Il centro sociale, civile e di conseguenza economico non \u00e8 pi\u00f9 individuabile all'interno delle mura del \"Castello\", ove la maggior parte dei residenti ora sono pochi artigiani con le loro botteghe, i benestanti, e alcuni possidenti agricoli. Qualche marinaio abita ancora nel quartiere Castello, ma ci\u00f2 rappresenta un'eccezione rispetto alla maggioranza che occupa lo spazio sotto le mura orientali.\nNel 1763 ci fu il primo intervento urbanistico organizzato a cura dell'ing. Paglialunga di Fermo, nel 1851 la cittadina contava appena 5 351 abitanti (censimento dello Stato Pontificio). Nel 1860 con l'invasione piemontese da parte dei Cacciatori delle Alpi la citt\u00e0 pass\u00f2 dallo Stato Pontificio allo Stato Italiano. Nel 1863 la costruzione della linea ferroviaria adriatica costitu\u00ec un passaggio storico per tutto il territorio. Negli stessi anni aprivano i primi stabilimenti balneari e l'amministrazione del sindaco Secondo Moretti deline\u00f2 la vocazione turistica della cittadina\ndi San Benedetto. Risale al 1896 il regio decreto che concede a San Benedetto l'attributo \"del Tronto\".\nIl Novecento.\nNel 1907 comincia la costruzione del porto peschereccio, il cui ultimo ampliamento \u00e8 del 2000. Nel 1912 avviene il varo del primo peschereccio a motore in Italia, il \"San Marco\", su concezione del monsignor Francesco Sciocchetti.\nNel 1928 con decreto ministeriale, San Benedetto otteneva il riconoscimento di Stazione di Cura, soggiorno e turismo, prima localit\u00e0 balneare delle Marche e di tutta la costa adriatica.\nNel 1935, dopo molti tentativi avvenuti negli anni precedenti, un decreto regio annette Porto d'Ascoli, fino ad allora frazione di Monteprandone, ai territori della citt\u00e0 per motivi di convenienza territoriale: San Benedetto infatti \u00e8 in piena espansione, e necessita di spazio. Nel 1961 Porto d'Ascoli viene ufficialmente incorporata al nucleo urbano di San Benedetto: l'ISTAT, in occasione del X Censimento, la considera infatti parte integrante del capoluogo comunale e non pi\u00f9 sua frazione; il centro conserva tuttavia una sua specifica identit\u00e0, come quartiere.\nIl 18 giugno 1944 dopo 144 bombardamenti aerei e sei cannoneggiamenti navali che hanno devastato la citt\u00e0 nella seconda guerra mondiale, San Benedetto viene liberata.\nSimboli.\nI simboli del comune possono essere cos\u00ec descritti:\nNello stemma \u00e8 raffigurato san Benedetto martire, soldato della guarnigione romana, vittima delle persecuzione dei cristiani sotto Diocleziano.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2016 i cittadini stranieri residenti nel comune erano . Le nazionalit\u00e0 maggiormente rappresentate erano:\nLingue e dialetti.\nIl dialetto sambenedettese \u00e8 compreso, al pari degli altri dialetti della provincia di Ascoli Piceno, nei dialetti marchigiani meridionali. Tali parlate sono caratterizzate da una fonetica di tipo meridionale, che va dall'indebolimento delle vocali atone alla metafonesi delle toniche, assumendo forme diverse secondo le aree prese in considerazione.\nIl dialetto sambenedettese \u00e8 diffuso ormai nella sua forma pi\u00f9 pura solamente tra le generazioni pi\u00f9 anziane del centro storico e della zona portuale. Nelle zone agricole della parte meridionale del comune, come a Porto d'Ascoli e nella Sentina, si parla una variet\u00e0 di sambenedettese con influenze dalla vicina Martinsicuro. Il sambenedettese \u00e8, tra i dialetti del gruppo aso-truentino, uno dei pi\u00f9 conservativi, mantenendosi quasi immune dalle influenze fermane, ascolane e abruzzesi.\nLe principali caratteristiche del dialetto sambenedettese sono:\nLa vera caratteristica propria del dialetto sambenedettese \u00e8 il mantenimento degli antichi frangimenti vocalici, ormai estinti nella maggior parte degli altri dialetti aso-truentini. Infatti nel dialetto sambenedettese puro avviene l'apertura a catena di tutte le vocali toniche non metafonizzate (o derivate da un dittongo):\nIl lessico presenta inoltre derivazioni greche come per esempio il termine \"c\u00f2n\u00eb\", \"bella bambina\" (cfr. Greco \"\u03b5\u1f30\u03ba\u1f78\u03bd\u03b7\"), e \"cuc\u00e0l\u00eb\" (cfr. Greco \"\u03ba\u03bf\u03c5\u03ba\u03ac\u03bb\u03b7\") che significa \"gabbiano\".\nIstituzioni, enti e associazioni.\nHa sede a San Benedetto del Tronto l'Ospedale civile Madonna del Soccorso, al quale fanno capo i presidi sanitari posti nelle localit\u00e0 di Centobuchi, Grottammare, Montefiore dell'Aso, Porto d'Ascoli e Ripatransone.\nCultura.\nIstruzione.\nIstruzione infantile.\nSul territorio comunale \u00e8 presente una scuola dell\u2019infanzia intitolata a Teresa e Pietro Merlini, e perci\u00f2 denominato impropriamente Asilo Merlini. Questa scuola di ordine privato e cattolico \u00e8 stata fondata nel 1864.\nIstruzione secondaria.\nNel territorio cittadino sono presenti i seguenti istituti di scuola media superiore:\nUniversit\u00e0.\nSono presenti nel comune alcune sedi distaccate dell'Universit\u00e0 di Camerino\ne dell'Universit\u00e0 Politecnica delle Marche.\nCucina.\nI piatti tipici dell\u2019epoca erano:\nSoltanto dopo la nascita della pesca oceanica nacquero le trattorie, dove si mangiava sia carne che pesce, da cui iniziarono a svilupparsi le prime avvisaglie della ristorazione, e con essa, la nascita degli antipasti, le grigliate di pesce e le fritture fino ad arrivare al concetto di ristorazione attuale.\nCinema.\nIn televisione.\nDal 1998 al 2005, nella cornice del Palariviera (ex Palacongressi), si sono svolte le prefinali di Miss Italia. Ampie sintesi delle serate andavano in onda sulla Rai.\nGeografia antropica.\nUrbanistica.\nLa citt\u00e0 presenta un nucleo antico, il \"Paese alto\", su un modesto rilievo a poca distanza dal mare, ai piedi del quale si sviluppa l'abitato originario della parte pi\u00f9 recente, la \"Marina\". Questa \u00e8 attraversata dal corso del torrente Albula e si \u00e8 sviluppata con gli anni fino al fiume Tronto, a meridione, inglobando la localit\u00e0 Porto d'Ascoli, mentre a nord si salda con il quartiere Ischia di Grottammare, con la quale costituisce un unico agglomerato urbano che giunge fin quasi al fiume Tesino.\nA sudovest seguendo l'argine del fiume Tronto si fonde con la frazione Centobuchi di Monteprandone.\nQuartieri.\nLa citt\u00e0 di San Benedetto del Tronto \u00e8 suddivisa in 16 quartieri: Agraria, Albula centro, Europa, Fosso dei Galli, Mare, Marina centro, Marina di sotto, Paese Alto, Ponterotto, Porto d'Ascoli centro, Ragnola, Salaria, San Filippo Neri, Sant'Antonio da Padova, Santa Lucia, Sentina.\nArea metropolitana di San Benedetto del Tronto.\nIl comune di San Benedetto del Tronto e i comuni limitrofi di Grottammare, Acquaviva Picena, Monteprandone, Colonnella e Martinsicuro si configurano come un'unica entit\u00e0 urbana non essendovi soluzione di continuit\u00e0 tra gli abitati.\nTale agglomerazione ha conosciuto un notevole e costante sviluppo dal dopoguerra ai giorni nostri: nel 1951 aveva 47.337 abitanti divenuti 70.140 nel 1971, 96.012 nel 2007 e 100.611 nel luglio 2010 distribuiti su un territorio di 125\u00a0km\u00b2 e con una densit\u00e0 di popolazione pari a 805 ab/km\u00b2.\nBen pi\u00f9 vasta \u00e8 tuttavia l'area (o regione) metropolitana di San Benedetto del Tronto, basata sui flussi pendolari e individuata con la metodologia del \"Functional Urban Regions\" (FURs). Secondo tale metodologia al polo metropolitano vanno aggregati tutti i comuni contermini che abbiano almeno il 10% di tasso di pendolarismo verso di esso. L'area metropolitana di San Benedetto del Tronto raggiunge in tal modo una popolazione di 175.818 abitanti, distribuita in 23 comuni entro un raggio di 15\u00a0km dalla citt\u00e0 su un territorio di 472\u00a0km\u00b2 e con una densit\u00e0 demografica pari a 366 ab/km\u00b2.\nEconomia.\nPesca, cantieristica ed industria navale.\nSan Benedetto del Tronto \u00e8 divenuto, nel corso dei secoli, un polo peschereccio e turistico di primaria importanza nazionale. Nel 1912 il varo di un porta-pesce a motore ha avviato un processo di trasformazione della propulsione dei natanti che, dalla vela, \u00e8 giunto sino ai motopescherecci oceanici. Accanto a queste vicende si sono avuti ammodernamenti e sviluppi anche in altri settori direttamente collegati alle attivit\u00e0 sul mare, come la cantieristica, la lavorazione della canapa, la costruzione di cavi e di reti, le officine della motoristica navale, la strumentistica di bordo, la commercializzazione del pescato (San Benedetto vanta il mercato ittico all'ingrosso pi\u00f9 importante d'Italia), le catene del freddo per il trasporto del pesce.\nSebbene in continuo calo, questo settore rimane trainante per l'economia locale se non si considera solo la parte propriamente marittima (si tenga presente che San Benedetto del Tronto \u00e8 il secondo porto italiano, dietro Mazara del Vallo, per quantit\u00e0 di pesce pescato e numero di pescherecci ed uno dei maggiori mercati ittici d'Italia) ma si tiene conto di tutto l'indotto, e soprattutto la sviluppatissima industria conserviera che, nata a supporto della commercializzazione del pesce, oggi opera su tutti i prodotti alimentari, in primo luogo quelli ortofrutticoli .\nA San Benedetto del Tronto inoltre troviamo un Centro di addestramento professionale per gli addetti alla pesca di altura.\nPesca oceanica.\nLa numerosa e ardita flottiglia a motore sambenedettese, i cui veloci scafi solcarono le rotte di Capo Bon, le azzurre platee levantine, le acque atlantiche dell\u2019Equatore, quelle del Mar Rosso e i freddi mari del Nord, lasciano bene intendere l\u2019epopea di quella che \u00e8 stata la pesca oceanica. Dopo la fortunata esperienza della \"SAPRI\" dei fratelli Merlini prima della Seconda guerra mondiale, e dopo le prime pioneristiche campagne di pesca nel Mediterraneo, nel 1956 ha inizio la grande avventura atlantica.\nLa prima imbarcazione a superare le Colonne d'Ercole per raggiungere nuove zone di pesca \u00e8 stata il \"Nicola Marchegiani\" a cui seguirono, con ritmo sempre pi\u00f9 serrato e continuo, iniziative di altri intraprendenti armatori locali. Dopo le campagne di pesca in Oceano Atlantico, durante le quali i numerosi equipaggi delle diverse flottiglie facevano base all\u2019isola di Las Palmas de Gran Canaria, fu la volta dell\u2019Oceano Indiano ed infine anche del Oceano Pacifico, davanti alle coste del Per\u00f9.\nUn periodo forse di breve durata ma sicuramente di notevole ed esaltante impatto sul tessuto socio-culturale ed economico della marineria sambenedettese e, per induzione, di tutta la citt\u00e0. \u00e8 infatti quello per San Benedetto il periodo del boom e dei cambiamenti; proprio in virt\u00f9 delle cospicue rimesse degli addetti alla pesca oceanica, la citt\u00e0 si espande velocemente, nascono interi nuovi quartieri sino, ed oltre, i confini territoriali ed un benessere economico diffuso investe, in vari gradi, tutti i ceti cittadini.\nTurismo.\nIl turismo rappresenta la voce pi\u00f9 importante delle entrate cittadine. San Benedetto vanta una lunga tradizione turistica, fu infatti sul litorale sambenedettese che nel 1865 venne inaugurato il primo stabilimento balneare del Piceno. Negli anni si \u00e8 affermata, fin dai primi decenni del Novecento, come una delle pi\u00f9 note e apprezzate stazioni balneari italiane. A partire dalla seconda met\u00e0 degli anni sessanta, si \u00e8 imposta anche come la prima meta turistica delle Marche per numero di presenze. Negli anni novanta a San Benedetto del Tronto si registravano circa due milioni e mezzo di presenze all'anno.\nDal 1999, tranne che per un anno, San Benedetto si fregia del vessillo della Bandiera Blu. San Benedetto vanta anche la \"Bandiera Verde\", riconoscimento che viene assegnato alle localit\u00e0 costiere che sono idonee per i bambini. La classifica viene stilata da un campione di pediatri italiani.\nLa consistenza ricettiva, tra esercizi alberghieri e appartamenti \u00e8 notevole: San Benedetto del Tronto vanta oltre 200 esercizi tra alberghi, residence e B&amp;B, con posti letto alberghieri e extralberghieri; vanno aggiunti 116 stabilimenti balneari e 42 spiagge libere lungo il litorale sambenedettese.\nIndustria ortofrutticoli.\nUna delle maggiori attivit\u00e0 che ha contraddistinto San Benedetto del Tronto per molti anni \u00e8 l'esportazione dei prodotti ortofrutticoli. Questa attivit\u00e0 ha contribuito al miglioramento economico ed alla evoluzione sociale della sua popolazione. La produzione \u00e8 favorita dalla morfologia del terreno in gran parte pianeggiante e dal clima. Tale produzione sin dai primi dell'Ottocento raggiunse un'intensit\u00e0 che sfoci\u00f2 in un alto indice di esportazione sia verso le province vicine sia verso la Romagna. Nel 1914 part\u00ec il primo vagone di prodotti ortofrutticoli diretto in Svizzera. L'attivit\u00e0 si svolge in particolare nella localit\u00e0 di Porto d'Ascoli dove sorgono magazzini, conservifici, fabbriche d'imballaggi e celle frigorifere. Dalla seconda met\u00e0 degli anni novanta \u00e8 in funzione il \"Centro Agro Alimentare Piceno\", una area strutturata di circa 143.000 m\u00b2, tra le diverse attivit\u00e0 sono soprattutto presenti: un mercato ortofrutticolo, laboratori per la lavorazione, trasformazione e commercializzazione dei prodotti della pesca, distribuzione carni, distribuzione e commercio prodotti caseari e distribuzione alimentari.\nIndustria elettronica.\nHa sede a San Benedetto del Tronto la GEM Elettronica, societ\u00e0 attiva sui mercati civile e militare sia in Italia che all\u2019estero, specializzata nella produzione di radar 3D di piccole e medie dimensioni, sensori elettro-ottici e sistema di navigazione inerziale per il settore marittimo, avionico e terrestre.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata produzione di articoli per arredamento, in vimini o in midollino e l'arte del merletto apprezzata in tutta Italia.\nImportante \u00e8 anche la lavorazione del rame, finalizzata alla realizzazione di una vasta gamma di prodotti, che spazia dal vasellame alle anfore, oltrech\u00e9 quella orafa e quella della ceramica.\nInfrastrutture e trasporti.\nSan Benedetto \u00e8 collegata con Roma, in tutte le fasce orarie della giornata, da una pluralit\u00e0 di corse di pullman di linea, attraverso la via Salaria o sul percorso autostradale A24.\nStrade.\nLa citt\u00e0 \u00e8 collegata all'Autostrada A14 mediante il casello di San Benedetto del Tronto sito a sud della citt\u00e0, la parte nord \u00e8 servita invece dal casello di Grottammare.\nDal casello di San Benedetto \u00e8 possibile raggiungere la citt\u00e0 tramite la strada sopraelevata \"SP227\".\nTramite il raccordo autostradale RA11 da San Benedetto \u00e8 possibile raggiungere velocemente Ascoli Piceno e conseguentemente le zone industriali e le cittadine poste lungo la vallata del Tronto.\nAd est \u00e8 collegata con Roma e Rieti attraverso la Strada statale 4 Via Salaria (Roma-San Benedetto), arteria che necessita in alcuni tratti di ammodernamenti ma per la maggior parte ha caratteristiche di strada extraurbana secondaria e a scorrimento veloce.\nFerrovie.\nSan Benedetto possiede due stazioni ferroviarie, una centrale nei pressi del porto e l'altra nel quartiere di Porto d'Ascoli; entrambe sono poste sulla ferrovia Adriatica.\nDalla stazione di Porto d'Ascoli parte la diramazione per Ascoli, che serve tutta la vallata del Tronto e la citt\u00e0 di Ascoli Piceno. Tale diramazione, secondo i progetti iniziali, avrebbe dovuto proseguire in direzione di Rieti fino ad arrivare a Roma, costituendo la Ferrovia Salaria.\nIl porto.\nIl porto di San Benedetto del Tronto che secondo la classificazione nazionale dei porti italiani \u00e8 considerato di 2\u00aa categoria, 1\u00aa classe; \u00e8 un importante centro di pesca. Esso \u00e8 formato dal \"Molo Nord\" interamente banchinato e dal \"Molo Sud\" a tre bracci.\nIl porto ospita una cospicua flotta di pescherecci ed \u00e8 il secondo porto per importanza delle Marche dopo Ancona.\nMobilit\u00e0 urbana.\nA San Benedetto il servizio di trasporti pubblici urbani \u00e8 gestito dalla societ\u00e0 Start che con un buon numero di linee serve tutti i quartieri della citt\u00e0, le cittadine della vallata del Tronto ed i paesi collinari adiacenti al comune.\n\u00c8 attiva anche una linea extraurbana per Ascoli Piceno, Giulianova, Civitanova Marche e Roma.\nPiste ciclabili.\nLa citt\u00e0 presenta un cospicuo numero di piste ciclabili, tanto che \u00e8 possibile percorrerla senza interruzioni da nord (dove presenta un collegamento con la pista ciclabile di Grottammare) a sud (immergendosi all'interno del Parco della Sentina).\nDal 2001 al 2010 \u00e8 stato completato il tratto che costituisce un'unica passeggiata fino a Cupra Marittima andando ad ampliare il lungo Corridoio Verde Adriatico.\nNei prossimi anni \u00e8 prevista la costruzione di un ponte sul fiume Tronto, che render\u00e0 possibile il collegamento tra il tratto ciclabile all'interno della Sentina e la pista sul lungomare di Martinsicuro (TE).\nPresso la stazione ferroviaria centrale e la riserva naturale della Sentina \u00e8 attivo un servizio di Bike Sharing gratuito, per turisti e residenti, chiamato \"C'entro in Bici\".\nLa pista ciclabile di San Benedetto del Tronto \u00e8 inserita nel Corridoio Verde Adriatico, la pista ciclabile che costeggia la riviera adriatica e che attraversa cinque regioni dall'Emilia-Romagna alla Puglia.\nDalla Ciclovia Adriatica (nei pressi della Riserva naturale regionale Sentina) si dirama poi la Ciclovia Salaria, un percorso ciclistico che, una volta completato, andr\u00e0 a collegare la costa adriatica con Roma e con la costa tirrenica (a Ostia) seguendo da vicino l'itinerario dell'antica Via Salaria.\nSport.\nSan Benedetto del Tronto \u00e8 ben attrezzata per la pratica di molti sport. Negli anni, la citt\u00e0 ha ospitato varie manifestazioni sportive nazionali e internazionali.\nHa sede nel comune le societ\u00e0 di calcio: , militante nel campionato di Serie D, fondata il 4 aprile 1923, vanta 21 partecipazioni al campionato di Serie B; ha trascorso buona parte della propria storia in Serie C e Serie C1,la societ\u00e0 del Porto d'Ascoli, fondata il 20 agosto 1963 nell'omonima localit\u00e0 a sud della citt\u00e0, dai colori sociali bianco-azzurri milita in Serie D, Torrione Calcio 1919 (Seconda Categoria) 2021-2022, Agraria Club (Seconda Categoria) 2021-2022. Si svolge annualmente il \"Citt\u00e0 di San Benedetto del Tronto\", torneo di calcio giovanile.\nLa societ\u00e0 Sambenedettese Beach Soccer, disputa la Serie A,del campionato italiano di beach soccer.. Ha vinto: lo Scudetto nel 2014, nel 2017 e nel 2019, la Coppa Italia, nel 2013 e nel 2017, la Supercoppa nel 2014, 2015 e 2017. La squadra femminile Sambenedettese Beach Soccer nata nel 2019, ha disputato e vinto la Serie A del campionato italiano di beach soccer dello stesso anno.\nIn due occasioni il Giro d'Italia pass\u00f2 per San Benedetto del Tronto, nel 1953 fu l'arrivo della 3\u00aa tappa e nel 1964 fu l'arrivo della 11\u00aa tappa (entrambi provenienti da Rimini).\nDal 1967 San Benedetto del Tronto \u00e8 sede fissa dell'ultima tappa della Tirreno-Adriatico.\nSi svolge, ogni anno, nel mese di maggio la \"Granfondo San Benedetto del Tronto\".\nHa sede nel comune la societ\u00e0 World Sporting Academy.\nHa luogo a San Benedetto la \"Maratonina dei Fiori\" manifestazione podistica organizzata dall'Atletica Avis.\nDiverse sono le societ\u00e0 che partecipano a campionati regionali: \"Riviera Samb Volley\" maschile e femminile, \"Athena Volley Sbt\" e la \"Polisportiva Gagliarda Societ\u00e0 Cooperativa Sociale Sportiva Dilettantistica\".\nIn citt\u00e0 \u00e8 presente la \"Sambenedettese Basket\" nata nel 1935, che oggi milita in Serie C regionale. Altre societ\u00e0 presenti sono: \"Cestiste Sambenedettesi\", \"SambAcanestro\" e la \"San Benedetto City Basket\".\nNel 2010 il comune ha ospitato i campionati europei di pattinaggio in linea; nel 2011 i campionati italiani.\nLa squadra \"Unione Rugby San Benedetto\" milita in C1. Importante ricordare l'esordio della nazionale italiana a San Benedetto del Tronto con l'incontro di test match Italia-Russia (85-15) giocato allo stadio \u201cStadio Riviera delle Palme\u201d il 17 agosto 2019.\nLa San Benedetto Tennis Cup, in passato anche \"Carisap Tennis Cup\" e \"Banca dell'Adriatico Tennis Cup\", \u00e8 un torneo professionistico di tennis giocato sulla terra rossa. Fa parte dell'Challenger Tour. Si gioca annualmente nel mese di luglio, nel Circolo Tennis Maggioni a San Benedetto del Tronto in Italia, dal 2001.In precedenza vi era gi\u00e0 stato un torneo Challenger il San Benedetto Challenger, le cui uniche edizioni furono disputate nel 1981 e 1982.\nSi svolge annualmente il trofeo \"Jack la Bolina\" della Lega Navale Italiana di San Benedetto del Tronto. Il trofeo \u00e8 intitolato ad Augusto Vittorio Vecchi, nato a Marsiglia nel 1842, figlio di Candido Augusto Vecchi patriota e garibaldino, in esilio in Francia per motivi politici.\nNel 1997, l'imbarcazione \"San Benedetto Riviera delle Palme\", si aggiudica il Giro d'Italia a vela con gli skipper Vasco Vascotto e Tommaso Chieffi. Le associazioni presenti sul territorio sono \"Centro Velico Le Palme\", \"Circolo Nautico \"Ragn'a Vela\"\", \"Circolo Nautico Sambenedettese\" e la \"Lega Navale Italiana sezione di San Benedetto del Tronto\".\nImpianti sportivi.\nDi seguito \u00e8 riportata la lista dei principali impianti presenti nel territorio comunale:"}
{"id": "3938", "revid": "1881923", "url": "https://it.wikipedia.org/wiki?curid=3938", "title": "Sistema complesso", "text": "In fisica moderna un sistema complesso \u00e8 un sistema dinamico a multicomponenti, ovvero composto da diversi sottosistemi che tipicamente interagiscono tra loro, descrivibili analiticamente tramite modelli matematici, Questo tipo di sistema viene studiato tipicamente attraverso indagini di tipo \"olistico\" e \"riduzionistico\", ovvero attraverso la computazione \"\"in toto\" dei comportamenti dei sottosistemi e delle reciproche interazioni (eventualmente \"non-lineari\"), e non tramite una analisi delle componente prese singolarmente (\"il tutto \u00e8 maggiore della somma delle singole parti\"\"). \nQuest'approccio globale si rende necessario in quanto non \u00e8 possibile risolvere analiticamente tutti i componenti con le loro interazioni, ma \u00e8 necessario affidarsi a complesse simulazioni al calcolatore per valutare/analizzare il comportamento dinamico di ciascun componente cos\u00ec come le reciproche interazioni che possono essere descritte in maniera semplice ovvero lineare oppure non lineare (vedi sistema dinamico). Tipici dei sistemi complessi sono i concetti di autorganizzazione e comportamento emergente. L'assunzione di \"sistema complesso\" abbraccia dunque la maggior parte dei sistemi fisici reali a molte componenti, rispetto ai sistemi ritenuti \"semplici\" propri invece della fisica classica. Tali sistemi sono studiati nell'ambito della teoria della complessit\u00e0.\nPropriet\u00e0.\nComplessit\u00e0.\n\"La complessit\u00e0 \u00e8 una parola problema e non una parola soluzione\" (Edgar Morin)\nMaggiore \u00e8 la quantit\u00e0 e la variet\u00e0 delle relazioni fra gli elementi di un sistema, maggiore \u00e8 la sua complessit\u00e0; a condizione che le relazioni fra gli elementi siano di tipo non-lineare. Un'altra caratteristica di un sistema complesso \u00e8 che pu\u00f2 produrre un comportamento emergente, cio\u00e8 un comportamento complesso non prevedibile e non desumibile dalla semplice sommatoria degli elementi che compongono il sistema. Un esempio \u00e8 l'andamento dei mercati finanziari. Nonostante si possa prevedere e comprendere il comportamento dei singoli investitori della microeconomia, \u00e8 impossibile prevedere, data la conoscenza dei singoli traders, l'andamento della macroeconomia (i recenti crolli dei mercati finanziari mondiali ne sono un esempio paradigmatico).\nUn sistema non-lineare \u00e8 tanto pi\u00f9 complesso quanto maggiori parametri sono necessari per la sua descrizione. Dunque la complessit\u00e0 di un sistema non \u00e8 una sua propriet\u00e0 intrinseca, ma si riferisce sempre ad una sua descrizione; e dipende, quindi, sia dal modello utilizzato nella descrizione sia dalle variabili prese in considerazione. Il principale obiettivo della teoria della complessit\u00e0 \u00e8 di comprendere il comportamento dei sistemi complessi, caratterizzati tanto da elementi numerosi \u2013 e diversi tra loro \u2013 quanto da connessioni numerose e non lineari. In particolare, uno dei centri di ricerca pi\u00f9 importanti sulla teoria della complessit\u00e0 \u2013 il \"Santa Fe Institute\", fondato nel 1984 \u2013 si \u00e8 particolarmente dedicato allo studio dei \"sistemi complessi adattativi\" (CAS \u2013 Complex Adaptive Systems), cio\u00e8 sistemi complessi in grado di adattarsi e cambiare in seguito all'esperienza, come ad esempio gli organismi viventi, caratterizzati dalla capacit\u00e0 di evoluzione: cellule, organismi, animali, uomini, organizzazioni, societ\u00e0, politiche, culture (Holland, 2002).\nL'antropologo e psicologo britannico Gregory Bateson \u00e8 uno degli autori di riferimento della teoria dei sistemi mentre il filosofo francese Edgar Morin \u00e8 sicuramente l'esponente di maggior spicco della scienza della complessit\u00e0. Uno dei referenti massimi in Italia della \"teoria della complessit\u00e0\" \u00e8 Mauro Ceruti che ha introdotto e tradotto numerosi testi sull'argomento. Il connubio tra la teoria dei sistemi e quella della complessit\u00e0 ha dato vita alla teorizzazione dei sistemi dinamici complessi. Questo filone \u00e8 stato applicato all'essere vivente, in generale, e pi\u00f9 nello specifico all'uomo da noti studiosi come Ludwig von Bertalanffy, Humberto Maturana e Francisco Varela. Pi\u00f9 recentemente The Boston Process of Change Study Group (che vanta tra i vari autori Daniel Stern e Louis Sander) ha applicato la teoria dei sistemi complessi anche alla psicoanalisi, sviluppando un filone di ricerca innovativo e interessante che trae le sue radici dallo studio dell'interazione madre-bambino. In Italia l'applicazione del modello dei sistemi dinamici complessi alla psicologia \u00e8 all'avanguardia ed ha nel filosofo Tullio Tinti e negli psicoanalisti Michele Minolli e Marcello Florita i principali esponenti. All'interno della prospettiva psicoanalitica il sistema umano \u00e8 considerato un \"sistema complesso adattativo\" (CAS) ed \u00e8 definito \"sistema Io-soggetto\".\nDinamica dei sistemi.\nLa \"dinamica dei sistemi\" costituisce un approccio alla comprensione del comportamento dei sistemi complessi nel corso del tempo. Ha a che vedere con gli anelli, o circuiti, di retroazione interna e i ritardi che incidono sul comportamento di tutto il sistema.[1] Ci\u00f2 che rende la dinamica dei sistemi diversa da altri approcci allo studio dei sistemi complessi \u00e8 l'uso degli anelli di retroazione e dei livelli e flussi (nella dinamica dei sistemi, i termini \"livello\" e \"stock\" possono considerarsi intercambiabili). Questi elementi aiutano a descrivere come anche sistemi apparentemente semplici esibiscono una non linearit\u00e0 sconcertante.\nAuto-organizzazione.\nI sistemi complessi adattivi (CAS in inglese) sono sistemi dinamici con capacit\u00e0 di auto-organizzazione composti da un numero elevato di parti interagenti in modo non lineare che danno luogo a comportamenti globali che non possono essere spiegati da una singola legge fisica. Alcuni esempi: comunit\u00e0 di persone interagenti, il traffico, il cervello umano. Il campo della scienza che si occupa di studiare e modellare questi sistemi \u00e8 detto scienza della complessit\u00e0.\nQuesta propriet\u00e0 \u00e8 sfruttata in varie applicazioni pratiche, come ad esempio le reti radio militari e i sistemi anti-intrusione delle reti informatiche.\nComportamento emergente.\nI sistemi complessi sono sistemi il cui comportamento non pu\u00f2 essere compreso a partire dal comportamento dei singoli elementi che li compongono in quanto interagenti tra loro: l'interazione tra i singoli elementi determina il comportamento globale dei sistemi e fornisce loro delle propriet\u00e0 che possono essere completamente estranee agli elementi singoli. Questa propriet\u00e0 \u00e8 chiamata \"comportamento emergente\", nel senso che a partire dalle interazioni tra i singoli componenti del sistema \"emerge\" un \"comportamento globale\" non previsto dallo studio delle singole parti.\nNe sono un esempio alcuni programmi per computer che simulano parte del comportamento delle termiti: la singola termite (simulata) compie azioni elementari come muoversi e spostare oggetti in modo quasi casuale; globalmente per\u00f2 le termiti creano dei mucchi di oggetti, senza che questo sia codificato nel loro comportamento singolo. Un altro esempio \u00e8 il gioco della vita di John Conway. Dal punto di vista strettamente epistemologico tutto ci\u00f2 conduce ad una visione globale (olistica) dell'analisi dei sistemi a molte componenti che \u00e8 in aperto contrasto con l'impostazione classica riduzionistica, costituendone allo stesso tempo anche il suo deciso superamento.\nBiforcazioni.\nNei sistemi complessi l'evoluzione si basa su dinamiche differenti rispetto a quelle della teoria darwiniana sulla selezione naturale. L'evoluzione complessa \u00e8 caratterizzata da un cambiamento discontinuo e imprevisto, che si svolge secondo una dinamica detta \"biforcazione\". In questo tipo di evoluzione il cambiamento avviene in maniera improvvisa: il sistema raggiunge un punto critico in cui risulta del tutto instabile e il suo futuro \u00e8 determinato dal caso.\nLa destabilizzazione del sistema pu\u00f2 verificarsi a causa di due fattori: forti perturbazioni provenienti dall'esterno, o mutazioni interne al sistema stesso che avvengono in maniera pi\u00f9 o meno graduale. \u00c8 impossibile prevedere l'esito di una biforcazione; il sistema pu\u00f2 tanto stabilizzarsi e tornare allo stato di partenza, quanto assumere nuovi stati completamente diversi. La particolarit\u00e0 di questo tipo di dinamica evolutiva \u00e8 che il risultato finale pu\u00f2 non essere necessariamente un'ottimizzazione del sistema o un suo miglioramento, ma anche una sua regressione o nel peggiore dei casi la sua distruzione.\nTransizione al caos.\nLa complessit\u00e0 \u00e8 in parte legata al caos: pi\u00f9 precisamente sotto opportune condizioni un sistema complesso pu\u00f2 evolvere o avere una cosiddetta \"transizione al caos\" (diversi sistemi caotici invece non sono considerati complessi per numero di gradi di libert\u00e0). La sopravvivenza in ambienti cos\u00ec variabili viene ricercata nel raggiungimento del \"confine del caos\", quella particolare area dove si massimizzano le possibilit\u00e0 di evoluzione. I sistemi complessi adattativi, cio\u00e8, si situano tra l'eccessivo ordine \u2013 una staticit\u00e0 che ricorda da vicino un meccanismo \u2013 e l'eccessivo disordine\u00a0\u2013 un caos fuori controllo che pu\u00f2 sconfinare, a livello sociale, nell'anarchia.\nQuesto specifico stato assunto dai sistemi complessi \u00e8 anche chiamato spazio delle possibilit\u00e0, poich\u00e9 \u00e8 la situazione in cui essi possono scegliere tra pi\u00f9 comportamenti e configurazioni alternative. \u00c8 in questo particolare stato, infatti, che questi sistemi agiscono in maniera pi\u00f9 complessa e creativa, operando eventuali evoluzioni sfruttando le proprie peculiari capacit\u00e0 di apprendimento e adattamento.\nEsempi.\nAlcuni esempi di sistemi complessi sono:"}
{"id": "3944", "revid": "31886", "url": "https://it.wikipedia.org/wiki?curid=3944", "title": "Serra de' Conti", "text": "Serra de' Conti \u00e8 un comune italiano di abitanti della provincia di Ancona nelle Marche.\nStoria.\nOrigini.\nL'origine dell'abitato non \u00e8 facilmente spiegabile per la scarsezza delle fonti documentarie, tuttavia il territorio circostante era gi\u00e0 abitato in epoca pre-romana da Umbri, Piceni e Galli senoni, diventando feudo imperiale verso il XII secolo, quando fu retto da un conte alle dirette dipendenze del marchese di Ancona.\nGli storici sono propensi a credere che si trattasse di un ramo dei Conti della Genga, ai quali sembra appartenesse il conte Rinaldo della Serra, che compare frequentemente tra i documenti del XIII secolo.\nIl toponimo, quindi, sembra derivare proprio da questo fatto, in quanto composto da \"Serra\", \"dorsale collinare\", e dal termine latino \"comes\" o \"comitis\", \"titolo nobiliare comitale\".\nL\u2019origine dell\u2019insediamento sembra dovuto ai monaci benedettini dell\u2019abbazia di Santa Croce di Sassoferrato, colonizzatori agrari dell\u2019alta valle del Misa che amministravano la pieve di Santa Lucia di Serra nel secolo XIII che vi costruirono un castello, o borgo fortificato, fra il XII e il XIII secolo.\nLa \"Repubblica \u00c6sina\".\nVerso il 1230 la piccola nobilt\u00e0 rurale si costitu\u00ec in una sorta di comitato ispirato al Libero comune e la prima volta che compare in documenti l'appellazione di Serra de\u2019 Conti risale al 1244. Tuttavia gi\u00e0 nel 1248 la citt\u00e0 stipula con il Comune di Jesi un accordo e una specie di sottomissione, destinato a durare nel tempo, a testimonianza dell'importanza del potente vicino.\nSerra si trov\u00f2 coinvolta nelle lotte fra guelfi e ghibellini, soggetta, come altri castelli della zona, alla vicina Respublica \u00c6sina, che esercitava in questo periodo l'egemonia sul territorio circostante, ed era di parte ghibellina. Tra il 1250 e il 1260 cresce e si sviluppa un ceto medio, tanto che nel 1254 venne istituita la figura del Capitano del popolo.\nCon l'estendersi del territorio comunale nasce una serie di conflitti con le comunit\u00e0 vicine, in materia di confini. In particolare sono attestati scontri con Rocca Contrada (Arcevia) e Jesi, che continuarono fino alla fine del XV secolo.\nLa Santa Sede rivendicava comunque la propria autorit\u00e0 sulla citt\u00e0 e sui castelli della Marca. Infatti il primo documento vaticano che ricorda Serra de'Conti risale al 1270-80 ponendola tra i centri \"immediate subjecte\" alla sede apostolica, amministrata dal governo della Curia provinciale della Marca. \nSe all'inizio, durante le alleanze promosse in funzione anti-imperiale, la Curia riconosceva una certa autonomia nell'elezione delle magistrature, dopo la sconfitta degli Svevi nel 1268, Roma rafforz\u00f2 la propria egemonia controllando direttamente le nomine. Ne scatur\u00ec un periodo di grande instabilit\u00e0 politica in tutta la regione, con continue guerre e rivolte che videro Serra nuovamente legata a Jesi e in balia delle sue scelte strategiche.\nLa riconquista papale.\nCos\u00ec, nel corso del XIV secolo, la Chiesa mise in atto una grande operazione militare atta a sottomettere definitivamente i centri pi\u00f9 ostili e a riorganizzare la regione. Durante la Riconquista della Marca Anconitana, guidata dal cardinale Egidio Albornoz, quest'ultimo redisse nel 1360 la \"Descriptio Marchiae\" dove confermava e poneva Serra de' Conti nel Presidiato di San Lorenzo in Campo, assieme a Jesi, Senigallia, Fano, Urbino e Cagli. Serra riconferm\u00f2 i patti con Jesi per libera scelta di alleanza che in qualche modo risultava protetta.\nI nuovi podest\u00e0 vennero inviati dalla Curia provinciale della Marca e scelti fra le famiglie nobili guelfe che avevano contribuito alla Riconquista. Dunque questo periodo, cos\u00ec instabile, si concluse con l\u2019avvento delle signorie. Dapprima furono i Chiavelli, signori di Fabriano e Rocca Contrada, ai quali succedettero i conti Buscareto di Senigallia. Nel 1376 fu la volta degli Atti di Sassoferrato, che nel 1390 ottennero anche il riconoscimento da parte di papa Bonifacio IX dell'incarico di vicari pontifici, con giurisdizione civile e criminale di prima istanza, e la facolt\u00e0 di riscuotere i tributi spettanti alla Camera apostolica.\nIl Vicariato di Serra pass\u00f2 a Pandolfo III Malatesta, tra il 1404 e il 1406, ma nel 1430 la Chiesa riprese possesso dei propri territori, e dopo la fine delle guerre delle grandi signorie, intorno al 1445, i comuni pi\u00f9 piccoli, persero la loro autonomia e furono inglobati definitivamente nello Stato pontificio, per restarvi fino agli sconvolgimenti di fine Settecento legati all\u2019invasione francese.\nNapoleone.\nNel 1798 con la Repubblica Romana Serra venne slegata definitivamente dalla Repubblica \u00c6sina, e legata al territorio di Rocca Contrada. Venne dunque inglobata nel Dipartimento del Metauro. Col decreto del 2 aprile 1808 le Marche furono annesse al Regno italico e Serra immessa nel Dipartimento del Musone con Rocca Contrada.\nStoria contemporanea.\nSconfitto Gioacchino Murat nella Battaglia di Tolentino, le Marche furono occupate dagli Austriaci e con l'atto del 9 giugno 1815, furono restituite allo Stato pontificio. Col motuproprio del 6 luglio 1816, papa Pio VII riorganizz\u00f2 l'amministrazione pubblica della regione e Serra de' Conti fu sede di governo comunale. Ma gi\u00e0 nel 1817 la sede venne soppressa, passando a Montecarotto. Dal 1831 vi oper\u00f2 un priore podest\u00e0 e, con l'editto del 22 novembre 1850 del cardinale Giacomo Antonelli, le legazioni vennero ristrutturate ed assunsero carattere regionale. La legazione delle Marche fu divisa in 6 province, tra cui quella di Ancona, alla quale faceva e fa tuttora riferimento il territorio di Serra de' Conti.\nMonumenti e luoghi d'interesse.\nGrazie al suo discreto stato di conservazione, si propone tuttora come esempio abbastanza significativo di impianto urbano di origine duecentesca riadattato e trasformato in et\u00e0 tardomedievale e moderna sotto la spinta dei mutamenti economici e sociali.\nCultura.\nNel febbraio 2007 viene portato a termine il ciclo di affreschi nella sala consiliare del comune commissionato dall'amministrazione all'artista neo-manierista Bruno d'Arcevia: oltre alla volta della sala, le quattro pareti sono decorate con delle allegorie, di cui una \u00e8 dedicata alle attivit\u00e0 artigianali e d\u2019impresa, un\u2019altra alle attivit\u00e0 agricole, una terza al tema del buongoverno e una quarta a quello dello sviluppo sostenibile.\nGastronomia.\nLa cicerchia di Serra de' Conti \u00e8 stata inclusa tra i presidi Slow Food.\nSport.\nCalcio.\nLa squadra di calcio del paese \u00e8 il Monserra (che rappresenta anche Montecarotto); ha come colori sociali il bianco e il rosso; attualmente il campionato a cui \u00e8 iscritto \u00e8 quello di Prima Categoria.\n\u00c8 presente anche un settore giovanile con 200 iscritti in tutte le categorie (Piccoli Amici - Primi calci - Pulcini - Esordienti - Giovanissimi - Allievi). \nInoltre vi \u00e8 anche una rappresentativa di Calcio a 5."}
{"id": "3948", "revid": "18098", "url": "https://it.wikipedia.org/wiki?curid=3948", "title": "SQLite", "text": "SQLite \u00e8 una libreria software scritta in linguaggio C che implementa un DBMS SQL di tipo ACID incorporabile all'interno di applicazioni. Il suo creatore, D. Richard Hipp, lo ha rilasciato nel pubblico dominio, rendendolo utilizzabile quindi senza alcuna restrizione. Permette di creare una base di dati (comprese tabelle, query, form, report) incorporata in un unico file, come nel caso dei moduli \"Access\" di Microsoft Office e \"Base\" di OpenOffice.org e Libre Office; analogamente a prodotti specifici come Paradox o Filemaker.\nSQLite non \u00e8 un processo standalone utilizzabile di per s\u00e9, ma pu\u00f2 essere incorporato all'interno di un altro programma. \u00c8 utilizzabile con il linguaggio C/C++, ed esistono binding anche per altri linguaggi, in particolare Tcl.\n\u00c8 inoltre stato integrato nella versione 5 di PHP, consentendo a tale popolare linguaggio di disporre di un altro RDBMS indipendentemente dalla presenza di MySQL. Viene utilizzato in Mozilla Firefox e Seamonkey per memorizzare i \"segnalibri\", la cronologia di navigazione ed altre informazioni.\nCaratteristiche e limitazioni.\nLa libreria offre molte interessanti caratteristiche:\nSQLite presenta dei limiti legati in parte alla finalit\u00e0 di semplice database da incorporare in altre applicazioni:\nUna peculiarit\u00e0 di SQLite \u00e8 la gestione flessibile dei tipi di dati: ogni campo pu\u00f2 contenere qualsiasi tipo di dato (o quasi; gestito differentemente nella versione 2 e 3).\nInterfacce grafiche per SQLite.\nPur gestibile da altre applicazioni, esistono delle interfacce grafiche appositamente sviluppate per SQLite:\nDiffusione.\nChromium (e quindi anche Google Chrome), Mozilla Firefox e Mozilla Thunderbird memorizzano varie informazioni di configurazione (segnalibri, cookie, contatti della rubrica, ecc) in database SQLite. Skype \u00e8 un altro software molto diffuso che utilizza SQLite. Adobe utilizza SQLite come formato file in Adobe Photoshop Lightroom, come database di appoggio alle applicazioni in Adobe AIR e internamente in Adobe Reader.\nGrazie alle ridotte dimensioni SQLite \u00e8 particolarmente adatto ai sistemi embedded. SQLite viene inoltre utilizzato su iOS e MacOS per la gestione degli SMS e MMS, per il calendario, la cronologia delle chiamate e la memorizzazione dei contatti. La libreria \u00e8 inoltre utilizzata in Symbian OS ed Android, sul sistema operativo del BlackBerry e su webOS di Palm.\nSQLite \u00e8 inoltre integrato nei linguaggi PHP e Python."}
{"id": "3949", "revid": "767487", "url": "https://it.wikipedia.org/wiki?curid=3949", "title": "Statistica non parametrica", "text": "La statistica non parametrica \u00e8 una parte della statistica in cui si assume che i modelli matematici non necessitano di ipotesi a priori sulle caratteristiche della popolazione (ovvero, di un \"parametro\"), o comunque le ipotesi sono meno restrittive di quelle usate nella statistica parametrica.\nIn particolare non si assume l'ipotesi che i dati provengano da una popolazione normale o gaussiana.\nViene considerata da alcuni la \"statistica dei piccoli campioni\", in quanto \u00e8 soprattutto in questi casi che l'ipotesi di distribuzione gaussiana \u00e8 fatta spesso in modo arbitrario. \nMa questa definizione pu\u00f2 essere fuorviante, in quanto la statistica non parametrica viene applicata anche in presenza di campioni relativamente grandi.\nEffettivamente, in presenza di grandi campioni, diverse distribuzioni tendono alla variabile casuale gaussiana, permettendo cos\u00ec di passare alla statistica parametrica."}
{"id": "3950", "revid": "1516087", "url": "https://it.wikipedia.org/wiki?curid=3950", "title": "San Giorgio Bigarello", "text": "San Giorgio Bigarello (\"San S\u00f2rs Bigar\u00e8l\" in dialetto mantovano) \u00e8 un comune italiano sparso di abitanti della provincia di Mantova in Lombardia. Fino al 31 dicembre 2018 era chiamato San Giorgio di Mantova. La sede comunale si trova nella localit\u00e0 di Mottella.\nOrigini del nome.\nIl nome di San Giorgio deriva dal santo martire vissuto nel IV secolo.\nStoria.\nIl nome di San Giorgio identificava un borgo ora non pi\u00f9 esistente, raso al suolo in epoca napoleonica per dare spazio a nuove fortificazioni a difesa della citt\u00e0 di Mantova.\nDell'antico borgo medievale a ridosso della citt\u00e0 virgiliana rimane solamente il cosiddetto \"Ostello di Sparafucile\", che deve il suo nome al sicario che avrebbe ucciso erroneamente Gilda anzich\u00e9 il Duca di Mantova, personaggio di una delle opere pi\u00f9 conosciute e apprezzate di Giuseppe Verdi, il Rigoletto. Il territorio comunale assunse la denominazione definitiva di \"San Giorgio di Mantova\" nel 1867. Nell'immediato dopoguerra il territorio comunale di San Giorgio di Mantova ha subito ulteriori variazioni territoriali con il passaggio al municipio di Mantova delle frazioni di Virgiliana, Frassino, Castelleto Borgo e Lunetta.\nDa marzo 2016, con il comune di Bigarello, ha fatto parte dell'Unione di comuni lombarda San Giorgio e Bigarello. In seguito al referendum del 9 settembre 2018 l'unione \u00e8 stata sciolta in quanto il comune di Bigarello \u00e8 stato incorporato in quello di San Giorgio, che ha contestualmente mutato denominazione.\nInfrastrutture e trasporti.\nStrade.\nIl comune \u00e8 raggiungibile attraverso il casello di Mantova nord dell'Autostrada A22, ubicato in prossimit\u00e0 della frazione Mottella.\nIl comune \u00e8 attraversato anche dalla ex SS 10 Padana Inferiore, dalla SP 25 e dalla SP 28.\nFerrovie.\nIl territorio \u00e8 attraversato dalla linea ferroviaria Mantova-Monselice, che serve il comune con la stazione di Gazzo di Bigarello.\nMobilit\u00e0 urbana.\nLe linee interurbane che servono il comune sono:\n6 Mantova - Canedole\n15 Mantova - Villimpenta\n148 Verona - Mantova\nLe prime due linee sono gestite dall'azienda APAM, la terza \u00e8 gestita dall'ATV.\nLe frazioni Mottella e Tripoli sono servite anche dalla linea urbana n\u00b04 e 12 del trasporto pubblico locale della citt\u00e0 di Mantova.\nAmministrazione.\nIl sindaco \u00e8 Beniamino Morselli, dal 2014, che ricopre il ruolo di Presidente della Provincia di Mantova. Si \u00e8 candidato a sindaco con la lista civica \"Insieme per San Giorgio\"."}
{"id": "3957", "revid": "92723", "url": "https://it.wikipedia.org/wiki?curid=3957", "title": "Specie", "text": " \nLa specie \u00e8 alla base della classificazione degli organismi viventi, trattandosi del livello tassonomico obbligatorio gerarchicamente pi\u00f9 basso. La scelta di un criterio univoco e universale per identificare le specie \u00e8 per\u00f2 difficile, soprattutto in quanto esse sono entit\u00e0 non statiche, ma che si modificano nel tempo e nello spazio e, pertanto, ci\u00f2 che osserviamo \u00e8 un momento di un processo evolutivo che \u00e8 in realt\u00e0 continuo; da qui la difficolt\u00e0 a creare confini certi e di conseguenza l'incertezza nella definizione. Quello di specie \u00e8 un concetto multidimensionale sotto il quale ricadono varie definizioni che dipendono dall'aspetto che si considera: la specie pu\u00f2 essere dunque biologica, morfologica, tipologica, cronologica e filofenetica.\nSpecie biologica.\nLa \"specie biologica\" \u00e8 la pi\u00f9 diffusa, usata in zoologia. Essa pare la pi\u00f9 completa in quanto si basa su un criterio che \u00e8 insieme temporale e spaziale: una specie \u00e8 infatti definita sulla base di una prossimit\u00e0 filogenetica tra i membri componenti (cio\u00e8 il fatto di possedere un antenato comune pi\u00f9 recente di quello condiviso coi membri di altri gruppi), ma anche dalla presenza di meccanismi di isolamento riproduttivo rispetto ad altri gruppi (questo garantisce una discontinuit\u00e0 fenotipica e genotipica che concorre a definire la specie stessa). Dalla definizione di Dob\u017eanskij e Mayr, la specie \u00e8 rappresentata da quegli individui che incrociandosi tra loro generano potenzialmente una prole illimitatamente feconda. Ovviamente, come si amplier\u00e0 pi\u00f9 sotto, il termine, si basa su un modello necessariamente artificiale, e non \u00e8 valido per tutti i casi di organismi in cui sia assente la riproduzione sessuale. In questi casi, tipici ad esempio in microbiologia, la definizione \u00e8 pi\u00f9 articolata, ed \u00e8 reperibile su testi di tassonomia batterica.\nIl concetto di \"illimitatamente\" e \"feconda\" \u00e8 a fondamento della classificazione artificiale attuata dall'uomo che, come tale, lascia aperto il campo a molte eccezioni di ibridi interspecifici o intergenerici sani e fecondi. Va posta attenzione sul fatto che la definizione di specie come composta da individui \"illimitatamente fecondi tra di loro\" non esclude che individui che possono creare prole (ibrida, per quanto segue nella frase) \"illimitatamente feconda\", trovandosi in condizioni particolari (es.: in cattivit\u00e0, ma non solo), possano comunque essere classificati come specie diverse, in quanto \"in natura\" non entrano mai (o quasi) in contatto riproduttivo (e quindi non creano ibridi) . \u00c8 noto a tutti che l'asino e la cavalla generano il mulo, che \u00e8 sterile; non cos\u00ec per\u00f2 l'incrocio, ad esempio, del grizzly con l'orso polare, che pure continuano ad essere considerate due specie diverse nonostante la loro prole sia fertile. In linea generale, il fatto che gli ibridi nati in condizioni di cattivit\u00e0 siano fertili non pu\u00f2 essere di per s\u00e9 considerata un'evidenza invalidante della sussistenza di due specie separate, nel caso in cui una barriera riproduttiva sia effettivamente presente \"in natura\". Tale conclusione pu\u00f2 essere tratta dall'affermazione formulata da Ernst Mayr, secondo il quale le specie animali \"non si incrociano in condizioni naturali\".\nCi\u00f2 non esclude dunque la possibilit\u00e0 che possano farlo, e con esiti positivi, in condizioni artificiali. Gli accoppiamenti che sono il risultato della deliberata azione dell'uomo, cos\u00ec come il caso pi\u00f9 generale di specie che sarebbero fisiologicamente e geneticamente in grado di generare prole ma che per vari motivi non lo fanno in natura (es.: specie geneticamente simili che vivono in luoghi geograficamente separati ma anche specie che occupano gli stessi luoghi ma che hanno sistemi di corteggiamento diversi, che occupano nicchie ecologiche diverse, che hanno ritmi di attivit\u00e0 asincroni etc.), non possono rappresentare evidenze a sostegno di una supposta impossibilit\u00e0 di elevare due popolazioni al rango di specie separate. L'idea dunque che specie differenti non possano incrociarsi o che la prole di un tale incrocio debba essere in tutti i casi sterile rappresenta un travisamento del concetto di specie biologica formulato da Ernst Mayr nel 1942, come messo in evidenza da P. Mohelman: \u00abMolti non-tassonomi si basano su un fraintendimento del concetto biologico di specie di Mayr (1942). Il fraintendimento popolare \u00e8 che specie differenti non possono incrociarsi; alcuni fanno un passo avanti, credendo che le specie possono talvolta incrociarsi, ma che gli ibridi debbano essere sterili. Questo non \u00e8 quanto Mayr ha affermato. Egli propose che le specie \"non si ibridano sotto condizioni naturali\", enfatizzando che questo isolamento riproduttivo pu\u00f2 essere il risultato di meccanismi di isolamento pre o post copula (...) Il meccanismo pre-copula include cose come meccanismi etologici che possono essere rotti in condizioni non naturali, come la cattivit\u00e0\u00bb.\nD'altra parte, la generazione di prole fertile come risultato dell'incrocio di due specie rappresenta un'evidenza della vicinanza filogenetica delle stesse. In accordo con Mayr, l'elemento chiave per la definizione di una specie biologica sarebbe dunque la sussistenza di un isolamento riproduttivo \"in natura\" rispetto ad altre popolazioni, assieme ad una coesione riproduttiva interna alla popolazione stessa.\nTuttavia tale definizione, per quanto rigorosa, non \u00e8 rigidamente applicabile in campo botanico. Molte forme vegetali, pur presentando evidenti diversit\u00e0, tali da non poter essere considerate della medesima specie, si incrociano originando ibridi illimitatamente fertili. In questi casi l'applicabilit\u00e0 di tale definizione tassonomica risulta limitata e si ricorre a diverse classificazioni, basate sulle diversit\u00e0 somatiche e/o filogenetiche.\nSpecie morfologica.\nLa specie \"morfologica\" \u00e8 quella basata su caratteri morfologici. Viene generalmente usata per le specie attuali e per quelle fossili. Quando si hanno a disposizione molti esemplari (minimo 50) i caratteri rappresentabili da numeri possono essere indagati con metodi statistici. In passato strettamente connessa al concetto di specie tipologica oggi \u00e8 sempre pi\u00f9 rimpiazzata, perlomeno nelle specie viventi, da studi di ordine molecolare e genetico. \u00c8 infatti ovvia la difficolt\u00e0 di applicazione di tale definizione a criptospecie e a specie con una variabilit\u00e0 morfologica molto marcata. Il dimorfismo sessuale unito a variabilit\u00e0 morfologica, ad esempio, possono apparentemente accomunare esteriormente organismi appartenenti a specie totalmente differenti.\nTipico \u00e8 ad esempio il caso di maschi di dimensioni ridotte di alcuni coleotteri che tendono a rassomigliare a femmine di specie differenti. Portando alle estreme conseguenze l'applicazione del concetto di specie morfologica, si rischia di cadere in situazioni paradossali. Ad esempio, due individui possono essere molto diversi pur appartenendo alla stessa popolazione o addirittura alla stessa nidiata: \u00e8 questo il caso delle specie polimorfiche. Dal lato opposto, due individui possono essere morfologicamente quasi identici pur appartenendo a due popolazioni diverse e geneticamente incompatibili: \u00e8 questo il caso delle specie sorelle (\"sibling species\").\nPer questi motivi il criterio morfologico viene applicato in biologia solo in quanto riflesso (e indicatore) dei rapporti filogenetici tra i gruppi presi in considerazione, non diversamente da come il grado di parentela in un albero genealogico viene ricostruito sulla base dei trascorsi storici della linea familiare piuttosto che sulla similarit\u00e0 di aspetto (per quanto mediamente possa essere maggiore tra individui strettamente imparentati che tra non imparentati). Similmente, i delfini vengono considerati mammiferi e non pesci in base alla presenza di alcuni caratteri morfologici tra cui le ghiandole mammarie: questi caratteri sono stati scelti su altri caratteri (ad esempio, la presenza di pinne e la forma del corpo) per sancire l'appartenenza alla stessa Classe in quanto pi\u00f9 conservati degli altri e quindi maggiormente indicativi dei rapporti di parentela all'interno del gruppo.\nSpecie tipologica.\nLa \"specie tipologica\" \u00e8 quella fondata su un tipo, definito olotipo, cio\u00e8 su un esemplare che la rappresenta e che dovrebbe essere in un museo pubblico a disposizione degli studiosi. L'esemplare quindi pu\u00f2 servire per i confronti; ma non \u00e8 sempre cos\u00ec, perch\u00e9 ad es. pu\u00f2 perdersi. In questo caso pu\u00f2 essere rimpiazzato da un neotipo. Quindi, per definizione, il concetto di specie tipologica non implica necessariamente il fissismo di Linneo, perch\u00e9 al tipo se ne possono aggiungere altri, paratipi, che danno l'idea della variabilit\u00e0. Questo concetto, sebbene oggi comunemente utilizzato in tassonomia, \u00e8 formalmente incompleto e di utilizzo pi\u00f9 pratico che teorico, in quanto criticato aspramente da Lamarck in poi, che con la teoria nominalistica mette in discussione l'idea stessa di archetipo.\nSpecie cronologica.\nLa specie \"cronologica\" \u00e8 basata sul concetto \"tempo\" ed \u00e8 il classico campo di studi sulla paleontologia sistematica e biostratigrafia.\nSi possono indicare vari esempi da sezioni stratigrafiche affidabili. Uno di questi, molto significativo \u00e8 il concetto di cronospecie per l'ammonite del genere \"Hildoceras\" (che si pu\u00f2 considerare una specie il cui ambito morfologico \u00e8 quello della specie tipo \"Hildoceras bifrons\"). Questo discorso \u00e8 legato al limite, all'interno del piano Toarciano, tra la zona a Hildaites undicosta e quella a Hildoceras bifrons. La prima comparsa degli ammoniti del genere \"Hildoceras\", che sono in realt\u00e0 \"Hildoceras\" primitivi senza solco giro-laterale, \u00e8 basata su un criterio morfologico-evolutivo. Cio\u00e8 sulla comparsa all'interno della sottofamiglia Hildoceratinae delle forme con coste anguliradiate. Prima del limite non ci sono forme con coste anguliradiate, dopo il limite compaiono forme dubbie o con coste anguliradiate. La zona a Bifrons, nota in gran parte dell'Europa, indagata in Appennino (Rosso Ammonitico umbro-marchigiano) \u00e8 rappresentata circa da 40 livelli fossiliferi, tutti con fossili ben conservati come modelli interni conchigliari e campionati dettagliatamente. Sono posti nel membro rosso ammonitico nodulare-marnoso. Tutti e 40 quasi, in 2\u00a0m circa di spessore, contengono ammoniti del genere \"Hildoceras\", generalmente inteso con il solco giro-laterale e parte interna della spira liscia. Negli ultimi 2-3 livelli dei 40 il genere \u00e8 rappresentato da forme debolmente ornate, involute, subdiscoidali e con area ventrale stretta non solcata. Con queste forme si definisce il limite superiore della zona. Sopra la zona a \"Hildoceras bifrons\", cos\u00ec come noi la intendiamo per esperienza, il genere \"Hildoceras\" \u00e8 assente per non pi\u00f9 poi ricomparire.\n\u00c8 questo un concetto concreto di specie, definita con le sue comparsa e scomparsa; per\u00f2 una documentazione cos\u00ec ricca e varia al riguardo (varie centinaia di campioni) \u00e8 tipica dell'Italia e cio\u00e8 del Rosso Ammonitico, unit\u00e0 che pu\u00f2 essere considerata continua o quasi; manca infatti anche se parzialmente nello stratotipo del Toarciano francese.\nSpecie filofenetica.\nLa \"specie filofenetica\" \u00e8 basata sulla combinazione della metodologia fenetica con la teoria evolutiva, considerando nell'analisi delle similitudini anche le relazioni filogenetiche.\nLa specie fenetica applica algoritmi di analisi delle similitudini e dei caratteri comuni, rendendo questa metodologia in grado di analizzare anche esseri inanimati. Utile per i fossili, anche questa definizione non tiene conto delle relazioni filogenetiche tra i rami evolutivi e le specie.\nQui, nella figura annessa, si consideri che i generi citati sono da considerare specie morfo-cronologiche, quindi indagabili statisticamente per la loro variabilit\u00e0.\nSicuramente due organismi per appartenere alla stessa specie devono condividere caratteristiche di base e numerose particolarit\u00e0, talora prive di importanza adattativa (\"caratteri meristici\").\nPoich\u00e9 ci si trova spesso di fronte a varie popolazioni apprezzabilmente differenziate, la \"creazione\" di specie separate o la loro unificazione in una sola specie, a causa del polimorfismo, dipende dalla esperienza dei ricercatori che valutano la diversit\u00e0 intra ed extra-specifica.\nLa definizione attualmente pi\u00f9 utilizzata \u00e8 quella del russo Teodosij Dob\u017eanskij e del tedesco Ernst Mayr, basata sulla capacit\u00e0 di organismi cospecifici di incrociarsi e dare prole fertile. Bench\u00e9 funzioni nella maggior parte dei casi, questo criterio non si applica o lascia dubbi nei casi di:\nIn pratica si individuano le specie basandosi su criteri gestiti dall'esperienza e dal buon senso. Dal punto di vista dell'evoluzione, per l'idea darwiniana, la formazione di una specie \u00e8 spesso un fenomeno graduale e implicava entit\u00e0 naturali che cambiavano, adattandosi continuamente a fattori ambientali. Linneo, invece era un fissista, perch\u00e9 le specie naturali per lui erano materializzazioni di idee immutabili ben distinte (ispirazione della filosofia platonica). I paleontologi del '900, tenendo conto che le sequenze evolutive erano affette da salti e che tra le specie non si trovavano forme intermedie, hanno cercato di spiegare il fenomeno con le stasi evolutive e le comparse improvvise (vedi equilibri punteggiati di Gould e Eldredge). Per\u00f2 la documentazione paleontologica reperibile nelle successioni marine a strati, anche se lacunose per quel che riguarda l'evoluzione, presenta talora la continuit\u00e0 darwiniana: vedi ad es. le serie evolutive concrete degli Echinoidi \"MIcraster\" del Cretaceo superiore inglese e degli ammoniti Hildoceratidae citate sopra. La loro continuit\u00e0 di documentazione si manifesta nella obbiettiva difficolt\u00e0 di classificazione, che pone ai paleontologi problemi di difficile soluzione. Quindi quando si ha, nelle serie evolutive concrete, oltre alle specie note, una grande variet\u00e0 di forme, intermedie e non, in ci\u00f2 \u00e8 il carattere dell'evoluzione gradualistica in cui Darwin credeva, anche se in modo teorico. \nSulla sostanziale arbitrariet\u00e0 di un qualsiasi tipo di classificazione \u00e8 chiara la posizione di Darwin, che ha avuto grande lungimiranza influenzato come era dall'evoluzione che stava studiando, posizione che oggi appare, per\u00f2, sotto questo profilo in parte superata:"}
{"id": "3958", "revid": "83531", "url": "https://it.wikipedia.org/wiki?curid=3958", "title": "Strobilo", "text": "Lo str\u00f2bilo, volgarmente chiamato cono o pigna, \u00e8 una struttura vegetale delle Gimnosperme formata dalle foglie fertili, brattee sulle quali alloggiano le sacche polliniche (strobili maschili) o gli ovuli (strobili femminili). Dopo la fecondazione gli strobili femminili producono i semi e generalmente diventano legnosi. In questo antico gruppo di piante non si pu\u00f2 parlare ancora di frutti, che appaiono solo nelle Angiosperme (divisione Magnoliophyta).\nGli strobili maschili e femminili possono essere presenti sulla stessa pianta (specie monoiche) o su piante diverse (specie dioiche).\nI coni o strobili maschili sono formati da foglie pollinifere (squame) dette \"microsporofilli\", disposti ad elica o in verticilli su un asse centrale. All'ascella di ogni microsporofillo sono portati i \"microsporangi\" (o \"sacche polliniche\") in cui per meiosi, a partire da cellule madri (2n), si formano le \"microspore\" o \"granuli pollinici\" (n).\nI coni o strobili femminili sono costituiti da foglie fertili dette \"macrosporofilli\" inserite ad elica su un asse centrale. I coni femminili sono portati in genere in posizione ascellare e sono formati da un numero ridotto di macrosporofilli. Ciascun macrosporofillo porta all'ascella uno o pi\u00f9 ovuli, che costituiscono il \"macrosporangio\" o sporangio femminile.\nSimbologia.\nLa pigna possiede una lunga tradizione iconografica e simbolica risalente alle civilt\u00e0 pi\u00f9 antiche del mondo. I suoi significati sono molteplici a seconda della cultura, ma anche della posizione in cui viene posta su edifici e monumenti. Il significato della pigna \u00e8 spesso legato all\u2019immortalit\u00e0 e all\u2019eternit\u00e0, dovute soprattutto alla sua associazione con l'albero della vita. Questo specifico significato simbolico \u00e8 proposto soprattutto nell\u2019arte figurativa cristiana. La pigna rappresenta anche la fertilit\u00e0 e l\u2019abbondanza, essendo colma di semi, i pinoli. Secondo alcune culture la pigna \u00e8 associata alla ghiandola pineale del cervello, sede dell\u2019anima, a causa della sua forma ovoidale. La pigna \u00e8 importante simbolo di citt\u00e0 italiane come ad esempio Ravenna. Nella citt\u00e0 l\u2019elemento pigna \u00e8 diffuso su molti importanti edifici: Mausoleo di Galla Placidia, Tomba di Dante, Sant\u2019Apollinare Nuovo, Municipio, Mercato Coperto.\nAltri progetti.\n "}
{"id": "3960", "revid": "1456895", "url": "https://it.wikipedia.org/wiki?curid=3960", "title": "Scriba", "text": "Il termine scriba indica colui che, in culture ed epoche diverse, si occupava di scrivere, tenere la contabilit\u00e0 e altre attivit\u00e0 legate al mondo della scrittura e dei libri. Gli esempi storici pi\u00f9 famosi sono quelli degli scribi mesopotamici, egiziani ed ebraici.\nEssi appartenevano ad una casta potente, ammirata e ben retribuita che si occupava dell'amministrazione del paese, formando una classe intellettuale. Come spesso accadeva nelle societ\u00e0 antiche, il possesso della cultura equivaleva al potere e gli scribi erano un tramite tra due mondi differenti: quello dell'analfabetismo e quello della cultura.\nLo scriba in Mesopotamia.\nI primi scribi comparvero in Mesopotamia dopo la nascita della scrittura avvenuta con il popolo Sumero (Uruk 3300 a.C.), che determina la fine della preistoria e l'inizio della storia. Inizialmente la scrittura utilizzata era costituita da molti segni (pittogrammi e ideogrammi). Si scriveva su tavolette di argilla fresca e quando si diffuse la scrittura sillabica e cuneiforme, gli scribi assunsero un ruolo fondamentale. A partire dal 2000 a.C. in Mesopotamia venivano prodotti testi storici, religiosi, giuridici, letterari. Le scuole degli scribi prosperavano e una delle discipline insegnate era la fedele copiatura dei testi.\nGli studiosi dei giorni nostri hanno riscontrato solo minimi cambiamenti nei testi babilonesi copiati e ricopiati nell'arco di oltre mille anni. Gli scribi assumevano un ruolo di rilievo nella societ\u00e0 delle antiche civilt\u00e0; erano infatti ricchi e potenti, erano addetti a svolgere compiti amministrativi e alla copiatura dei testi religiosi, inoltre i giovani scribi erano sollecitati secondo la tradizione alla copiatura dei testi antichi (Gilgamesh); tradussero in accadico molti poemi sumerici e compilarono dizionari bilingui. Si occupavano di scrivere, tenere la contabilit\u00e0 e organizzare i magazzini della citt\u00e0 e di altri compiti legati al mondo della scrittura, nonch\u00e9 controllare le attivit\u00e0 lavorative. Potevano, inoltre, specializzarsi in studi di religione per diventare medici o sacerdoti oppure potevano affrontare un tirocinio di quattro anni nel cui ambito venivano educati con la massima severit\u00e0, ricorrendo a punizioni corporali.\nIl tempo per formare uno scriba era molto lungo. Lo scriba, mantenendo il segreto della sua professione, tramandava le sue conoscenze di generazione in generazione. Esistevano scuole per gli scribi presso i templi o nei palazzi, nelle quali chi frequentava impara, oltre alla scrittura, anche il calcolo matematico. La scrittura era strettamente legata al commercio, a sostegno dell'ampia rete di scambi che avvenivano nell'ambito della civilt\u00e0 mesopotamica.\nPer tenere la contabilit\u00e0 di palazzi e gestire l'amministrazione fu necessario elaborare un sistema di scrittura utilizzato dagli scribi: in un primo momento, come indicato, si usarono i pittogrammi; dopodich\u00e9 la scrittura divenne sempre pi\u00f9 stilizzata e nacque cos\u00ec la cuneiforme, un sistema di scrittura che si eseguiva con uno stilo, imprimendo sull'argilla particolari segni composti da brevi incisioni a forma piramidale e appuntita, che possono ricordare i cunei, da cui appunto la definizione di scrittura cuneiforme.\nLo scriba nell'antico Egitto.\nGli scribi, nell'antico Egitto, appartenevano a una casta molto potente, ammirata e ben retribuita che si occupava dell'amministrazione del paese. Nel Regno Antico essi venivano scelti tra le famiglie nobili, mentre nel Nuovo Regno questa professione fu estesa a tutti.\nIl tempo per formare uno scriba era molto lungo: solo gli alunni pi\u00f9 dotati, coloro che imparavano l'arte complicata del geroglifico monumentale, riuscivano ad arrivare a corte. Lo scriba, mantenendo il segreto della sua professione, tramandava le sue conoscenze di generazione in generazione. Agli scribi era assegnato come protettore Thot, il dio della scrittura e della saggezza, nonch\u00e9 mago e messaggero degli dei.\nGli scribi assunsero un ruolo di grande importanza, formando una classe intellettuale di alto calibro nella societ\u00e0 egizia, poich\u00e9 si occupavano dell'amministrazione della vita civile. Il loro reclutamento era essenziale per lo Stato egizio e veniva svolto da scuole specializzate dette \"Case della Vita\". Come spesso accadeva nelle societ\u00e0 antiche, il possesso della cultura equivaleva al potere e gli scribi erano un tramite tra due mondi differenti: quello dell'analfabetismo e quello della cultura.\nGli scribi erano addetti a svolgere compiti amministrativi e alla copiatura dei testi religiosi. Affrontavano un tirocinio nei templi di quattro anni, durante i quali venivano addestrati con la massima severit\u00e0, ricorrendo, talvolta, a punizioni corporali. Lo scriba poteva, inoltre, specializzarsi in studi religiosi per diventare sacerdote, oppure per la via della medicina. Il pi\u00f9 delle volte gli scribi finivano per compiere studi di aritmetica, di geometria e di amministrazione, per diventare funzionari del Faraone o amministratori di un gran signore o di un ricco tempio.\nRiguardo alle operazioni contabili, gli scribi adoperavano una scrittura denominata \"ieratica\", pi\u00f9 semplice e scorrevole dei pittogrammi, che venivano invece utilizzati per i testi sacri e le decorazioni monumentali.\nPer scrivere, lo scriba, oltre ai papiri e al pennello, utilizzava anche altri strumenti, come una paletta, un pestello, un mortaio, colori come il rosso ocra contenuto in un doppio calamaio, un coltello e un rullo per papiro, e infine un cubito (un righello graduato).\nSono stati rappresentati nei bassorilievi e numerose sono le statue di scribi rinvenute nelle tombe dei funzionari. Queste statue sono facilmente riconoscibili per la posizione seduta con le gambe incrociate e con la testa inclinata in avanti come rappresentato nella statua detta \"Scriba rosso\".\nLo scriba ebreo.\nEsperti di scrittura, tra i quali figuravano non pochi sacerdoti colti, gli scribi ebrei erano specializzati nella trascrizione dei testi sacri, sempre in lingua ebraica, ed erano quindi dotti conoscitori di regole e dottrine culturali ed etiche. Gi\u00e0 nel VI secolo a.C., Geremia li segnalava come diretti concorrenti dei sacerdoti.\nLo scriba era colui che, nei primi tempi della sua affermazione come soggetto culturale, aveva innanzitutto il compito di custodire la Legge di Dio racchiusa nelle Scritture e, a partire dall'esilio, ebbe anche l'incarico di leggerla, tradurla e interpretarla per il popolo, in quanto \"uomo del libro\". La sua posizione si and\u00f2 cos\u00ec consolidando, divenendo una professione ambita e stimata.\nL'ascesa degli scribi nella societ\u00e0 ebraica fu determinata, successivamente, dall'essere continuatori dei profeti, di cui si fecero ideali eredi.\nFu merito degli scribi aver fatto progredire la dottrina ebraica sulla vita futura, rivisitando il pensiero arcaico anche grazie al confronto con le analoghe tematiche del contesto culturale ellenistico, di cui erano a conoscenza.\nScritti apocrifi.\nAd alcuni scribi si deve anche la vasta produzione di letteratura apocrifa, imbevuta di speculazioni escatologiche e di un messianismo politico di riscatto nazionale, antiromano.\nGrecia e Roma.\nNell'antica Grecia e nell'antica Roma vi erano impiegati pubblici che svolgevano funzioni amministrative basate sulla scrittura, ma essi non formavano una classe esclusiva e privilegiata come gli scribi egizi e mesopotamici e non avevano lo stesso elevato rango sociale. Una delle ragioni \u00e8 che Grecia e Roma avevano scritture alfabetiche, quindi pi\u00f9 facili da apprendere e utilizzare, e meno soggette a divenire patrimonio di un'\u00e9lite chiusa.\nNella Grecia classica, l'adozione e la diffusione di una scrittura alfabetica furono stimolate dallo sviluppo del commercio marittimo e delle attivit\u00e0 politiche e amministrative. Nell'Atene democratica i cittadini partecipavano attivamente alla politica, potevano concorrere alle decisioni politiche e ricoprire cariche pubbliche, e questo rese necessario un uso pi\u00f9 ampio della scrittura, non ristretto a un'\u00e9lite appositamente istruita. Vi erano anche impiegati che svolgevano funzioni di segretario (\"\u03b3\u03c1\u03b1\u03bc\u03bc\u03b1\u03c4\u03b5\u03cd\u03c2\") al servizio degli organi politici, dei magistrati e dei tribunali.\nNell'antica Roma gli scribi (\"scribae\") erano i segretari dei magistrati e dei funzionari. Erano generalmente uomini liberi, ed erano organizzati in corporazioni. Non erano semplici scrivani, ma svolgevano funzioni amministrative come la stesura e la conservazione di documenti pubblici, registri, contabilit\u00e0."}
{"id": "3961", "revid": "882198", "url": "https://it.wikipedia.org/wiki?curid=3961", "title": "Solaris", "text": ""}
{"id": "3962", "revid": "22475", "url": "https://it.wikipedia.org/wiki?curid=3962", "title": "Solaris Operating Environment", "text": ""}
{"id": "3964", "revid": "287204", "url": "https://it.wikipedia.org/wiki?curid=3964", "title": "Soliera", "text": "Soliera (\"Sul\u00eara\" in dialetto modenese) \u00e8 un comune italiano di abitanti della provincia di Modena in Emilia-Romagna, situato a nord del capoluogo.\nIl comune fa parte dell'Unione delle Terre d'Argine, insieme ai comuni di Carpi, Novi di Modena e Campogalliano, ed \u00e8 situato a circa 10\u00a0chilometri da Modena e 8\u00a0chilometri da Carpi.\nSoliera ha quattro frazioni: Appalto e Secchia, confinante con Modena, Limidi, confinante con Carpi e Sozzigalli, confinante con Sorbara.\nGeografia fisica.\nSituato in territorio completamente pianeggiante nella Val Padana, il Comune di Soliera dista circa 13 chilometri da Modena e 8 chilometri da Carpi.\nStoria.\n\u00c8 dell'anno 1029 l'atto citato dallo storico modenese Ludovico Antonio Muratori nella sua opera \"Antichit\u00e0 Estensi\", col quale il marchese Ugo Estense acquist\u00f2 la propriet\u00e0 da un esponente della famiglia dei Boiardi, di alcuni territori tra i quali Soliera.\nLa vicinanza a sud con Modena e a nord-ovest con Carpi ne fecero un obiettivo desiderabile sia dagli Este, che dopo averla occupata eressero il castello nel 1370, che dai Pio di Savoia, venne a lungo occupata e contesa dalle due famiglie fino al 1635, quando venne resa marchesato e concessa a Pietro Campori, i cui discendenti furono feudatari di Soliera fino all'arrivo di Napoleone Bonaparte nel 1796.\nCon la Restaurazione ed il ritorno dei duchi d'Austria-Este, Soliera divenne una villa del Comune di Modena, e tale rimase sino all'Unit\u00e0 d'Italia quando divenne comune autonomo.\nMonumenti e luoghi d'interesse.\nDella presenza di un castello a Soliera si ha notizia intorno all'anno 1370, quando gli Este costruirono la prima pianta del castello che la famiglia Pio di Savoia contribu\u00ec a fortificare. All'interno del perimetro del castello a met\u00e0 del Quattrocento venne costruita una rocca, una sorta di castello nel castello. Le mura difensive che cingevano al loro interno il borgo e la rocca erano a loro volta circondate da un fossato e la unica via d'accesso era posta a sud, munita di ponte levatoio. Nel 1635 i marchesi Campori, ottenuto il feudo di Soliera, ampliarono l'edificio e fecero costruire il portico antistante il borgo, le sale interne vennero ornate con statue e sontuosi dipinti andati in gran parte perduti. Nel 1976 il castello fu venduto dalla ultima erede dei marchesi Campori alla parrocchia, successivamente, nel 1990 fu acquistato dal Comune di Soliera allo scopo di ristrutturarlo e trasferirvi la sede comunale.\nDegne di nota sono anche le due chiese del capoluogo: la Parrocchiale di San Giovanni Battista fondata dai monaci Benedettini nell'XI secolo e la chiesa di San Michele dell'XI secolo, ubicata ad un chilometro dal castello, che fu chiesa parrocchiale di Soliera fino al 1600. A quattro chilometri dal capoluogo, nella frazione di Limidi \u00e8 presente la chiesa di San Pietro in Vincoli, eretta nel XII secolo.\nNel 1970 viene inaugurato il monumento \"Lo specchio\" scultura dedicata alla resistenza realizzato dallo scultore Davide Scarabelli.\nEconomia.\nIl comune di Soliera fa parte del distretto della maglieria di Carpi, e la fertilit\u00e0 delle sue campagne lo rendono idoneo all'attivit\u00e0 agricola. Sono presenti produzioni di vino, Parmigiano-Reggiano, frutta, cereali e l'allevamento suinicolo.\nSul versante industriale sono ben sviluppati i settori della meccanica di precisione e della produzione di macchine per la lavorazione del legno."}
{"id": "3967", "revid": "767487", "url": "https://it.wikipedia.org/wiki?curid=3967", "title": "Spettroscopia fotoelettronica", "text": "Nella spettroscopia fotoelettronica o spettroscopia di fotoemissione si studiano le propriet\u00e0 di atomi, molecole, e in generale dei materiali, osservando gli elettroni emessi per irradiamento con radiazione elettromagnetica.\nA seconda dei sistemi in analisi, o del tipo di effetto che si vuole studiare, si scelgono radiazioni con lunghezza d'onda differente, in particolare si usano i raggi X o gli ultravioletti che causano la ionizzazione dei materiali.\nDegli elettroni fotoemessi viene misurata l'energia, e a volte la distribuzione angolare (fotoemissione risolta in angolo).\nTra le propriet\u00e0 dei materiali indagabili con queste tecniche ci sono la composizione chimica e la struttura dei livelli energetici.\nFotoemissione.\nIniettando un fascio di fotoni, l'elettrone assorbe un'energia pari a:\ndove formula_2 \u00e8 la costante di Planck, formula_3 l'energia del fotone incidente, formula_4 \u00e8 l'energia di ionizzazione della specie che si vuole studiare e formula_5 \u00e8 la massa dell'elettrone.\nSe formula_6 \u00e8 nota e si misura l'energia cinetica dell'elettrone, si pu\u00f2 ottenere l'energia di ionizzazione.\nL'intensit\u00e0 degli elettroni emessi fornisce informazioni sulla molteplicit\u00e0 del livello da cui provengono gli elettroni. La distribuzione angolare invece offre informazioni sulla natura degli orbitali.\nFenomeni che possono avvenire.\nSe come sorgente si usa radiazione UV l'energia sar\u00e0 sufficiente per strappare elettroni dagli orbitali di valenza, ci si riferisce a questa tecnica con il nome di UPS.\nSe si usano raggi X si possono verificare invece diversi fenomeni. Si pu\u00f2 strappare un elettrone di valenza in maniera analoga a quanto accade con radiazione UV, l'unica differenza sar\u00e0 la maggiore energia cinetica dell'elettrone. L'elevata energia dei raggi X permette di strappare elettroni di core ottenendo un catione in uno stato notevolmente eccitato. Il rilassamento del catione potr\u00e0 avvenire attraverso l'emissione di radiazione (fluorescenza XRF) oppure espellendo un ulteriore elettrone (effetto Auger). Le tecniche che impiegano raggi X vengono chiamate XPS (sigla di \"X-ray photoelectron spectroscopy\").\nMeccanismi di ionizzazione.\nSe gli elettroni fossero effettivamente indipendenti, come assume l'approssimazione orbitalica, l'unico meccanismo di ionizzazione possibile sarebbe la ionizzazione diretta. In questo fenomeno gli elettroni del sistema nella ionizzazione rimangono negli stessi orbitali che occupavano precedentemente e solo in un secondo momento vi sar\u00e0 il rilassamento. Ma in realt\u00e0 gli elettroni sono tutt'altro che indipendenti, possono scambiarsi energia e possono avvenire meccanismi di promozione-ionizzazione.\nDescrivendo tali fenomeni continuando ad avvalersi della rappresentazione orbitalica, si parla di shake-up quando la sorgente ionizzante comporta, oltre all'espulsione di un elettrone, anche la promozione di un elettrone a un orbitale di maggiore energia. Si parla invece di shake-off quando la sorgente ionizzante induce l'espulsione contemporanea di due elettroni. \u00c8 necessario sottolineare che l'effetto Auger e lo skake-off non sono la medesima cosa, il primo, almeno a grandi linee, pu\u00f2 essere compreso anche nell'ambito dell'approssimazione orbitalica in quanto il secondo elettrone viene espulso solo in seguito al rilassamento.\nNelle molecole si pu\u00f2 verificare anche il meccanismo di autoionizzazione se le superfici di energia potenziale del sistema prevedono uno stato eccitato della molecola neutra a energia superiore rispetto a uno stato ionizzato. In tali casi, se la transizione elettronica tra stato fondamentale e stato eccitato \u00e8 permessa si pu\u00f2 avere:\nQuesto fenomeno pu\u00f2 essere riconosciuto disponendo di una sorgente modulabile che permetta di indagare il sistema sia nelle condizioni di risonanza tra A e A* che in condizioni fuori dalla risonanza.\nSorgenti.\nSorgenti UPS.\nL'energia minima richiesta per ionizzare atomi e molecole \u00e8 tipicamente intorno a 10eV, ma \u00e8 auspicabile che gli elettroni emessi abbiano elevata energia cinetica, quindi \u00e8 necessario che la sorgente fornisca almeno 20eV e a volte anche di pi\u00f9. le sorgenti pi\u00f9 impiegate sono He I e He II.\nIn He I l'elio viene sottoposto a scarica elettrica, che induce eccitazione e quindi fluorescenza.\nLa transizione predominante \u00e8 1P1(1s2p) \u2192 1S0(1s2) di energia 21.22eV e lunghezza d'onda 58.4nm.\nIn He II l'elio \u00e8 molto pi\u00f9 rarefatto e sottoposto a un campo elettrico pi\u00f9 intenso, in queste condizioni si ha una significativa concentrazione di ioni He+ che d\u00e0 transizioni n=2 \u2192 n=1 di energia 40.81eV e lunghezza d'onda 30.4nm.\nLa larghezza delle linee \u00e8 intorno a 4meV (32cm-1), quindi si riesce a vedere la struttura vibrazionale ma non quella rotazionale.\nSorgenti XPS.\nLe sorgenti XPS pi\u00f9 comunemente usate sono MgK\u03b1 e AlK\u03b1.\nUn target di magnesio o alluminio viene bombardato con fasci di elettroni prodotti per effetto termoionico e poi accelerati in un tubo a vuoto. L'energia cinetica degli elettroni viene convertita in radiazione elettromagnetica continua (bremsstrahlung) e induce anche ionizzazione del bersaglio.\nPer esempio nel caso del magnesio il fascio di elettroni strappa un elettrone dell'orbitale 1s generando il catione eccitato Mg+ (2S1/2), il seguente rilassamento agli stati Mg+ (2P3/2) e Mg+ (2P1/2) \ncomporta la fluorescenza a energia 1253.7eV e 1253.4eV. Anche per AlK\u03b1 si ottengono due linee: a 1486.7eV e 1486.3eV. Si utilizza poi un reticolo di diffrazione come monocromatore per eliminare il bremsstrahlung, per\u00f2 la larghezza della linea rimane comunque ampia 0.2eV (1600cm-1), ci\u00f2 significa che non si riuscir\u00e0 a vedere la struttura vibrazionale.\nSincrotrone.\nSe un fascio di elettroni viene mantenuto in moto a velocit\u00e0 costante lungo un percorso circolare emetter\u00e0 tangenzialmente alla direzione del moto radiazione elettromagnetica continua, dall'infrarosso ai raggi X polarizzata lungo il piano del moto. \u00c8 poi possibile selezionare la frequenza voluta grazie all'impiego di un monocromatore.\nQuesta sorgente, oltre al vantaggio di poter essere modulata, presenta un'intensit\u00e0 notevolmente maggiore rispetto alle sorgenti standard.\nPer l'interessante tecnica EXAFS \u00e8 indispensabile disporre di una sorgente di questo tipo.\nC'\u00e8 per\u00f2 l'inconveniente che le apparecchiature necessarie sono mastodontiche (di norma il raggio della circonferenza supera i 15 metri) e i costi sono di conseguenza elevati.\nIn Italia vi \u00e8 un unico sincrotrone che viene impiegato per la spettroscopia fotoelettronica e per la diffrazione dei raggi X, si trova a Trieste.\nMisura dell'energia cinetica degli elettroni.\nI due metodi principali per misurare l'energia cinetica degli elettroni sono il metodo a campo ritardante e quello a deflessione, per le misure ad elevata risoluzione si usa invece la tecnica ZEKE.\nOvviamente in tutte le strumentazioni sperimentali sar\u00e0 necessario applicare il vuoto spinto per non avere interferenze ed evitare che gli elettroni emessi vengano perduti nell'interazione con la materia.\nCampo ritardante.\nIl campione viene immesso in una struttura cilindrica circondata da due griglie metalliche concentriche, all'esterno vi \u00e8 poi il detector (collettore). La radiazione ionizzante viene immessa da direzione opposta a quella del campione e i fotoelettroni generati nell'asse del cilindro passeranno quindi attraverso le griglie per poi essere rilevati dal collettore. Viene applicata una differenza di potenziale tra le griglie ritardanti, aumentandola lentamente. Quando \u0394Ve = h\u03bd - EI = 1/2mev2 si avr\u00e0 una brusca diminuzione del numero di elettroni che raggiungono il collettore. Questa tecnica ha lo svantaggio di avere una scarsa risoluzione poich\u00e9 circa il 30% degli elettroni emessi vengono \"catturati\" dalle griglie ritardanti.\nDeflessione.\nI fotoelettroni vengono incanalati in un percorso semicircolare e sottoposti a un campo elettrostatico modulabile (settore elettrostatico). Gli elettroni riusciranno a compiere l'intero percorso solo se il campo \u00e8 compatibile con l'energia cinetica. Vengono impiegate calotte semicircolari per aumentare la frazione dei fotoelettroni con direzione \"buona\" per la rilevazione.\nZEKE.\nLa risoluzione della spettroscopia fotoelettronica \u00e8 scarsa rispetto a quella delle altre tecniche spettroscopiche per via della difficolt\u00e0 di eseguire misure accurate dell'energia degli elettroni. Se si fosse in grado di rilevare gli elettroni emessi con energia cinetica uguale a zero si otterrebbe direttamente l'energia di ionizzazione superando questo inconveniente. Le tecniche ZEKE (Zero Kinetic Energy) si avvalgono in genere di sorgenti ionizzanti modulabili (sincrotrone o laser) e in seguito verificano se sono stati prodotti elettroni con energia cinetica uguale a zero. Per aumentare la ulteriormente la risoluzione si pu\u00f2 applicare la tecnica ZEKE a fasci molecolari, limitando il numero degli stati popolati inizialmente delle molecole neutre.\nRegole di selezione.\nTutte le ionizzazioni sono permesse perch\u00e9 l'elettrone espulso potr\u00e0 assumere un qualsiasi valore del momento angolare. Nel caso degli atomi la regola di selezione generale delle transizioni elettroniche (\u0394l = \u00b11), sempre nell'ambito dell'approssimazione orbitalica, potr\u00e0 quindi essere soddisfatta per ogni orbitale di partenza. Stesso discorso vale nelle molecole."}
{"id": "3968", "revid": "1516566", "url": "https://it.wikipedia.org/wiki?curid=3968", "title": "Salve (Italia)", "text": "Salve (\"Sarve\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel versante ionico del basso Salento, a 61\u00a0km dal capoluogo provinciale, comprende anche la frazione di Ruggiano e le marine di Pescoluse, Torre Pali, Posto Vecchio e Lido Marini. Fa parte dell'Unione dei comuni Terra di Leuca. Il suo litorale \u00e8 dal 2009 Bandiera Blu della FEE e dal 2016 il comune fa parte dell'associazione \"Borghi Autentici d'Italia\".\nGeografia fisica.\nTerritorio.\nIl territorio del comune di Salve, che si estende per 32,8\u00a0km\u00b2, \u00e8 situato nel basso Salento lungo la costa ionica del Capo di Leuca. Il centro abitato sorge sui modesti rilievi delle serre salentine a 130 m s.l.m.; il territorio comunale \u00e8 compreso tra gli 0 e i 165 m s.l.m.L'entroterra salvese \u00e8 caratterizzato da lievi ondulamenti tra i quali si apre il Canale dei Fani, un ampio canalone di origine erosiva. Le sponde del canale presentano un sistema di terrazzamenti coltivati ad ulivi, sebbene siano presenti lembi sparsi di macchia mediterranea a prevalenza di lentisco, fillirea e mirto; il corso d'acqua, alimentato da affioramenti e piccole sorgenti di acque sotterranee, \u00e8 percepibile nella presenza di una striscia pi\u00f9 o meno continua di canneto a cannuccia di palude e di rari esemplari di agnocasto. La fascia costiera, un tempo zona paludosa, fu completamente bonificata negli anni trenta del Novecento attraverso la creazione di canali e bacini artificiali. Il litorale, dai bassi fondali dalle cui acque emergono piccoli scogli come l'isolotto della Fanciulla, presenta una distesa di sabbia bianca e finissima circondato da dune ricoperte da varie specie vegetali della famiglia delle acacie, da piante graminacee e, soprattutto, dai caratteristici gigli marini.\nConfina a nord con i comuni di Presicce-Acquarica e Alessano, a sud e ad est con il comune di Morciano di Leuca, a sud con il Mare Ionio, a ovest con il comune di Ugento.\nClima.\nDal punto di vista meteorologico Salve rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +17\u00a0\u00b0C, mentre quella del mese pi\u00f9 caldo, agosto, si aggira sui +28,3\u00a0\u00b0C. Le precipitazioni medie annue, che si aggirano intorno ai 321\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola. La neve \u00e8 un fenomeno assente.\nStoria.\nLa presenza di monumenti megalitici, quali dolmen, menhir e specchie, testimoniano la frequentazione umana sin da epoche remote. Nell'et\u00e0 del bronzo il territorio di Salve ospitava insediamenti messapici testimoniati da diversi ritrovamenti archeologici. \u00c8 il caso dell'insediamento della \"Masseria dei Fani\" abitato a pi\u00f9 riprese dal 1550 a.C. al 470 a.C., del villaggio denominato \"Spigolizzi\" che risalirebbe all'Et\u00e0 del Bronzo Medio (XVI-XV secolo a.C.), della mitica cittadella di \"Cassandra\" che secondo la leggenda disponeva di un mulino che macinava le pepite d'oro; il centro era florido in realt\u00e0 grazie alla produzione di olio e vino e fu devastato dai Goti nel 548 d.C.\nUna vecchia leggenda narra che l'origine dell'attuale centro urbano risalirebbe al centurione \"Salvius\", che nel 267 a.C. avrebbe avuto queste terre in premio dopo l'assoggettamento del Salento a Roma. In realt\u00e0 dagli studi archeologici pi\u00f9 recenti la nascita dell'abitato di Salve si fa risalire al periodo compreso tra il 400 ed il 500 d.C.Il centro abitato si espanse per lo spostamento verso l'interno degli abitanti della costa ionica, dove era diffusa la malaria. Nel IX secolo d.C., per difendersi dalle scorribande saracene, furono erette le mura; altre fortificazioni, tuttora esistenti, furono costruite nel XV secolo come difesa dai Turchi.Con l'avvento del feudalesimo Salve fu dominata da diverse famiglie nobiliari: i \"dell'Antoglietta\" (Natoli, de Nanteuil-Chattilon), i Caracciolo, gli Altavilla, i del Balzo, i \"Cardone\" \"degli Aragonesi Fisci\" che furono vicere' di Lecce e Sicilia discendenti di \"Raymondo Folch\" \"De Cardona\", marchesi di Melito, Casalbottaccio, Chiusi, Archi, i \"Francavilla\", gli \"Scaglione\", gli \"Zito\", i \"Montefusco\", i \"Valentini\", i \"Gallone\". Giacomo Natoli (dell'Antoglietta), discendente del re di Francia, Barone di Fragagnano, di Ruffano, Altavilla, Casalecchio, Santa Digna, Casavecchia, di Morciano, di Francavilla, di Monteiasi, marito di Margherita Ruffo, scambi\u00f2 il feudo di Morciano con quello di Salve con Ruggero Sambiasi. I Duchi di Salve costruirono a Napoli (nel quartiere del Vomero) la loro dimora chiamata Villa Salve (che, a seguito del matrimonio della duchessa Emma Gallone con Antonio Winspeare fu chiamata anche Villa Winspeare).\nNel 1563 fu terminata la costruzione della torre in pietra di Torre Pali, eretta dagli Spagnoli insieme a molte altre su tutta la costa salentina. La torre, che sorge dal mare, si trova a circa 13\u00a0km a ovest di Santa Maria di Leuca. Le torri servivano per avvistare le navi barbaresche e per allarmare cos\u00ec tempestivamente tutto il territorio salentino, mediante l'accensione di fuochi di segnalazione. La torre ha dato il nome all'omonima frazione del comune.\nNel 1930 fu avviata la grande bonifica delle coste ioniche salentine, terminata nel secondo dopoguerra. Grazie a tali opere \u00e8 stato possibile utilizzare le spiagge della costa e si \u00e8 sviluppato il turismo balneare, che oggi costituisce una delle principali risorse economiche del comune.\nSimboli.\nDescrizione dello stemma:\nMonumenti e luoghi d'interesse.\nArchitetture religiose.\nChiesa madre di San Nicola Magno.\nLa Chiesa madre di San Nicola Magno risale nella parte pi\u00f9 antica al VI secolo; restaurata e ampliata una prima volta tra il 1577 e il 1593, assunse l'aspetto attuale nel 1672. Sorta molto probabilmente sulle rovine di un tempietto dedicato al dio Giano, l'antica chiesa, dedicata al SS. Salvatore, corrisponde alla porzione di campata che attualmente precede l'altare maggiore. Oggi la parrocchiale ha una sola grande navata ed il coro, che sono risultato di una serie di interventi in tempi diversi. Il coro, distrutto nel dicembre del 1931 da un incendio, venne ripristinato solo nel 2004 con un'opera in noce boliviano dell'artigiano Giuseppe Valente di Miggiano. Nel 1672 la chiesa \u00e8 completata con l'abside, la torretta dell'orologio e con il campanile, quest'ultimo ricostruito nel 1954 in seguito al rifacimento della facciata (1950).\nDi particolare rilievo \u00e8 l'organo a canne del 1628, opera del comasco Giovanni Battista Olgiati e di Tommaso Mauro di Muro Leccese. La chiesa ospita pregevoli altari barocchi in pietra leccese dedicati a San Nicola (1653), al Crocifisso (1683), all'Immacolata (1781) e a San Vito (1807). Nel 1704 vennero realizzate, da \"Cesare Penna il giovane\", le decorazioni e gli stucchi della volta antistante il presbiterio. Nell'abside si distinguono due pregevoli tele dello scultore locale Vito Russo.\nChiesa di Sant'Antonio da Padova.\nLa Chiesa di Sant'Antonio da Padova fu costruita nella seconda met\u00e0 del Novecento ampliando l'antica cappella di Santa Maria risalente al XVI secolo. I lavori di ampliamento dell'edificio furono avviati nel 1950 e presenta una pianta a croce latina rovesciata; il transetto corrisponde all'antica cappella.La facciata, in pietra leccese, presenta un ingresso ad arco a tutto sesto in bugnato sormontato da un rosone centrale e da una grande croce. Il coronamento \u00e8 a doppio spiovente e termina con tre statue di cui quella centrale raffigura la Vergine. L'interno custodisce due affreschi della seconda met\u00e0 del Cinquecento rappresentanti l'Annunciazione, datato 1586, e il Giudizio Universale.\nChiesa di Santu Lasi (San Biagio).\nLa Chiesa di San Biagio, localmente conosciuta con il nome di Santu Lasi, fu riedificata nel 1716 su una struttura altomedievale crollata nel XVII secolo. La chiesa sorge nei pressi dell'omonima masseria cinquecentesca dotata di una torre colombaia cilindrica del 1577.Presenta una sobria facciata, con portale e finestra centrali, su cui \u00e8 scolpito lo stemma del comune di Salve datato 1717. L'interno a navata unica custodisce una statua in pietra di San Biagio (1717) e tracce di affreschi di varie epoche. La chiesa ha dato il nome (\"Casale San Biagio\") a un antico villaggio di origine messapica di cui si ignora il vero nome.\nArchitetture civili.\nPalazzo Ceuli.\nPalazzo Ceuli \u00e8 un edificio civile edificato in un periodo antecedente al XVI secolo. La facciata \u00e8 caratterizzata da due balconi seicenteschi in pietra sorretti da mensole, da un portale in pietra bugnato, e con il portone in legno di quercia. Attraverso il portale si accede alla parte storica del palazzo e al cortile interno decorato con intagli, volute, targhe, putti, motivi floreali e religiosi.\nUna scala ampliata e decorata in stile barocco nel 1770 dall'architetto Felice De Palma di Alessano conduce ai due piani superiori. Particolare da segnalare la presenza del giglio sulle colonnine della scala.\nLa parte storica e rappresentativa, nel corso dei secoli, fu di propriet\u00e0 di varie famiglie tra le quali i Ceuli, i Montinari, i Mauro.\nFino al 2001 \u00e8 stata di propriet\u00e0 di Monsignor Giuseppe Pepe ed attualmente \u00e8 della Signora Maria Luisa Pepe.\nArchitetture militari.\nTorre Pali.\nTorre Pali \u00e8 una delle numerose torri di avvistamento costiere fatte costruire nel XVI secolo da Carlo V per difendere il territorio salentino dalle invasioni dei pirati saraceni. Edificata fra il 1563 e il 1576, la costruzione si trovava interamente sulla terraferma ma a causa dell'erosione costiera attualmente si trova completamente circondata dalle acque del mare a circa 15 metri dalla costa.La torre a pianta circolare, di cui rimane solo il basamento, si sviluppava su due piani e doveva presentare feritoie nella parte superiore.\nAree naturali.\nCanale dei Fani.\nSi tratta di un ampio canalone di origine erosiva le cui sponde presentano un sistema di terrazzamenti coltivati ad ulivi. Molto ricca \u00e8 la vegetazione; sono presenti monumentali alberi di noce, orchidee selvatiche, carrubi secolari e piante rarissime come l'Iris Unguicularis Poir ed il Vitex Agnus-Castus. Lungo i costoni si distendono formazioni cespugliose di gariga, lentisco e arbusti caratteristici della macchia mediterranea. \u00c8 presente un corso d'acqua perenne, alimentato da piccole sorgenti di acque sotterranee, percepibile nella presenza di una striscia pi\u00f9 o meno continua di canneto a cannuccia di palude.\nSociet\u00e0.\nEtnie e minoranze straniere.\nAl 31 dicembre 2017 a Salve risultano residenti 218 cittadini stranieri. Le nazionalit\u00e0 pi\u00f9 rappresentate sono:\nLingue e dialetti.\nIl dialetto parlato a Salve \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nNel comune di Salve hanno sede una scuola dell'infanzia, una scuola primaria e una scuola secondaria di I grado appartenenti al locale Istituto Comprensivo Statale.\nEconomia.\nL'economia locale, basata per secoli sull'agricoltura, negli ultimi decenni si \u00e8 incentrata principalmente sul turismo. Le localit\u00e0 costiere del comune sono infatti divenute un'importante meta turistica e di conseguenza si sono sviluppate numerose realt\u00e0 imprenditoriali e commerciali legate al settore (alberghi, agriturismi, camping, bed &amp; breakfast, residence, case vacanza). Nell'entroterra, con la coltivazione dell'ulivo, si produce l'olio extravergine di oliva Terra d'Otranto.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP73 Montesardo-Ruggiano-Salve\", \"SP351 Salve-Morciano di Leuca-Pat\u00f9\", \"SP360 Presicce-Salve\", \"SP339 Salve-Marina di Pescoluse\".\nFerrovie.\nIl comune \u00e8 servito da una stazione ferroviaria, situata nella frazione di Ruggiano, posta sulla linea Novoli-Gagliano del Capo delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nL'A.C. Salve ha militato nei campionati di Prima, Seconda e Terza Categoria. L'Azzurra Salve si \u00e8 classificata al 2\u00ba posto provinciale nel Campionato Giovanile Juniores FIGC nel 2011.\nPallavolo.\nLe squadre di pallavolo sono \"G.S. Fiamma Assiolimpia\" e la \"Pallavolo Salve\", nata nel 2008.\nImpianti sportivi.\nLa piscina comunale di Salve \u00e8 stata realizzata nel 2000. Ospita la scuola di nuoto ed un centro di riabilitazione fisioterapica."}
{"id": "3969", "revid": "1799663", "url": "https://it.wikipedia.org/wiki?curid=3969", "title": "Deposizione chimica da fase vapore del diamante", "text": "Il processo noto sotto il nome di deposizione chimica da fase vapore del diamante \u00e8 una particolare tecnologia microelettronica, nella fattispecie una CVD, che sfrutta alcune delle caratteristiche salienti del diamante.\nDettagli fisici del diamante e impieghi.\nLe caratteristiche che lo rendono adatto alla produzione di dispositivi elettronici sono le seguenti\nLe minori dimensioni di un dispositivo a diamante confinano i portatori di carica in regioni pi\u00f9 piccole, ove questi ultimi risulteranno cos\u00ec soggetti a campi elettrici generalmente pi\u00f9 intensi rispetto a quelli presenti in un normale componente, a vantaggio della velocit\u00e0 di risposta del componente stesso. La velocit\u00e0 di funzionamento di un dispositivo al diamante potrebbe risultare da 40 a 100 volte pi\u00f9 alta rispetto a quella di uno equivalente realizzato attraverso una tecnologia standard.\nLa banda proibita del diamante, di ampiezza pari a 5,5 elettronvolt (eV), ne fa un materiale ideale per dispositivi che devono funzionare a temperature elevate. I diodi a barriera Schottky fatti di diamante, che sono costituiti semplicemente da una giunzione fra metalli e diamante possono, per esempio, essere operativi al di sopra di 700 gradi Celsius. Un dispositivo di questo tipo potrebbe dunque essere impiegato ad esempio nel regolatore digitale di un motore o in un sistema simile che deve funzionare in un ambiente ad alta temperatura. Gli stessi dispositivi realizzati con silicio, la cui banda proibita si aggira intorno all'elettronvolt, di fatto perdono le loro caratteristiche al di sopra di 150 gradi Celsius.\nIl diamante \u00e8 anche un semiconduttore relativamente insolito per la sua capacit\u00e0 di formare interfacce di elevata qualit\u00e0 con il biossido di silicio. Questo genere di interfacce costituisce l'elemento pi\u00f9 critico dei transistor MOSFET (il tipo pi\u00f9 comune di transistor usato nei calcolatori, nei moderni ricetrasmettitori ed in altre applicazioni digitali) al silicio, sia per l'elevata difficolt\u00e0 nel raggiungere i livelli di pulizia richiesti sia per l'impatto che la qualit\u00e0 di queste superfici ha sulle prestazioni dei sistemi in cui si trovano: \u00e8 evidente quindi che anche da questo punto di vista le propriet\u00e0 del diamante costituirebbero un elemento di vantaggio competitivo non indifferente. Ma la capacit\u00e0 di formare connessioni di alta qualit\u00e0 con altri materiali si estende anche ai metalli.\nOltre alle sue utili propriet\u00e0 elettriche, il diamante ha un'intrinseca affinit\u00e0 elettronica negativa: gli elettroni di conduzione possono cio\u00e8 sfuggire facilmente nel vuoto per emissione termoionica, purch\u00e9 ovviamente vengano sostituiti da altri elettroni provenienti da apposita sorgente. Per ottenere le medesime caratteristiche con i metalli, si pensi che sarebbero necessarie temperature dell'ordine di . Una volta liberati dalla superficie del diamante, questi elettroni possono essere accelerati da un campo elettrico, concentrati in un fascio per colpire un bersaglio, ad esempio un luminoforo, la cui emissione luminosa \u00e8 proporzionale alla corrente elettrica che lo raggiunge, o modulati da un segnale esterno. I cosiddetti catodi freddi a diamante potrebbero inoltre essere impiegati come piccole lampade a luminescenza, da usare ad esempio come elementi per schermi piatti, e forse anche in triodi submicrometrici che fornirebbero prestazioni di gran lunga migliori rispetto ai semiconduttori convenzionali, soprattutto negli apparati di potenza. Da questo punto di vista, le potenzialit\u00e0 di questo materiale potrebbero quindi portare alla sintesi di dispositivi che assomigliano pi\u00f9 ai tubi a vuoto che ai transistor.\nTecnologie realizzative.\n\u00c8 noto che i diamanti blu che solitamente contengono il boro come impurit\u00e0 si comportano da semiconduttori, anche se i cristalli naturali sono troppo piccoli e costosi per essere impiegati a questo scopo. Tuttavia la situazione sta cambiando. Negli ultimi cinque anni \u00e8 stata sviluppata un'ampia gamma di tecniche per depositare pellicole di diamante di spessore variabile da poche centinaia di atomi fino a pi\u00f9 di un millimetro. Queste tecniche, alcune delle quali producono cristalli larghi e piatti, potrebbero rendere di uso pratico i semiconduttori a diamante. I dispositivi risultanti sarebbero in grado di funzionare a velocit\u00e0 molte volte maggiori delle loro controparti di silicio ed a temperatura anche di 700 gradi Celsius, che distruggerebbero qualsiasi altro dispositivo elettronico."}
{"id": "3970", "revid": "281779", "url": "https://it.wikipedia.org/wiki?curid=3970", "title": "Semiconduttori", "text": ""}
{"id": "3973", "revid": "1748167", "url": "https://it.wikipedia.org/wiki?curid=3973", "title": "Satellite", "text": ""}
{"id": "3976", "revid": "71155", "url": "https://it.wikipedia.org/wiki?curid=3976", "title": "Senato", "text": "Senato \u00e8 il nome che, nel Parlamento della maggior parte degli ordinamenti bicamerali, \u00e8 attribuito a una delle due camere e, precisamente, alla cosiddetta \"camera alta\".\nEtimologia.\nIl nome deriva da quello del Senato romano e nella storia, prima di giungere ad indicare una delle camere del parlamento, \u00e8 stato largamente usato per designare collegi statali di vario tipo, per lo pi\u00f9 investiti di funzioni consultive nei confronti del sovrano o degli organi di governo (come il Senato della Repubblica di Venezia) o, talora, di funzioni giurisdizionali (come il Senato di Milano). Il primo uso del termine per designare la camera alta risale alla Costituzione degli Stati Uniti, in seguito imitata da moltissime altre.\nI membri del senato sono detti \"senatori\".\nIl senato come camera alta.\nIn molte monarchie costituzionali ottocentesche la camera alta non era costituita su base elettiva, ma vi si accedeva a titolo ereditario, per aver ricoperto taluni elevati uffici (anche ecclesiastici) o per nomina regia. Questa composizione era funzionale al ruolo di \"camera di moderazione\" attribuito a tale assemblea, che veniva cos\u00ec a contrapporsi alla \"camera bassa\" elettiva e, quindi, pi\u00f9 sensibile alle istanze popolari. Negli stati attuali questo dualismo \u00e8 stato abbandonato; la camera alta \u00e8 nella maggior parte dei casi elettiva (con la notevole eccezione della Camera dei Lord britannica e di alcuni stati ex domini britannici, come il Canada) anche se con modalit\u00e0 differenziate rispetto alla camera bassa, ad esempio prevedendo un'et\u00e0 minima pi\u00f9 elevata per votare o essere eletti, un diverso sistema elettorale, diversi collegi elettorali; in alcuni ordinamenti (ad esempio in Francia) la camera alta \u00e8 eletta in modo indiretto, dai cosiddetti \"grandi elettori\", a loro volta eletti dal popolo.\nNella maggior parte degli stati odierni la camera alta ha minori poteri rispetto alla camera bassa, soprattutto in relazione al rapporto fiduciario con il governo (nei sistemi parlamentari e semipresidenziali) e alle funzioni legislative (si parla in questo caso di \"bicameralismo imperfetto\"); un'eccezione \u00e8 rappresentata dal Senato degli Stati Uniti d'America, investito di particolari poteri nei confronti dell'esecutivo, il pi\u00f9 rilevante dei quali \u00e8 l'approvazione delle nomine decise dal Presidente. L'Italia \u00e8 uno dei pochissimi ordinamenti in cui le due camere hanno identici poteri (\"bicameralismo perfetto\"). In tutti gli ordinamenti, con l'unica eccezione di quello britannico, la camera alta ha un numero minore di membri rispetto alla camera bassa.\nNei sistemi federali e negli stati regionali la camera alta ha solitamente la funzione di rappresentare i singoli stati o regioni, mentre la camera bassa rappresenta la collettivit\u00e0 nazionale nel suo complesso. Per questo motivo i membri della camera alta sono eletti su base statale o regionale (ad esempio, negli Stati Uniti d'America, due per ogni Stato) o addirittura dalle assemblee dei singoli stati o regioni. In alcune federazioni anche i singoli stati federati hanno parlamenti bicamerali (cos\u00ec negli Stati Uniti d'America, dove la stragrande maggioranza degli stati ha un Senato).\nRuolo nell'equilibrio dei poteri.\nL\u2019Associazione dei Senati d\u2019Europa sostiene che \u00abil \u201cDNA\u201d dei Senati \u00e8 nella loro maggiore indipendenza e nel loro ruolo moderatore. I deputati sono chiamati a organizzare il dibattito legislativo e di controllo sul crinale comune a tutte le democrazie parlamentari: sostegno o opposizione all\u2019azione del governo; dal punto di vista istituzionale, sono maggiormente sottoposti alla disciplina di partito. I senatori possono cos\u00ec rappresentare una forza di proposta e di riflessione, individuando in modo obiettivo le sfide del momento ma anche delineando prospettive per il futuro con un certo distacco dalle pulsioni del momento. Il bicameralismo illustra tale indispensabile complementarit\u00e0 che consente di migliorare il controllo dell\u2019azione di governo. Esso contribuisce in tal modo all\u2019equilibrio tra i poteri, vigilando sulla qualit\u00e0 della legge e sul rispetto dello Stato di diritto e dei diritti fondamentali\u00bb.\nAltri significati.\nIn Germania, il termine \"Senat\", equivalente all'italiano senato, non indica l'organo legislativo ma quello esecutivo nelle citt\u00e0-stato (\"Stadtstaaten\") di Amburgo, Brema e Berlino; \u00e8 presieduto da uno dei borgomastri e i suoi membri, con funzioni analoghe a quelle di un ministro, sono detti \"Senatoren\" (senatori). Sempre in Germania il termine \"Senat\" \u00e8 utilizzato per designare le sezioni delle corti supreme.\nNel Granducato di Finlandia, dal 1816 al 1917, il \"Senato imperiale finlandese\" (\"Keisarillinen Suomen senaatti\"), presieduto dal Governatore generale, rappresentante del sovrano (lo Zar di Russia), univa le funzioni di consiglio dei ministri a quelle di corte suprema. Rimase in vita nella neonata Repubblica di Finlandia fino al 1918.\nIn certi ordinamenti, tra cui quello italiano, il \"senato accademico\" \u00e8 un organo collegiale di un'universit\u00e0 o analoga istituzione accademica con funzioni variabili, di solito comprendente il rettore o l'organo equivalente e i rappresentanti del corpo docente e/o i docenti che dirigono facolt\u00e0, dipartimenti o analoghe articolazioni dell'ateneo, cui si possono aggiungere rappresentanti delle altre componenti dell'universit\u00e0, quali studenti o personale non docente. Nelle universit\u00e0 italiane esiste inoltre il \"senato degli studenti\", organo collegiale che riunisce i rappresentanti degli studenti nei vari organi dell'ateneo (senato accademico, consigli di facolt\u00e0 ecc.) con funzioni di coordinamento tra gli stessi.\nNella cultura di massa.\nNell'universo fantascientifico di Guerre stellari, il Senato Galattico \u00e8 la sede del governo galattico (camera unica), dove i senatori sono tenuti a votare qualsiasi decisione."}
{"id": "3983", "revid": "62221", "url": "https://it.wikipedia.org/wiki?curid=3983", "title": "Sviluppo degli insetti", "text": ""}
{"id": "3984", "revid": "1652635", "url": "https://it.wikipedia.org/wiki?curid=3984", "title": "Sci", "text": "Lo sci \u00e8 un mezzo di trasporto e un'attivit\u00e0 sportiva che prevede l'uso degli sci come strumento per la percorrenza di distanze su fondi nevosi nei periodi invernali; oltre che sulla neve pu\u00f2 essere praticata come attivit\u00e0 sportiva anche sull'acqua e sull'erba. Esistono diverse discipline sportive invernali accomunate dall'uso degli sci che vengono praticate anche in competizioni sportive internazionali come i Giochi olimpici invernali e i Campionati mondiali di sci.\nStoria.\nOrigini.\nIn Norvegia sono stati ritrovati a \u00d8vreb\u00f8 degli sci risalenti all'et\u00e0 del ferro e, nell'isola di R\u00f8d\u00f8y, \u00e8 stata ritrovata un'incisione rupestre risalente al 2000 a.C. che rappresenta una figura umana con ai piedi quelli che potrebbero essere degli sci.\nNon esiste una datazione certa dell'uso degli sci. Alcuni ritrovamenti fossili in Siberia, Scandinavia e Lapponia datano i primi strumenti di questo tipo al 2500 a.C. circa; in una torbiera di Hoting, in Svezia, in particolare, ne sono stati rinvenuti un paio in ottime condizioni di conservazione e risalenti a quel periodo.\nAlcune testimonianze sull'uso dello sci sono quella di Strabone, un geografo greco vissuto tra il I secolo a.C. e il I secolo d.C., e di Procopio di Cesarea, storico bizantino del VI secolo d.C.; l'esploratore Francesco Negri nel 1663 raggiunse il circolo polare artico e nel resoconto che redasse, \"Viaggio settentrionale\", diede una descrizione degli sci che vide usare in quelle zone. In questa opera egli riferisce di \u00ab\"...due tavolette sottili, che non eccedono in larghezza il piede, lunghe otto o nove palme, con la punta alquanto rilevata per non intaccar la neve.\"\u00bb\nI Lapponi circa 2000 anni fa calzavano uno sci lungo e sottile, quasi come quello attuale, nel piede destro, mentre nel sinistro ne calzavano un altro pi\u00f9 corto con sotto una pelle di foca, usato per appoggiarsi e darsi la spinta. Questo particolare mezzo di locomozione era ancora in uso in Lapponia fino all'inizio del XX secolo. Nelle \"Storie\" di Erodoto (IV secolo a.C.) si parla di popoli dell'Asia minore con \"scarpe di legno\" per spostarsi sulla neve e alcuni riferimenti compaiono anche nell'Eneide di Virgilio.\n\u00c8 stato pure scoperto che nell'arcaico alfabeto cinese esiste un ideogramma che significa ed indica un preciso attrezzo: la \"tavoletta per scivolare\". Con maggiore precisione l'uso degli sci \u00e8 descritto nella \"Historia de Gentibus Septentrionalibus\" (1565) scritta da Olao Magno, arcivescovo di Uppsala e plenipotenziario del re di Svezia presso la Santa Sede.\nEsistono testimonianze e reperti che dimostrano che in Islanda, intorno all'anno 1000, erano in uso gli sci per la caccia e per il divertimento e la competizione e gli sciatori si servivano di un bastone per spingersi sulla neve.\nCon gli sci si possono percorrere dai 300 ai 400 chilometri al giorno e A testimonianza di tali eccezionali risultati, nel 1888 Fridtjof Nansen (studioso, esploratore, premio Nobel per la pace nel 1922) in 39 giorni raggiunse la Groenlandia, l'attravers\u00f2 interamente ed arriv\u00f2 infine nella baia di Baffin (America del Nord). La sua avventura \u00e8 narrata nell'opera \"Con gli sci attraverso la Groenlandia\" del 1890.\nNel 1868 in Norvegia Sondre Norheim utilizz\u00f2 per la prima volta sci molto pi\u00f9 stretti con nuovi attacchi per i piedi, e introdusse anche l'uso dei due bastoni. Dalla Norvegia lo sci si diffuse in Europa sulle Alpi, dove si svilupparono nuove attrezzature e nuove tecniche che permisero di discendere sui pendii delle montagne.\nMatthias Zdarsky alla fine dell'Ottocento accorci\u00f2 gli sci fino a 1 metro e 80 (oltrepassavano i 3 metri) e speriment\u00f2 pi\u00f9 di 180 tipi di attacchi di cui ne brevett\u00f2 25; Il pi\u00f9 funzionale era il \"Lilienfelder\", dal nome del suo villaggio, che impediva al piede di scivolare lateralmente e presentava una talloniera di ferro o di alluminio.\nSci come sport.\nIn Norvegia gli sci erano usati abitualmente in tutto il Medioevo e si pu\u00f2 benissimo immaginare che qualche sfida fosse avvenuta, ma per assistere alle prime vere gare si deve attendere fino a quando, a met\u00e0 dell'Ottocento, Sondre Norheim, un abitante del Telemark norvegese (della cittadina di Morgedal), rivoluzion\u00f2 lo sci, inventando lo stile detto appunto \"telemark\" e facendone uno sport. Fino ad allora, infatti, complici anche gli attrezzi, fissati in modo precario a scarpe di pelle o cuoio che non davano alcun sostegno, non esisteva ancora una tecnica per curvare e per frenare.\nLa prima e vera gara tipicamente sportiva avvenne nel 1843 a Troms\u00f8, sempre in Norvegia. Diciassette anni dopo, nel 1860, il re organizz\u00f2 una vera e propria competizione ufficiale a Oslo, mettendo in palio la coppa Holmenkollen. Prima della diffusione in Europa centrale, lo sci conobbe una sua fortuna dal 1854 in poi in Canada, nel Nevada ed ai confini della California tra i cercatori d'oro.\nNelle valli alpine dell'Italia gli sci invece arrivarono con moltissimo ritardo, salvo una zona molto limitata della Carnia per una singolare circostanza: nella Guerra dei trent'anni partecip\u00f2 un gruppo di soldati scandinavi, che alla pace di Vestfalia del 1648 rimasero in Carnia, trapiantandovi cos\u00ec questo costume, che per\u00f2 non fece molta presa sui valligiani.\nAl fine di organizzare gare di sci nordico e alpino, nel 1924 vennero istituite le Olimpiadi invernali che, da allora, si svolgono ogni quattro anni.\nIn Italia.\nNel 1886 l'alpinista Edoardo Martinori, di ritorno da una traversata in sci della Lapponia, riport\u00f2 con s\u00e9 il paio che aveva usato donandolo poi alla sezione romana del Club alpino italiano, da lui fondata, suscitando un notevole interesse nella stampa.\nNel 1896, l'ingegnere svizzero Adolfo Kind, a Torino dal 1890, di ritorno da uno dei suoi viaggi in Svizzera, dove gi\u00e0 esistevano artigiani che firmavano i propri sci, port\u00f2 con s\u00e9 un paio in frassino di quelli che allora si chiamavano \"ski\", di marca Jakober, e li mostr\u00f2 agli amici, che ben presto si fecero contagiare dalla sua passione e divennero in pochi anni un vero e proprio Club, di \"skiatori\", poi \"scivolatori\", infine \"sciatori\". Grazie a questo collettivo, il 21 dicembre 1901 venne fondato lo \"Ski Club Torino\", i cui membri si riunirono nella sede del CAI (Club Alpino Italiano).\nNel 2002 in occasione di skipass a Modena la F.I.S.I, dopo vari accertamenti, riconosce che lo Ski Club Torino non \u00e8 il primo sci club nato in Italia, bens\u00ec \u00e8 lo sci Club Ponte Nossa nato nell'inverno del 1900.\nKind e la sua compagnia incominciano a recarsi abitualmente sui monti nella stagione invernale alla conquista del Cugno dell'Alpetto, montagna sopra Giaveno nei pressi della localit\u00e0 Pra Fieul, allora collegata a Torino con due ore di vaporiera e un'ora e mezza di trasferimento a piedi, con sci a spalle, dal paese alla piccola borgata. Si dice che i montanari che per primi videro quell'uomo scendere leggero, scivolando sulla neve, rosso in viso e con una fluente barba bianca, scapparono gridando spaventati: \"el diau, el diau\" (\"il diavolo, il diavolo!\"). Il 16 marzo 1902 dal Cugno dell'Alpetto prese il via la prima gara di velocit\u00e0 in discesa.\nGli sci in metallo, che sostituiranno quelli in legno, nacquero grazie a un pilota di idrovolante di nome Head (che diverr\u00e0 poi un marchio di sci pi\u00f9 conosciuti del mercato) il quale, avendo dimenticato a casa i propri sci, prov\u00f2 ad usare i pattini di riserva dell'idrovolante e, trovandoli adatti, cominci\u00f2 a produrli fondando la omonima casa.\nNel 1913 dalla \"Unione Ski Club Italiani\" (che comprende, oltre a quello di Torino, i neonati Ski Club Milano e Ski Club Roma), nasce la FISI (Federazione Italiana Sport Invernali), alla cui presidenza \u00e8 chiamato Paolo Kind, figlio del pioniere Adolfo.\nLa FISI sovraintende le seguenti discipline dello sci: biathlon, carving, freestyle, sci alpino, sci d'erba, sci nordico, snowboard, sci alpinismo e lo sci di velocit\u00e0 (o chilometro lanciato); a queste si aggiungono bob, skeleton e slittino; non sovraintende la disciplina dello skiboard.\nDescrizione.\nDiscipline sciistiche.\nNelle competizioni, lo sci alpino raccoglie le specialit\u00e0 discesa libera, il supergigante, lo slalom gigante, lo slalom speciale e la combinata, mentre lo sci nordico comprende il fondo, il salto e la combinata nordica.\nDiscipline sportive affini allo sci nordico, ma facenti capo a federazioni diverse dalla FIS, sono il biathlon, lo sci orientamento e lo \"ski archery\". Negli anni si sono aggiunte nuove discipline come monoski, snowboard e skiboard.\nCompetizioni sportive.\nNel 1924 vennero istituite le Olimpiadi invernali dedicate agli sport sulla neve e sul ghiaccio; lo stesso anno vennero istituiti anche i Campionati mondiali di sci nordico e, nel 1931, i Campionati mondiali di sci alpino.\nSci per disabili.\nCon opportuni accorgimenti all'attrezzatura, \u00e8 possibile l'attivit\u00e0 sciistica anche a persone con disabilit\u00e0."}
{"id": "3985", "revid": "2048534", "url": "https://it.wikipedia.org/wiki?curid=3985", "title": "Scherma (sport)", "text": "La scherma sportiva \u00e8 una disciplina olimpica di opposizione a contesto aperto che consiste nel combattimento leale tra due contendenti armati di spada, fioretto o sciabola. Lo sport trae origine dall'arte marziale denominata scherma tradizionale.\nL'etimologia italiana della stessa parola \"scherma\" porta con s\u00e9 il significato della disciplina, essa infatti deriva dal longobardo \"Skirmjan\" che significa \"proteggere\", \"coprire\" (stessa etimologia della parola \"schermare\"). Ci\u00f2 \u00e8 probabilmente collegato al concetto dell'uso della spada non come strumento nato per colpire, ma come strumento difensivo.\nLe armi.\nLa scherma sportiva comprende tre armi:\nLe tre armi hanno particolarit\u00e0 differenti, derivanti dai diversi regolamenti e stili di combattimento: queste sono alcune delle caratteristiche principali, secondo il regolamento tecnico della FIE:\nNelle categorie giovanili under-14 sono in uso anche fioretti, spade e sciabole con lame di dimensioni ridotte, da 80 a 85\u00a0cm nella Spada a seconda delle diverse et\u00e0 e da 85\u00a0cm nel Fioretto e nella Sciabola fino ai 12 anni di et\u00e0 compresi (Categoria Giovanissimi).\nLe impugnature delle tre armi sono diverse.\nPer il Fioretto e la Spada:\nPer la sciabola l'impugnatura \u00e8 di un solo tipo, simile alla \"francese\", ma di sezione cilindrica anzich\u00e9 rettangolare. Al fine di garantire l'incolumit\u00e0 degli atleti, essi sono obbligati ad indossare una maschera protettiva \u2014 solitamente con visiera trasparente \u2014 durante la pratica.\nFioretto.\nLa prima \u00e8 il \"fioretto\", un'arma \"puramente accademica\" in quanto non \u00e8 mai stata un'arma di combattimento sul terreno. Il fioretto nacque come una \"spada alleggerita\" per l'allenamento, non destinata all'uso in battaglia e ai duelli, ma all'esercizio nelle sale d'armi in cui ci si abituava, per efficacia, a colpire al bersaglio mortalmente. Il bersaglio valido del fioretto \u00e8 infatti rappresentato dal busto, sede degli organi vitali, perch\u00e9 portare a segno una stoccata su tale porzione del corpo era quasi sicuramente letale; essendo un'arma \"accademica\" tende a privilegiare il fraseggio schermistico nella sua perfetta esecuzione ed \u00e8 per questo che il colpo simultaneo viene considerato nullo.\nIl fioretto \u00e8 una disciplina che richiede leggerezza e riflessivit\u00e0, conciliando agilit\u00e0 e buone capacit\u00e0 tattiche; proprio per questo il fioretto, nella tradizione della scuola italiana, \u00e8 l'arma con la quale vengono avviati alla scherma i bambini che, con quest'arma, iniziano solitamente il loro percorso nel mondo della scherma agonistica.\nIl bersaglio del fioretto, coperto da un giubbetto conduttivo di tessuto laminato (chiamato comunemente, e impropriamente, \"giubbetto elettrico\"), comprende il busto con esclusione di braccia, gambe e testa. Il bersaglio valido pu\u00f2 essere colpito solo con la punta dell'arma, che ha sulla sommit\u00e0 un bottone sostenuto da una molla. Perch\u00e9 sia segnalato il colpo, \u00e8 necessario che sia esercitata una forza equivalente ad un peso minimo di 500 grammi (4.90 newton).\nInoltre nel fioretto vige la \"convenzione\": si tratta di una serie di regole che disciplinano l'attribuzione del punto. L'atleta che attacca per primo ha la priorit\u00e0 su chi subisce l'attacco. Chi subisce l'attacco deve prima parare e solo dopo pu\u00f2 rispondere. Come portare un attacco \u00e8 perfettamente codificato dalla tecnica schermistica. Mantiene la priorit\u00e0 di attacco anche chi tiene l'arma \"in linea\" (ovvero con il braccio e l'arma distesi orizzontalmente e la punta rivolta al petto dell'avversario)\nIn caso di attacco simultaneo, il punto non viene attribuito. Per stabilire questo, il ruolo del giudice di gara \u00e8 fondamentale, in quanto deve ricostruire l'azione in base alle convenzioni ed assegnare il punto.\nSciabola.\nLa \"sciabola\" \u00e8 l'arma di attacco per eccellenza, molto veloce e istintiva.\nLa sciabola storicamente discende dalle armi usate dai cavalieri e dagli ufficiali di cavalleria, che, stando a cavallo, colpivano i fanti a piedi soprattutto nella parte superiore del corpo con movimenti ampi, usando di rado la punta: caratteristiche conservate nella determinazione del bersaglio valido anche nella moderna sciabola sportiva.\nLo sciabolatore deve avere un'ottima resistenza fisica e grande mobilit\u00e0 nelle gambe; deve avere inoltre il pregio di riuscire a riflettere in tempi rapidissimi sulle proprie azioni e naturalmente su quelle dell'avversario. Il bersaglio della sciabola \u00e8 costituito da busto (tranne l'inguine), braccia e testa; si pu\u00f2 colpire di punta, di taglio e di controtaglio.\nFino al 1988 la sciabola era l'unica specialit\u00e0 della scherma in cui non era ancora utilizzato il rilevamento elettrico della stoccata, cosa che rendeva l'attribuzione del punto a totale carico dell'arbitro; ci\u00f2 provocava spesso contestazioni legate anche al fatto che la sciabola \u00e8 la disciplina pi\u00f9 veloce e con maggiore difficolt\u00e0 interpretativa. Dal 1988 anche la sciabola si \u00e8 avvalsa dell'elettrificazione per la segnalazione delle stoccate ed attribuzione dei punteggi; si indossa un giubbetto di laminato conduttivo sul tronco e sulle braccia, e anche la maschera protettiva per il volto \u00e8 di materiale conduttivo.\nSpada.\nLa \"spada\" \u00e8 l'arma che pi\u00f9 si avvicina alle armi del passato, oltre ad essere quella pi\u00f9 rappresentativa del duello sul terreno. \u00c8 un'arma molto complessa ad alti livelli perch\u00e9 il suo bersaglio comprende tutto il corpo; si pu\u00f2 colpire solo di punta, come nel fioretto, ma non vi \u00e8 la \"convenzione\". Il primo che tocca l'avversario si aggiudica il punto; se ci si colpisce contemporaneamente entro un venticinquesimo di secondo il punto viene assegnato ad entrambi e si ottiene un \"colpo doppio\". Il colpo con la spada \u00e8 valido solo con la punta dell'arma, su cui c'\u00e8 un bottone che viene azionato da una pressione di almeno 750 grammi (736 newton). In generale, in Italia, si nota una preponderanza di fiorettisti in tenera et\u00e0 (categoria bambine/maschietti), una sostanziale parit\u00e0 di praticanti fioretto e spada alla categoria giovanissime/i, mentre a partire dalla categoria ragazze/i si nota una netta prevalenza degli spadisti. Alla spada si deve il colore bianco della divisa da scherma: infatti i duelli combattuti con la spada erano al \"primo sangue\": qualsiasi ferita da cui uscisse sangue, su qualsiasi parte del corpo, determinava l'interruzione del combattimento e la sconfitta del duellante ferito. Per meglio evidenziare queste ferite era richiesto di vestirsi integralmente in bianco. Nelle competizioni moderne, per rendere sicuri gli \"assalti\", la divisa deve presentare una resistenza alla penetrazione di 800 newton.\nPer le categorie \"Maschietti/Bambine\" (10 anni) e \"Giovanissimi\" (11 anni) la lama \u00e8 lunga 80\u00a0cm, per la categoria \"Ragazzi/Allievi\" (12-13 anni) 85\u00a0cm (fino alla stagione 2013-14) ed a partire dalla categoria \"Cadetti\" (dai 14 anni) fino agli \"Assoluti\" (14-99 anni) la lama \u00e8 di 90\u00a0cm.\nDisciplina.\nCategorie.\nCome nella maggior parte degli sport esistono due criteri di base per la suddivisione degli atleti in categorie, ovvero per et\u00e0 e per ranking.\nPer quanto riguarda l'et\u00e0 l'attivit\u00e0 agonistica inizia a 10-11 anni e prevede per l'anno 2020-2021 le seguenti categorie:"}
{"id": "3986", "revid": "2091899", "url": "https://it.wikipedia.org/wiki?curid=3986", "title": "Sci nautico", "text": "Lo sci nautico \u00e8 uno sport acquatico inventato nel 1928 da Ralph Samuelson che fonde in un'unica attivit\u00e0 sportiva lo sci da neve ed il surf: lo sciatore \u00e8 trainato da un motoscafo tramite una corda in nylon, il quale trattenendo saldamente l'altra estremit\u00e0 della corda, terminante in un triangolo intrecciato con impugnatura di ferro ricoperta di gomma, definito bilancino, scivola sopra l'acqua per mezzo di vari tipi di sci, diversi a seconda della specialit\u00e0 che si sta eseguendo.\nA differenza delle discipline inerenti al surf, lo sci nautico predilige l'assenza di vento e di onde, elementi che fungerebbero solo da intralcio allo svolgimento della sciata; altro elemento fondamentale \u00e8 la dipendenza da fattori differenti: mentre i surfisti sfruttano vele, onde ed aquiloni per muoversi, lo sciatore nautico sfrutta la velocit\u00e0 della barca per incrementare la propria.\nAttrezzatura.\nGli sci sono costituiti con materiali come Honeycomb, fibra di Carbonio, Graphite, Carbon-Kevlar e presentano un core (anima interna) in poliuretano espanso oppure in legno. Lo sci da slalom presenta una parte metallica (quasi sempre in alluminio) di una profondit\u00e0 che varia dai 5\u00a0cm agli 8\u00a0cm chiamata \"deriva\", regolabile dallo sciatore stesso longitudinalmente, a livello di profondit\u00e0 e di angolazione. Gli sci da salto presentano una piccola deriva fissa ciascuno, della profondit\u00e0 massima che si aggira intorno ai 3\u00a0cm. Lo sci da figure invece non presenta deriva, in quanto in questa disciplina vengono eseguiti un grande numero di rotazioni in asse e su s\u00e9 stessi. Infatti la funzione primaria della deriva \u00e8 quella di dare direzione allo sci ed evitare che la parte posteriore di esso, definita coda, sia libera da vincoli direzionali. Gli sci presentano attacchi morbidi in gomma, diversi rispetto a quelli del tradizionale sci da neve; tuttavia dagli anni novanta sono entrati in circolazione degli attacchi rigidi, dallo scafo simile a quello di un rollerblade, volti ad una ricerca di maggiore risposta dello sci a determinati gesti tecnici. Ciononostante esistono svariati modelli di attacchi, pi\u00f9 o meno rigidi, poich\u00e9 non tutti gli sciatori hanno sensazioni uguali con attacchi uguali.\nStoria.\nOrigini.\nLo sci nautico \u00e8 uno sport che nasce negli anni venti del 1900. Sin dalle sue origini, l'uomo ha sempre cercato in qualche modo di dominare le acque e con barche e navi raggiunse un primo obiettivo. Nel corso della storia vi furono numerosi esperimenti volti a portare l'uomo a compiere movimento in acqua con il minor coinvolgimento di fattori esterni. Curiosi da citare sono le esperienze fatte da Perez, un inventore spagnolo che mise una forca di ferro di larghezza variabile all'estremit\u00e0 di due corpi di legno volti a risalire in superficie: rimanendo di fatto in piedi su questa biforcazione metallica ed eseguendo il movimento della camminata classica, egli si muoveva ed attraversava fiumi o piccoli bacini d'acqua. Si ha inoltre testimonianza di alcuni danesi che intorno al 1870 si muovevano in posizione eretta, remando con una pagaia allungata, sopra alcune canoe dalla tipica forma ad \"H\". Nel 1928 in Austria viene inventato il \"Water-Walking\", un paio di sci con la fisionomia di due piccoli Kayak dove il \"camminatore\" infilava i piedi e con due bastoni simili in forma a quelli da sci nordico si dava la spinta. Nei primi anni del Novecento alcuni ragazzini della West Coast americana si facevano trainare dai primi pescherecci con delle corde di qualche metro, in piedi alle scatole di legno del pesce. Ben presto divent\u00f2 una moda, destinata a scomparire con la morte dei capitani di quelle navi pochi anni dopo.\nLa vera rivoluzione venne da Ralph Samuelson, riconosciuto universalmente come l'inventore di questo sport. Figlio di un meccanico di barche, era noto come persona disprezzante dei pericoli e pronto ad ogni nuova sfida, pur pazza questa fosse. Nel '22 formul\u00f2 quest'ipotesi: \"Se scio sulla neve, dovrei poter sciare sull'acqua\". Fu cos\u00ec che prov\u00f2 a farsi trainare da una barca con un paio di assi di legno dritte, con risultati scandalosi; problemi gli crearono anche gli sci da neve, troppo sottili e stretti per l'acqua. Cos\u00ec and\u00f2 dal falegname locale e si fece intagliare un paio di assi di legno con la punta ricurva verso l'alto, gli antenati degli sci attuali. Fu cos\u00ec che dal 1922 al 1928 diede spettacolo con i suoi esperimenti, mirando a raggiungere velocit\u00e0 sempre pi\u00f9 alte (nel 1925 si fece trainare da un idrovolante alla velocit\u00e0 di 130\u00a0km/h) e rischi sempre maggiori, come il salto da una piccola rampa cosparsa di lardo per renderla scivolosa. Samuelson non chiese mai di esser pagato per queste dimostrazioni. Nel 1937 ebbe una frattura alla schiena e di conseguenza interruppe tutte le sue attivit\u00e0 avendo per\u00f2 gi\u00e0 posto le basi di quello che poi diventer\u00e0 lo sci nautico. Negli anni trenta si pass\u00f2 ad un'evoluzione nelle forme, si adott\u00f2 un triangolo con impugnatura rivestita in gomma (bilancino), si pass\u00f2 a provare la posizione su un singolo sci con i piedi posti uno dietro l'altro in posizione verticale. Le evoluzioni s'interruppero nel periodo inerente alla Seconda guerra mondiale.\nLo sci nautico oggi.\nDopo la guerra lo sci nautico prese fama internazionale con personaggi di spicco in ogni stato, come Robert Balti\u00e9 in Francia, il famosissimo David Nations in Gran Bretagna, Lanfranco Colombo in Italia, Ragnar Frunck in Svezia. Negli anni cinquanta nasce la distinzione ancora presente oggi delle tre discipline dello sci nautico classico: Slalom, Figure, Salto sulla rampa. Nel 1972 lo sci nautico fu disciplina dimostrativa ai Giochi olimpici: nello slalom l'oro olimpico and\u00f2 all'italiano Roby Zucchi.\nCalendario internazionale di sci nautico.\nIl calendario internazionale di sci nautico viene pubblicato per informare delle gare pi\u00f9 importanti dell'anno nell'ambito di questa disciplina.\nDiscipline classiche.\nSlalom.\nLo slalom \u00e8 la disciplina pi\u00f9 praticata nell'ambito delle classiche. Il percorso di gara \u00e8 formato da un corridoio rettilineo di 10 coppie di boe in cui passa il motoscafo, e rispettivamente 6 boe di colore rosso alternate da destra distanti 11,5\u00a0m da ogni coppia di boe. Lo sciatore deve entrare attraversando le onde del motoscafo nella seconda coppia di boe da sinistra verso destra, (di colore rosso e definita Ingresso oppure Gate) ed aggirare le sei boe del campo (boe di numero dispari a destra, boe di numero pari a sinistra); infine passare in mezzo alla nona coppia di boe (di colore rosso e definita Uscita oppure Exit). La prima e la decima coppia di boe, definite pre-gate, sono di colore verde e servono allo sciatore solo all'inizio del passaggio come riferimento per l'Ingresso.\nLa difficolt\u00e0 dello slalom aumenta con l'aumentare della velocit\u00e0 del motoscafo di 3\u00a0km/h per passaggio (minima: 22\u00a0km/h). Una volta raggiunto il limite di velocit\u00e0, 58\u00a0km/h per le categorie maschili dai 15 anni d'et\u00e0, e 55\u00a0km/h per le categorie femminili, i ragazzi/e sotto i 14 anni, e gli sciatori oltre i 36 anni, si passa all'accorciamento della corda di traino. La lunghezza di partenza della corda di traino \u00e8 18,25\u00a0m, e viene accorciata in base alle lunghezze standard, ben visibili nella tabella a fianco riportata.\nIl risultato finale sar\u00e0 decretato dal numero di boe aggirate nel campo, qualora non si riesca a concludere le 6 boe.\nEsempio: partendo con la velocit\u00e0 di 34\u00a0km/h lo sciatore in questione completa il campo. Nel rientrarvi a 37\u00a0km/h lo sciatore aggira solamente le prime tre boe, non riuscendo ad aggirare la quarta. Il suo risultato finale sar\u00e0 di n\u00b03 Boe a 37\u00a0km/h. Formalmente:\nNegli Stati Uniti gli accorciamenti sono misurati in piedi di differenza rispetto alla massima lunghezza della corda, ovvero 75 piedi (23\u00a0m). Nella maggior parte delle competizioni questo accorciamento non viene pi\u00f9 considerato, partendo direttamente dai 15 piedi. Due boe a 13\u00a0m di lunghezza negli States si scriverebbero cos\u00ec:\n2@32off.\nI colori degli accorciamenti sono uguali in tutto il mondo e le velocit\u00e0 sono espresse in km/h nella maggior parte del mondo, anche se molti stati utilizzano le corrispettive velocit\u00e0 in miglia/h.\nIl campo gara.\nIl campo da slalom \u00e8 un percorso di 259\u00a0m lineari in cui lo sciatore esegue il gesto tecnico; considerando la lunghezza totale, ovvero da Pre-Gate a Pre-Gate, si arriva a 369m.\nPer familiarizzare con il campo di slalom, forse il meno immediato da comprendere dei campi di gara, \u00e8 necessario avere chiare alcune sue componenti:\nLe boe che lo slalomista aggira sono solite esser divise tra boe dispari, ovvero la fila di 3 boe a destra della barca, e boe pari, ovvero la fila di 3 boe a sinistra della barca.\nLa distanza perpendicolare tra una boa e l'altra \u00e8 di 41\u00a0m, mentre la distanza effettiva (diagonale) \u00e8 di 47\u00a0m: distanza quest'ultima inferiore a quella percorsa dallo sciatore tra una boa e l'altra.\nFigure.\nLa disciplina delle figure viene considerata la danza dello sci nautico. Questa consiste nell'eseguire determinate acrobazie come rotazioni in asse, rotazioni passando sopra la corda con una gamba (libera dallo sci) o con tutto lo sci, salti in rotazione completa o salti mortali, cos\u00ec come altre eseguite con la corda trainante attaccata ad un piede e l'altra gamba allo sci lasciando le mani libere. Le figure (questo il nome delle acrobazie) sono prestabilite e ad ogni figura corrisponde un determinato punteggio fisso. La competizione prevede due passaggi da 20 secondi ciascuno in cui lo sciatore, con una corda propria e con velocit\u00e0 preferita, deve compiere una sequenza di figure. Generalmente un passaggio \u00e8 eseguito con le mani attaccate al bilancino (mano mano), l'altra con le mani libere e la corda al piede libero dallo sci (corda al piede). L'obbiettivo \u00e8 fare pi\u00f9 punti possibili. A differenza di altre discipline acrobatiche, qui non vengono assegnati punti inerenti a giudizi personali o ad altezza dei salti: la giuria si limita a determinare se la figura \u00e8 accreditabile oppure no, se ovvero \u00e8 stata eseguita nel modo corretto. Ci\u00f2 vuol dire ad esempio che se in quella che doveva essere una figura aerea lo sci non si \u00e8 staccato dall'acqua, questa non \u00e8 accreditabile; cos\u00ec come se una rotazione non \u00e8 stata completata oppure si \u00e8 sovraruotata la figura, questa non viene accreditata.\nIl campo gara.\nIl campo \u00e8 formato da una linea di 6 boe a lato dello sciatore, non nel suo percorso di gara. La prima boa di colore verde indica il limite dopo il quale non si pu\u00f2 pi\u00f9 variare la velocit\u00e0 del motoscafo. Successivamente vi sono due boe, la prima di colore bianco e la seconda di colore rosso: all'interno di queste boe lo sciatore inizier\u00e0 la sua sequenza. In caso questo non succeda, il tempo comunque scatter\u00e0 dopo il suo superamento della boa rossa. Le altre 3 boe sono simmetriche a quelle del primo passaggio. In caso di caduta nel primo passaggio, la barca recupera lo sciatore e si prepara per affrontare il secondo passaggio. In caso di caduta nel secondo passaggio lo sciatore conclude la sua prova.\nSalto.\nIl salto \u00e8 la disciplina pi\u00f9 spettacolare delle classiche. Essa ha come obiettivo la distanza senza giudizi tecnici che possano compromettere la posizione in classifica del saltatore, a differenza del salto con gli sci sulla neve. Per effettuare la distanza l'atleta dovr\u00e0 eseguire un taglio e, cercando di arrivarvi con la massima velocit\u00e0 possibile, affrontare una rampa (o trampolino) di altezza variabile posta alla sinistra della barca (e quindi dello sciatore). Il taglio pu\u00f2 essere eseguito in 3 modi, differenti per posizione dello sciatore rispetto alla barca. Il primo metodo chiamato \"Mezzo Taglio\" si effettua partendo a fianco dell'onda sinistra del motoscafo: in questa tipologia di approccio non vi \u00e8 attraversamento delle onde. Il secondo metodo chiamato \"Taglio 3/4\" consiste nell'accostarsi alla destra della barca, per poi eseguire un taglio attraversando le onde da destra a sinistra ed affrontare la rampa. Questo approccio rispetto al mezzo taglio permette di affrontare la rampa con maggiore velocit\u00e0. L'evoluzione di questa tipologia \u00e8 la terza del \"Doppio Taglio\" dove lo sciatore prima si accosta a sinistra del motoscafo, per poi tagliare le onde e portarsi alla destra del motoscafo, ed infine tagliare verso la rampa. A differenza del taglio 3/4 questo permette di arrivare alla destra della barca con molta pi\u00f9 velocit\u00e0, che consente allo sciatore di non regredire rispetto al motoscafo e quindi di avere pi\u00f9 spazio da percorrere per arrivare alla rampa, spazio che si traduce in velocit\u00e0.\nIl campo gara.\nIl campo gara del salto \u00e8 formato dal corridoio dove la barca passa: questo \u00e8 pi\u00f9 largo di quello utilizzato per lo slalom, e lo sciatore pu\u00f2 richiedere prima della gara che il motoscafo stia vicino alle boe di sinistra del corridoio (Narrow Split), al centro di esso (Split) oppure a destra di esso (Wide Split). La scelta \u00e8 a discrezione dell'atleta e viene effettuata a seconda delle esigenze tecniche del medesimo. Poi troviamo la rampa, posta a sinistra del motoscafo e distante 15\u00a0m dalla fila sinistra di boe del corridoio della barca; ed infine tre boe allineate alla rampa e distanti da essa rispettivamente 150\u00a0m (Gialla), 180\u00a0m (Rossa) e 210\u00a0m (Verde). Queste tre boe vengono utilizzate nel taglio 3/4 e nel doppio taglio come boe di riferimento. Nel taglio 3/4 le boe servono come riferimento per l'uscita dalla scia della barca verso destra del saltatore. Nel doppio taglio, dopo essere usciti verso sinistra, si prepara il controtaglio verso destra girando sulla linea delle tre boe.\nAltre discipline.\nPiedi nudi.\nI piedi nudi sono una disciplina dello sci nautico nata negli anni cinquanta negli Stati Uniti d'America e sviluppatasi in modo significativo in Australia il decennio successivo.\nCome il nome lascia intuire, questa disciplina si svolge senza l'utilizzo di sci, ma utilizzando solamente i piedi come superficie di scivolamento sull'acqua.\nEssendo i piedi decisamente pi\u00f9 piccoli di qualsiasi sci, la velocit\u00e0 del motoscafo \u00e8 superiore a qualsiasi altra disciplina (sui 60\u00a0km/h), fattore che contribuisce alla spettacolarit\u00e0 delle gesta di questi atleti.\nCome nello sci nautico classico, i piedi nudi si suddividono nelle discipline dello slalom, delle figure e del salto.\nSlalom.\nNello slalom l'obettivo principale \u00e8 attraversare le onde del motoscafo quante pi\u00f9 volte possibile, e per far questo si hanno a disposizione due passaggi da 15 secondi ciascuno.\nL'attraversamento si deve eseguire con le seguenti caratteristiche\n-spalle aperte (rivolte verso la barca)\n-il peso sulla gamba che hai avanti \n-girare le boe con il bacino o entrare con l'anca\n-NON cadere di spalla in attraversamento\n-le mani vanno tenute pi\u00f9 vicino possibile al bacino\nFigure.\nNelle figure l'obiettivo dello sciatore \u00e8 quello di eseguire il maggior numero di punti possibili eseguendo rotazioni, passaggi sopra la corda ed altre figure. Come nello slalom, lo sciatore ha due passaggi da 15 secondo ciascuno dove poter eseguire le sue gesta. Analogamente alla disciplina parallela dello sci nautico tradizionale, ogni figura ha un determinato valore dato dalla difficolt\u00e0 di questa, e la giuria valuta se accreditare la figura, e quindi validarne il punteggio, oppure decretarla non accreditabile. Elemento aggiuntivo \u00e8 inoltre la tecnica di partenza, anch'essa valutata come figura a seconda della difficolt\u00e0 d'esecuzione.\nSalto.\nNel salto l'unico obiettivo \u00e8 la distanza.\nQuesta si ottiene con tre tentativi dove l'atleta passa sopra una rampa in superficie di vetroresina: molto simile alla rampa del salto tradizionale per quanto riguarda la forma, essa \u00e8 di dimensioni decisamente ridotte, e la parte terminale (in gergo il \"dente\" della rampa) \u00e8 alta 45\u00a0cm sopra il livello dell'acqua. La distanza viene accreditata solo se lo sciatore atterra il salto, ovvero ritorna in posizione di sciatore dopo il contatto con l'acqua. Nonostante la difficolt\u00e0 della disciplina, le distanze sono notevoli: i pi\u00f9 forti saltatori al mondo superano i 25\u00a0m.\nVelocit\u00e0.\nSi tratta di una competizione, nata negli anni settanta del XX secolo, in cui lo scopo \u00e8 il percorrere il pi\u00f9 velocimento possibile il percorso di gara che generalemente misura un'ottantina di chilometri e si componi di pi\u00f9 giri lungo un percorso a quadrilatero. Diversamente dalle altre discipline gli atleti gareggiano contemporaneamente. Ai sensi del regolamento si tratta di uno sport di squadra: oltre allo sciatore vi sono il pilota e l'osservatore. Compito dell'osservatore \u00e8 garantire la comunicazione tra pilota e sciatore e controllare la posizione del proprio binomio scafo-sciatore rispetto agli altri binomi. I campionati del mondo di questa disciplina si svolgono separatamente da quelli delle discipline classiche.\nWakeboard.\nIl Wakeboard \u00e8 una disciplina nata negli anni novanta, paragonabile allo snowboard applicato allo sci nautico.\nPraticata inizialmente negli Stati Uniti, ha visto una larga diffusione, nel giro di pochi anni, in tutto il mondo, con densa presenza televisiva e parte integrante dei famosi X Games, organizzati dall'emittente televisiva americana ESPN.\nQuesta disciplina, che trova nei \"rider\" i suoi praticanti, sta riscuotendo un grande successo anche per numero di praticanti, prendendosi il grande merito di trascinare con s\u00e9 anche la popolarit\u00e0 di altre discipline come le classiche o i piedi nudi.\nil Wakeboard come sci \u00e8 una tavola pi\u00f9 lunga di una normale tavola da figure, dotata di due derive ai due capi della tavola per garantire una maggior stabilit\u00e0 e tenuta di direzione sia in \"regular position\" (con il piede sinistro avanti) che in \"goofy position\" (ossia con il destro avanti).\nUna \"run\" nel Wakeboard consiste in due passaggi da cinque figure ciascuno da eseguire nello spazio di venti metri, delimitati da due boe, ad una velocit\u00e0 compresa del motoscafo compresa tra i 30\u00a0km/h e i 34\u00a0km/h, e in un \"Double-up\" al termine del secondo passaggio.\nUn \"Double-up\" \u00e8 una figura eseguita su un'onda molto pi\u00f9 alta del normale grazie ad un'apposita manovra del pilota, eseguibile a destra o a sinistra, a discrezione del \"rider\".\nLe barche inoltre sono caricate con una zavorra stabilita prima della gara dal giudice e non soggetta a variazioni di peso durante la gara.\nIl criterio di assegnazione dei punti nel Wakeboard \u00e8 completamente diverso da quello nelle Figure, in quanto tiene conto non solo del quoziente di difficolt\u00e0 della figura, ma anche dell'eleganza nell'esecuzione e dell'altezza. Il punteggio totale \u00e8 compreso tra 0 e 100 punti.\nCategorie.\nNelle discipline classiche le categorie sono determinate in base all'et\u00e0 degli sciatori.\nGeneralmente nelle categorie \"Under\" vengono inclusi tutti gli sciatori fino a quell'et\u00e0, qualora la competizione non preveda una categoria precedente. Ugualmente nelle categorie \"Over\" vengono inclusi tutti gli sciatori pi\u00f9 vecchi nella categoria precedente, qualora non sia prevista la successiva.\nLe categorie generalmente pi\u00f9 presenti ad una competizione sono:\nAlcune competizioni sono solamente Open, cio\u00e8 non prevedono la presenza di categorie e gli sciatori competono tutti assieme."}
{"id": "3987", "revid": "77990", "url": "https://it.wikipedia.org/wiki?curid=3987", "title": "Simbiosi mutualistica", "text": ""}
{"id": "3988", "revid": "1982", "url": "https://it.wikipedia.org/wiki?curid=3988", "title": "Sfera celeste", "text": "La sfera celeste \u00e8 una sfera immaginaria di raggio arbitrario sulla cui superficie sono proiettati tutti gli astri: si dice \"geocentrica\", se ha per centro il centro della terra, \"locale\", se ha per centro l'occhio dell'osservatore, \"eliocentrica\", se ha per centro il Sole; l'origine di tale arbitrariet\u00e0 del raggio sta nel fatto che oltre una certa distanza non siamo pi\u00f9 in grado di valutare visivamente la lontananza dei corpi, per cui gli astri ci sembrano tutti alla stessa distanza.\nGli elementi di riferimento fissi.\nDurante l'apparente moto diurno degli astri due soli punti del cielo, tra loro antipodali, restano immobili: sono i \"poli celesti\". La sfera celeste sembra quindi ruotare su s\u00e9 stessa attorno ad un asse passante per i poli, chiamato asse celeste (o asse del mondo).\nAttualmente il polo nord celeste si trova in prossimit\u00e0 di Polaris, nella costellazione dell'Orsa Minore; il polo sud celeste invece \u00e8 in prossimit\u00e0 della stella \u03c3 Octantis nella costellazione dell'Ottante, ma questa stella \u00e8 poco brillante e difficilmente osservabile.\nL\"'equatore celeste\" \u00e8 il cerchio massimo equidistante dai poli celesti (proiezione dell'equatore terrestre), che divide la sfera celeste nei due emisferi: emisfero celeste boreale ed emisfero celeste australe.\nCome sulla terra, la sfera celeste pu\u00f2 essere divisa in meridiani e paralleli. I paralleli celesti sono circoli paralleli all'equatore celeste, mentre i meridiani celesti, o \"cerchi orari\", sono le semicirconferenze massime congiungenti i poli celesti. Il parallelo fondamentale \u00e8 l'equatore celeste, mentre il meridiano fondamentale \u00e8 quello passante per il punto della sfera celeste in cui si trova il Sole nell'equinozio di primavera, detto punto \u03b3, a cui \u00e8 antipodale il punto \u03c9. Entrambi questi punti si trovano sull'equatore celeste.\nGli elementi di riferimento locali.\nDato che le stelle visibili e le loro posizioni sulla volta celeste variano con la posizione dell'osservatore sulla Terra, \u00e8 utile utilizzare come riferimenti la verticale del luogo e il piano dell'orizzonte astronomico dell'osservatore.\nLa verticale del luogo \u00e8 la retta passante per il punto in cui si trova l'osservatore e il centro della terra: essa interseca la sfera celeste nei punti chiamati zenit (sopra la testa dell'osservatore) e nadir (sotto i suoi piedi). L'orizzonte astronomico \u00e8 il piano passante per il centro della sfera celeste e perpendicolare alla verticale del luogo.\nAnalogamente con i meridiani celesti, i circoli massimi che passano per zenit e nadir vengono chiamati circoli verticali, e il circolo fondamentale \u00e8 il meridiano locale che passa anche per polo sud e polo nord celeste. Il nord e il sud sono determinati dai punti in cui il meridiano locale interseca il piano dell'orizzonte astronomico dell'osservatore (in direzione dei poli nord e sud), mentre l'est e l'ovest sono i punti in cui l'orizzonte astronomico interseca l'equatore celeste. \nLe cosiddette stelle fisse, la grande maggioranza degli astri, mantengono la loro posizione relativa (o meglio, vi sono variazioni ma lentissime), costituendo un riferimento visivo sulla sfera celeste. Esse sono tradizionalmente raggruppate in costellazioni.\nAntichit\u00e0.\nIl concetto di \u00absfera celeste\u00bb risale all'antico sistema tolemaico, anteriore alla rivoluzione copernicana, nel quale si riteneva che le stelle ed i pianeti fossero realmente fissati su sfere simili ad orbite, di diversa grandezza, situate l'una dentro l'altra e aventi come centro la Terra. Il moto dei corpi celesti come il Sole o la Luna era dovuto al movimento rotatorio di queste sfere, che spostandosi li trascinavano con s\u00e9. Si trattava in ogni caso di sfere trasparenti e invisibili, composte di sostanza eterea, cio\u00e8 di un elemento cristallino di natura materiale ma incorruttibile, non presente nel mondo sublunare terrestre.\nPitagora intravedeva in esse delle relazioni matematiche che producevano un'armonia celestiale, la cosiddetta \u00abmusica delle sfere\u00bb, impercettibile all'orecchio umano, capace di influire sulla qualit\u00e0 della vita terrena."}
{"id": "3989", "revid": "1750468", "url": "https://it.wikipedia.org/wiki?curid=3989", "title": "Scoperta degli elementi chimici", "text": "Viene qui presentata la scoperta degli elementi chimici in ordine cronologico. Vengono elencati seguendo generalmente l'ordine con cui sono stati per la prima volta isolati piuttosto che tener conto del riconoscimento nei composti.\nPrime scoperte.\nNel 1789 viene pubblicato il \"Trait\u00e9 \u00e9l\u00e9mentaire de chimie\" in cui Antoine Laurent Lavoisier riassume e razionalizza i risultati di vent'anni di ricerche. In quest'opera, che avr\u00e0 notevoli ripercussioni su tutto lo sviluppo della chimica, tra le altre cose, viene proposta la prima definizione moderna di elemento chimico:\nNonostante lo stesso autore non fosse soddisfatto di questa definizione, ebbe il grande merito di concentrare ogni considerazione sull'evidenza sperimentale, sfrondando la disciplina di quei concetti di stampo metafisico che non erano ancora stati abbandonati del tutto.Secondo questa definizione Lavoisier riconobbe 33 elementi, di cui solo alcuni si rivelarono poi tali. Di questi elementi in un certo senso si pu\u00f2 ritenere Lavoisier il vero scopritore, tanto che ad alcuni di essi (ossigeno, azoto e idrogeno) fu lui a dare il nome.\nL'invenzione da parte di Alessandro Volta dell'omonima pila nel 1800, permette la nascita e lo sviluppo dell'elettrochimica. La nuova disciplina si riveler\u00e0 presto estremamente utile e in alcuni casi indispensabile per preparare elementi che gi\u00e0 erano noti in composti ma non si era ancora riusciti a isolare. Sir Humphry Davy fu il protagonista di questi progressi riuscendo a sfruttare il fenomeno dell'elettrolisi per la preparazione di diversi metalli alcalini e alcalino terrosi.\nNella seconda met\u00e0 del XIX secolo i chimici furono messi a dura prova da quegli elementi allora denominati terre rare e che ora chiamiamo lantanoidi. Si tratta di elementi dalle caratteristiche chimiche molto simili e quindi difficili da separare. Furono numerosi gli annunci di nuove scoperte che in seguito si rivelarono invece miscele di diversi elementi.\nNel 1859 Robert Wilhelm Bunsen e Gustav Robert Kirchhoff misero a punto il primo spettroscopio. Questo nuovo strumento si rivel\u00f2 subito estremamente utile nella ricerca e nel riconoscimento di nuovi elementi. Gi\u00e0 l'anno seguente gli stessi Bunsen e Kirchhoff identificarono il cesio e il rubidio dalle linee di emissione dei loro spettri atomici. Entrambi gli elementi presero il nome dal colore delle linee, rispettivamente celesti e rosse. Il tallio e l'indio subirono la stessa sorte, riconosciuti grazie alle linee di emissione e battezzati con i colori (verde e indaco) delle loro linee.\nLe tecniche spettroscopiche furono decisive per la scoperta anche del gallio, dei lantanoidi e dei gas nobili. Per esempio l'elio fu rilevato nella corona solare nel 1868 prima ancora che sulla Terra.\nLa tavola periodica e la predizione di nuovi elementi.\nNel 1871, Dmitrij Ivanovi\u010d Mendeleev predisse, dalle lacune nella sua tavola periodica, l'esistenza di tre elementi non ancora scoperti, che nomin\u00f2 provvisoriamente eka-boro, eka-alluminio ed eka-silicio. Grazie anche al fatto che ne abbozz\u00f2 le propriet\u00e0, nel giro di pochi anni furono scoperti e chiamati rispettivamente scandio, gallio e germanio.\nNel 1839 Mosander ritenne di aver scoperto un nuovo elemento che chiam\u00f2 \"didimio\". Si riconobbe poi che si trattava in realt\u00e0 della miscela di due lantanoidi chiamati poi praseodimio e neodimio:\nNonostante si sapesse da molto tempo dell'esistenza del fluoro, tutti i tentativi atti al suo isolamento fallirono, in alcuni casi in maniera tragica.\nIl metodo con cui Henri Moissan riusc\u00ec finalmente a isolarlo \u00e8 quello che, almeno nelle linee generali, ancora oggi viene impiegato per la sua produzione industriale.\nNel 1892 il fisico Lord Rayleigh pubblic\u00f2 un articolo su \"Nature\" in cui riportava i risultati di alcune sue misure sulle densit\u00e0 relative dei gas. In particolare sottolineava il fatto che l'azoto prodotto per decomposizione dell'ammoniaca si dimostrava meno denso di quello atmosferico. Per spiegare quest'anomalia propose diverse ipotesi tra le quali la presenza dell'allotropo N3 dell'azoto nell'aria. Ma non ritenne n\u00e9 questa n\u00e9 le altre giustificazioni fondate e cos\u00ec si rivolse a Ramsey. Tra i due nacque una fruttuosa collaborazione che port\u00f2 alla scoperta di un intero gruppo della tavola periodica, i gas nobili.\nAlla fine dell'Ottocento si verificarono numerose scoperte decisive per la comprensione della struttura della materia grazie allo studio dei raggi catodici: Wilhelm Conrad R\u00f6ntgen scopr\u00ec i raggi X, Antoine Henri Becquerel la radioattivit\u00e0 naturale dell'uranio, Joseph John Thomson infine svel\u00f2 la natura corpuscolare dei raggi catodici e pu\u00f2 essere considerato lo scopritore dell'elettrone.Marie Curie, affascinata dalla scoperta di Becquerel, scelse come argomento per il suo dottorato di ricerca lo studio dei \"raggi uranici\". Insieme al marito, and\u00f2 alla ricerca di altre sorgenti naturali e si imbatt\u00e9 nella scoperta di due nuovi elementi.\nUna volta che il radio fu disponibile in quantit\u00e0 macroscopiche fu possibile il riconoscimento di un altro gas nobile che fino ad ora era sfuggito al riconoscimento per via della sua emivita brevissima.\nA questo punto, tutti gli elementi con almeno un isotopo stabile esistenti sulla Terra sono stati scoperti. Per i rimanenti buchi nella tavola periodica sar\u00e0 necessario ricorrere alla fisica nucleare.\nGli elementi sintetici.\nI prossimi elementi sono tutti instabili e hanno un'emivita cos\u00ec breve paragonata all'et\u00e0 della Terra che gli atomi di questi elementi potrebbero esser stati presenti durante la formazione del pianeta, ma ormai sono completamente decaduti. Quindi ci sono noti solo grazie alla produzione nei reattori nucleari o negli acceleratori di particelle.\nCon la preparazione sintetica del promezio si riempie l'ultimo buco della tavola periodica. I prossimi elementi sono tutti transuranici. I loro nomi sono stati attribuiti o in onore di uno scienziato o del luogo in cui \u00e8 stato scoperto.\nPer gli elementi pi\u00f9 recenti si mantengono i nomi provvisori fino a quando la IUPAC non certificher\u00e0 in maniera definitiva la scoperta; a quel punto spetter\u00e0 agli scopritori scegliere il nome. Prima dell\u2019assegnazione di quello definitivo, viene composto un nome provvisorio, basato sul numero atomico, impiegando i termini latini per ogni cifra e aggiungendo la desinenza \"-io\"."}
{"id": "3992", "revid": "1216132", "url": "https://it.wikipedia.org/wiki?curid=3992", "title": "Sinecologia", "text": "La sinecologia \u00e8 la scienza che studia gli ecosistemi visti come un tutto unico, la loro dinamica e gli equilibri derivanti dall'interazione delle loro componenti. Studia le relazioni tra gli organismi, le loro interazioni, la loro interdipendenza e la loro coevoluzione nel loro ambiente di vita.\nUna suddivisione fondamentale di ogni ecosistema \u00e8 quella in:\nGli organismi \"produttori\" (sono autotrofi) trasformano materia inorganica in organica. Il processo attualmente pi\u00f9 importante al riguardo \u00e8 la \"fotosintesi\".\nEssi introducono nella biocenosi non solo massa ma anche energia chimica (derivante dalla radiazione solare).\nI \"consumatori\" sono eterotrofi ossia utilizzano come nutrimento altri organismi.\nQuelli che si nutrono di produttori, mediante il \"pascolo\", sono detti \"consumatori primari\".\nI consumatori che si nutrono di consumatori primari, mediante la \"predazione\", si dicono \"consumatori secondari\".\nAnalogamente si parla di \"consumatori terziari\" e cos\u00ec via.\nI resti e le escrezioni di tutti gli organismi vengono utilizzati dai \"decompositori\" che li rimineralizzano.\nSi noti che tutta la materia \"organicata\" dai produttori ritorna, prima o poi, inorganica mediante il catabolismo dei produttori, dei consumatori o dei decompositori. Abbiamo quindi un \"continuo riciclaggio della materia\" ponderabile attraverso i cicli biogeochimici.\nLo stesso non avviene per l'energia, che si degrada in virt\u00f9 del Secondo principio della termodinamica.\nLa Biosfera, infatti, riceve dal Sole energia elettromagnetica principalmente nello spettro visibile e riemette essenzialmente radiazione infrarossa. Quest'ultima ha un minore contenuto di energia libera: infatti, essendo costituita da un numero maggiore di fotoni meno energetici, \u00e8 pi\u00f9 \"disordinata\" e possiede una maggiore \"entropia\".\nLa piramide trofica.\nLa piramide trofica \u00e8 un modello delle comunit\u00e0.\nSi pu\u00f2 rappresentare simbolizzando i produttori e i consumatori di grado via via crescente come gradoni di una piramide, con i decompositori a lato.\nOltre alle relazioni trofiche gi\u00e0 discusse, la piramide rappresenta visivamente la diminuzione della biomassa da un livello all'altro.\nTale andamento \u00e8 dovuto al fatto che la biomassa incorporata in un livello viene in parte consumata per sostenere il metabolismo degli organismi e in parte degradata dai decompositori: solo in parte \u00e8 disponibile per gli organismi del livello superiore, che tra l'altro la trasformano in loro biomassa con efficienza limitata.\nI livelli si restringono \"verso l'alto\" se si considera la massa degli organismi, ma anche se si considera l'energia incorporata o il numero di individui.\nLa piramide trofica raggruppa gli organismi in categorie, i \"livelli trofici\", semplificando la realt\u00e0. Ad esempio un animale onnivoro come l'Uomo non \u00e8 esattamente inquadrabile in un livello. I membri di un livello trofico, inoltre, appartengono a molte specie diverse, che interagiscono tra loro in modo complesso.\nLa rete ecologica.\nUn modello pi\u00f9 preciso di un ecosistema si ottiene disaggregando le popolazioni che costituiscono i livelli trofici.\nUna popolazione \u00e8 l'insieme degli organismi della stessa specie che vivono in un ecosistema.\nPossiamo allora immaginare un ecosistema come una rete i cui nodi rappresentano le popolazioni (e le loro nicchie ecologiche) e i fattori inorganici, mentre le maglie rappresentano i rapporti ecologici (non solo trofici).\nLa rete ecologica di un ecosistema anche semplicissimo \u00e8 molto complessa, per l'elevato numero di specie e ancor pi\u00f9 di rapporti ecologici.\nEquilibri ecologici.\nUn ecosistema \u00e8 in equilibrio se conserva le sue caratteristiche qualitative e quantitative col passare del tempo.\nTale equilibrio presenta, naturalmente, oltre alle \"fluttuazioni\" stagionali, fluttuazioni minori da un anno all'altro nella consistenza delle popolazioni.\nL'equilibrio ecologico \u00e8 un \"equilibrio dinamico\", in quanto risultante da processi che si compensano. Anche gli organismi presenti sono in equilibrio dinamico (se non crescono). Le pi\u00f9 ovvie cause di ricambio nell'ecosistema sono le nascite e le morti.\nIl mantenimento dell'equilibrio ecologico richiede meccanismi di regolazione nell'ecosistema: ci\u00f2 \u00e8 garantito da anelli di \"retroazione negativa\".\nPer esempio, se un'epidemia riducesse significativamente una popolazione di erbivori, si innescherebbero direttamente due processi:\nNaturalmente, vi sarebbero anche effetti indiretti su tutto l'ecosistema: proprio la rete ecologica permette di apprezzarli intuitivamente, anche se l'analisi quantitativa richiede una potenza di calcolo tipica degli elaboratori elettronici.\nLa dinamica di crescita delle popolazioni di esseri viventi viene regolata dalla natura mediante una pressione sui fattori limitanti (\"resistenza ambientale\") che impedisce che una determinata popolazione si sviluppi a tal punto da raggiungere livelli non sostenibili."}
{"id": "3993", "revid": "35804", "url": "https://it.wikipedia.org/wiki?curid=3993", "title": "Spermatofite", "text": ""}
{"id": "3994", "revid": "124706475", "url": "https://it.wikipedia.org/wiki?curid=3994", "title": "San Daniele del Friuli", "text": "San Daniele del Friuli (\"San Den\u00eal\" in friulano) \u00e8 un comune italiano di abitanti del Friuli-Venezia Giulia. La citt\u00e0 \u00e8 nota in tutto il mondo per la produzione dell'omonimo prosciutto crudo DOP.\nGeografia fisica.\nTerritorio.\nIl comune di San Daniele, arroccato sulla sommit\u00e0 di un colle a 252 m s.l.m., \u00e8 al centro del Friuli e domina la pianura circostante. Il territorio gode di un'aria particolare che dona ai prosciutti (prodotti localmente), un sapore unico e inconfondibile conosciuto in tutto il mondo. A poca distanza dal colle, le limpide acque del Tagliamento sono la naturale dimora della trota (qui chiamata \"la regina di San Daniele\") che viene allevata e lavorata in modo artigianale. La citt\u00e0 pu\u00f2 vantare la vicinanza al Mare Adriatico a sud e alla Carnia a nord. San Daniele era in contatto con San Daniele in Carinzia (\"Sankt Daniel im Gailtal\") collegato con la storia del Patriarcato di Aquileia e con San Daniele del Carso (monte San Daniele) in Slovenia (\"Stanjel na Krasu\") . Citt\u00e0 raccolta ed accogliente con diversi tesori artistici, fa parte delle Citt\u00e0 Slow.\nStoria.\n, San Daniele del Friuli fu patria dell'erudito e scrittore Giusto Fontanini (1666-1736).\nIl terremoto del 1976 arrec\u00f2 al paese meno danni rispetto agli altri comuni coinvolti, ma si verificarono distruzioni parziali o totali degli edifici del centro storico, meno toccato dagli spezzonamenti, e danni alle opere d'arte, con feriti e vittime, molte delle quali causate dal crollo di una palazzina a pochi passi dal municipio.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 607, ovvero il 7,3% della popolazione. Di seguito sono riportati i gruppi pi\u00f9 consistenti:\nLingue e dialetti.\nA San Daniele del Friuli, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a San Daniele del Friuli rientra fra le varianti appartenenti al friulano centro-orientale.\nReligione.\nLa maggior parte della popolazione, come per tutta l'Italia, appartiene alla Chiesa cattolica, e afferisce alla parrocchia di San Michele Arcangelo. La parrocchia appartiene all'Arcidiocesi di Udine ed \u00e8 sede della Forania di San Daniele del Friuli, di cui fanno parte 20 parrocchie.\nCultura.\nIstruzione.\nSono presenti a San Daniele: 1 asilo nido, 3 scuole materne, 2 scuole primarie, 1 scuola media e 2 scuole superiori, l'Istituto Statale d'Istruzione Superiore \"V. Manzini\". Inoltre \u00e8 presente anche l'Universit\u00e0 della Terza Et\u00e0.\nGeografia antropica.\nSuddivisioni storiche.\nLa circoscrizione del Comune \u00e8 costituita da:\nBorgo Pozzo (San Daniele del Friuli).\n\"Borgo Pozzo\" \u00e8 uno dei quattro borghi storici di San Daniele del Friuli, assieme a Sacco, Piazza e Sopracastello. Il nome deriva dalla ricchezza di pozzi d'acqua che caratterizzava la zona. Fino al 1960 circa, era delimitato da mura merlate, come nell'uso in Friuli di appezzamenti recintati con corti contadine, dette \"Braide\", che delimitavano la zona propriamente urbana. All'interno del suo territorio \u00e8 da sempre situato l'Ospedale di S.Antonio, ed \u00e8 evoluto come polo scolastico e sportivo successivamente al sisma del 1976 terremoto del Friuli.\nEconomia.\nIl comune \u00e8 noto in tutto il mondo soprattutto per il prosciutto crudo \"San Daniele\", che da esso prende il nome. \u00c8 famosa anche la trota conosciuta come la regina di San Daniele. Per quanto riguarda l'artigianato, San Daniele \u00e8 rinomata per la lavorazione del cuoio e delle pelli, e per la produzione di calzature e di pantofole.\nInfrastrutture e trasporti.\nStrade.\nLa principale strada di collegamento fra San Daniele e il capoluogo \u00e8 la SR 463 del Tagliamento. La di adduzione si avvale inoltre dalle strade provinciali 5, 66 e 116.\nFerrovie e tranvie.\nLa frazione di Cimano possedeva una fermata ferroviaria non pi\u00f9 in uso sulla linea di interesse regionale Gemona del Friuli-Pinzano.\nLe stazioni ferroviarie pi\u00f9 vicine collegate con autobus al centro di San Daniele sono la Stazione di Pinzano a 8\u00a0km e la Stazione di Majano a 11\u00a0km, entrambe poste sulla linea Sacile-Pinzano-Gemona, la quale ha ripreso il traffico nel 2018.\nFra il 1889 e il 1955 fu attiva la tranvia Udine-San Daniele, che consentiva la comunicazione con il capoluogo e con centri quali Torreano, Martignacco e Fagagna. I lavori per il prolungamento di tale infrastruttura fino a Pinzano, pur condotti nel primo dopoguerra, furono tuttavia interrotti e l'opera rimase incompiuta."}
{"id": "3997", "revid": "1652635", "url": "https://it.wikipedia.org/wiki?curid=3997", "title": "Sistematica", "text": "La sistematica \u00e8 un ramo delle scienze biologiche che si occupa di classificare gli esseri viventi e di identificarne le relazioni.\nAttualmente si utilizza un sistema naturale nel quale gli organismi geneticamente pi\u00f9 vicini sono classificati insieme ed il nome delle specie viene assegnato sulla base di relazioni filogenetiche. Esistono anche dei sistemi artificiali in cui alcuni caratteri (spesso quelli di pi\u00f9 facile osservazione) sono scelti come base per la classificazione (es. guide fotografiche che dividono i fiori in base al colore).\nLe principali fasi della ricerca sistematica sono: i) descrivere dettagliatamente le specie ii) nominarle in modo univoco per mezzo di un binomio (o trinomio) latino secondo le regole della nomenclatura iii) riunire specie con caratteristiche comuni all'interno di entit\u00e0 gerarchiche predefinite: genere, famiglia, ordine, classe, divisione, regno. Tali gruppi sono chiamati \"taxa\" e il ramo della sistematica che si occupa di dare questi nomi \u00e8 la tassonomia.\nStoria.\nTentativi di classificazione sono esistiti fin dall'antichit\u00e0 (si ricordano, tra gli altri, Aristotele e Plinio il Vecchio) ma \u00e8 con il \"Systema Natur\u00e6\" (1758) di Linneo (nome latinizzato del botanico svedese Carl von Linn\u00e9, 1707-1778) che la sistematica acquista una forma scientifica.\nIn questo testo Linneo descrisse con un nome scientifico tutte le specie viventi allora conosciute, assegnando a ciascuna di esse un doppio nome (nomenclatura binomia). L'avvento di un metodo di classificazione aiuta l'ordinamento degli oggetti di storia naturale.\nNegli anni successivi si dedicheranno alla sistematica anche altri studiosi come Michel Ananson. Nella fase pre-darwiniana anche Jean-Baptiste de Lamarck dar\u00e0 il suo contributo alla sistematica introducendo l'idea di evoluzione (seppur distante da quella darwiniana). Un altro importante contributo, post-darwiniano, fu quello di Willi Hennig con l'introduzione della distinzione tra Plesiomorfia e Apomorfia.\nNel 20 \u00b0 secolo, Willi Hennig gett\u00f2 le basi della classificazione filogenetica sviluppando il paradigma cladista.\nI progressi nella genetica hanno portato a una revisione della classificazione di alcuni taxa nell'albero filogenetico dei viventi. Gli approcci sistemici e funzionali alla biodiversit\u00e0 tendono ad acquisire importanza, ma la sistematica rimane fondamentale per l'inventario e la valutazione dell'evoluzione dei viventi.\nNomenclatura binomia e trinomia.\nLa nomenclatura binomiale fu inventata dal grande botanico e medico di Basilea Gaspard Bauhin (1560-1624), ma fu Linneo a farla diventare regola di nomenclatura.\nIl nome completo di una specie, vivente o fossile, si compone di almeno 4 elementi:\"Genere, specie\", autore, anno.\nIl nome del genere va scritto sempre con l'iniziale maiuscola e quello della specie con l'iniziale minuscola (anche se \u00e8 il genitivo di un nome proprio), ed entrambi sono scritti in corsivo. Genere e specie sono in lingua latina; possono anche essere termini moderni, per\u00f2 sempre in forma latinizzata ed in caratteri latini, anche quando si trovano in pubblicazioni di studiosi di paesi in cui si adoperano altri alfabeti o simboli o ideogrammi. Cos\u00ec, ad esempio, studiosi italiani, arabi e giapponesi scriveranno allo stesso modo il nome di una stessa specie. Questa regola \u00e8 indispensabile per dare al nome scientifico un carattere unico, distinto ed universale.\nIl nome dell'autore va scritto a seguito della virgola che segue il binomio, mentre l'anno al seguito della virgola che segue il nome dell'autore. L'anno e l'autore si riferiscono alla pubblicazione in cui per la prima volta \u00e8 stato descritto quel determinato organismo. Il nome dell'autore va scritto a lettere maiuscole ed in botanica pu\u00f2 essere abbreviato quando si tratti di autori i cui lavori sono noti a tutti (es. Linneo viene abbreviato in L.).\nTalvolta il nome dell'autore \u00e8 posto tra parentesi; ci\u00f2 significa che l'autore aveva inscritto quell'organismo in un genere diverso e che, successivamente, un altro autore (che pu\u00f2 figurare scritto fuori della parentesi, sempre in maiuscolo) lo ha assegnato al genere a cui adesso appartiene.\nVa precisato che il nome scientifico \"non va interpretato\" come una descrizione dell'organismo: esso \u00e8 soltanto una chiave d'accesso a quanto gi\u00e0 si conosce su quell'organismo, un codice mediante il quale viene identificato unicamente il particolare organismo a cui il nome scientifico \u00e8 attribuito \"ad libitum\" dell'autore.\nTalvolta (nomenclatura trinomiale) viene indicata nel nome anche la sottospecie, ed in botanica anche altre suddivisioni minori, come la variet\u00e0, che di solito si riferisce alle razze prodottesi spontaneamente in natura, o la cultivar, termine utilizzato per le variet\u00e0 di piante coltivate. In zoologia la sottospecie, scritta in corsivo minuscolo, segue direttamente il nome specifico, mentre in botanica tra i due termini va inserita, non in corsivo, l'indicazione del tipo di suddivisione: subsp., var. o cv.\nI gruppi di ogni categoria tassonomica costituiscono una partizione degli organismi noti: ci\u00f2 significa che ogni individuo appartiene a una e una sola specie, a uno e un solo regno, e cos\u00ec via.Le categorie tassonomiche sono ordinate gerarchicamente: ogni genere comprende integralmente una o pi\u00f9 specie, ogni famiglia uno o pi\u00f9 generi e cos\u00ec via. Man mano che si sale nella gerarchia le caratteristiche comuni ai membri dei gruppi sono minori di numero ma sempre pi\u00f9 basilari.\nLe categorie tassonomiche pi\u00f9 utilizzate sono:\nClassificazione dei viventi.\nI rapporti di somiglianza tra le specie (o i gruppi di livello superiore) sono esemplificabili da uno schema ad albero (o dendrogramma): due specie che hanno in comune il genere saranno pi\u00f9 simili e vicine tra loro di due che l'hanno diverso, generi simili avranno un nome comune di famiglia e cos\u00ec via. Idealmente la classificazione rispecchia le relazioni filogenetiche, ossia la topologia dell'albero evolutivo. Basandosi esclusivamente su ci\u00f2 (criterio cladistico) ogni \"gruppo naturale\" dovrebbe comprendere tutti e solo i discendenti di una forma ancestrale. Questo comporterebbe che, ad esempio, i Rettili non avrebbero dignit\u00e0 di gruppo naturale, in quanto Uccelli e Mammiferi discendono da Rettili estinti (Dinosauri e Terapsidi), o meglio, i rettili attuali dovrebbero includere anche gli uccelli, per essere un taxon monofiletico, ovvero i Sauropsida, eliminando gli uccelli tra le classi dei vertebrati.\nSi ammettono quindi eventuali e discussi strappi alla regola quando, come nei casi citati, un ramo evolutivo ha subito modifiche abbastanza profonde.\nI viventi sono, secondo alcuni schemi classificativi, suddivisi in due grandi domini, nel sistema denominato \"Two-empire system\":\nAltri ricercatori distinguono anche un gruppo \"Archea\", nel sistema denominato \"Three-domain system\":\nIn uno schema a lungo condiviso, il \"Cavalier-Smith's six kingdoms,\" le specie viventi sono assegnate a sei regni:\nNello schema pi\u00f9 frequentemente chiamato \"dei sei regni\", ugualmente condiviso, il \"six kingdoms\", le specie viventi sono assegnate a sei regni ma diversamente distribuiti e ascrivibili a suddivisioni interne del sistema \"Three-domain system\":\nRiportando quanto svolto nella voce regno biologico, in maniera asistematica sono riconosciuti, e non globalmente, ma \"a seconda degli schemi classificativi adottati\", fino a sette/otto diversi regni/domini/superdomini, o meglio taxa fondamentali, pi\u00f9 o meno condivisi dai diversi autori in quanto ad \"altezza\" nella scala tassonomica:"}
{"id": "3998", "revid": "1543377", "url": "https://it.wikipedia.org/wiki?curid=3998", "title": "Sermo", "text": "Il Sermo costituisce il tentativo di Jos\u00e9 Soares da Silva di ristabilire una continuit\u00e0 del latino volgare come lingua franca semplificata nell'ortografia e nella pronuncia e con regole facili da apprendere.\nL'iniziativa, leggibile come una ramificazione del progetto dell'Interlingua si pone come obiettivo la costruzione di un linguaggio \"naturale\" comprensibile facilmente dai parlanti lingue romanze per facilitare gli scambi all'interno dell'Unione europea.\nEsempio.\nLa Ture de Babel(Genesis 11:1-9)\n1. E estava tota la tera de una mesma lingua e de uno mesmo parlar.\n2. E adveniva que, partendo ilos desde oriente, trovavan una val in la tera de Sinear; e habitavan ibi.\n3. E dicevan unos a los altros: Ece, nos faceremos bricas e las coceremos ben. E ilos usavan bricas in vice de petras e beton in vice de malta.\n4. E dicevan: Ece, nos edificaremos una citate e una ture, cuja sumitate tocara los celos e faceremos\npro nos uno nome a fin que non estaremos dispersatos supra la facia de la tera.\n5. Alora descendeva lo Senior, pro vider la citate e la ture que los filios de los homines edificavan;\n6. E diceva lo Senior: Ece que lo populo esta unito. e totos haven una mesma lingua;\ne si isto esta lo que ilos comencian a facer, alora non havera limites a toto lo que ilos faceran.\n7. Ergo, descendemos, e confundemos ibi lor lingua, a fin que ilos non comprenden uno la lingua del altro.\n8. Asi lo Senior los dispersava supra la superficie de tota la tera e ilos cesavan de edificar la citate.\n9. E la ture se apelava Babel, perque ibi lo Senior confundeva la lingua de tota la tera,\ne de ibi lo Senior los dispersava supra la facia de tota la tera."}
{"id": "4001", "revid": "339392", "url": "https://it.wikipedia.org/wiki?curid=4001", "title": "San Geronimo", "text": ""}
{"id": "4004", "revid": "54253", "url": "https://it.wikipedia.org/wiki?curid=4004", "title": "Stronzio", "text": "Lo stronzio \u00e8 l'elemento chimico di numero atomico 38 e il cui simbolo \u00e8 Sr. Appartiene al gruppo dei metalli alcalino-terrosi e si presenta come un metallo tenero, argenteo, bianco o leggermente giallo; quando esposto all'aria forma uno strato di ossido scuro.\nLo stronzio possiede propriet\u00e0 fisiche e chimiche simili a quelle dei due elementi verticalmente vicini nella tavola periodica: il calcio e bario. In natura si presenta principalmente nella celestite e nella stronzianite. Mentre lo stronzio naturale \u00e8 stabile, l'isotopo 90Sr \u00e8 radioattivo con un'emivita di 28 anni ed \u00e8 uno dei componenti pi\u00f9 pericolosi del \"fallout\" nucleare, visto che viene assorbito dal corpo in un modo simile al calcio. D'altra parte, lo stronzio stabile naturale non \u00e8 pericoloso per la salute.\nSia lo stronzio sia la stronzianite prendono il nome da Strontian, un villaggio della Scozia nei pressi del quale il minerale \u00e8 stato scoperto nel 1790 da Adair Crawford e William Cruickshank. Venne identificato come nuovo elemento l'anno successivo grazie al saggio alla fiamma. Lo stronzio venne isolato come metallo nel 1808 da Humphry Davy che utilizz\u00f2 il processo dell'elettrolisi, allora appena scoperto. Nel XIX secolo l'applicazione pi\u00f9 importante dello stronzio era la produzione di zucchero dalla barbabietola. Durante il picco di produzione di tubi catodici, circa il 75% del consumo di stronzio negli Stati Uniti era destinato alla realizzazione del vetro frontale. Con l'introduzione di altri tipi di monitor, il consumo dello stronzio \u00e8 diminuito drasticamente.\nCaratteristiche.\nA causa della sua estrema reattivit\u00e0 all'aria, questo elemento in natura \u00e8 sempre combinato con altri. Isolato si presenta come un metallo piuttosto malleabile. Il suo composto pi\u00f9 usato \u00e8 il nitrato Sr(NO3)2, impiegato nella fabbricazione di fuochi artificiali alla cui luce impartisce un colore rosso brillante.\nLo stronzio \u00e8 un metallo argenteo, pi\u00f9 tenero del calcio e anche pi\u00f9 reattivo con l'acqua, che reagisce con lo stronzio metallico formando idrossido di stronzio e idrogeno gassoso. Lo stronzio brucia all'aria convertendosi nel suo ossido e nel suo nitruro, tuttavia non si infiamma spontaneamente all'aria a meno che non sia in forma di polvere fine. Esposto all'aria ingiallisce coprendosi di una patina di ossido, per questo viene normalmente conservato immerso in cherosene od olio minerale.\nIn natura lo stronzio \u00e8 una miscela dei quattro isotopi stabili.\nApplicazioni.\nIl principale impiego dell'ossido di stronzio era nella fabbricazione di vetri per i tubi catodici dei televisori analogici a colori.\nTra gli altri usi industriali e commerciali si hanno:\nStoria.\nFu Adair Crawford nel 1790 a capire che la stronzianite, un minerale battezzato in onore della citt\u00e0 scozzese di Strontian, era diverso dagli altri minerali di bario, ma furono Klaproth e Hope nel 1798 a capire che lo stronzio era un elemento. Lo stronzio metallico fu ottenuto poi nel 1808 da Sir Humphry Davy con l'elettrolisi.\nDisponibilit\u00e0.\nLo stronzio \u00e8 molto comune in natura, costituisce mediamente lo 0,034% di tutte le rocce ignee ed \u00e8 presente di solito sotto forma di celestina, un solfato (SrSO4), o di stronzianite, un carbonato (SrCO3). Di questi due minerali, la celestite \u00e8 molto pi\u00f9 frequente nei depositi sedimentari di grandi dimensioni, mentre la stronzianite, pi\u00f9 interessante minerariamente poich\u00e9 lo stronzio \u00e8 spesso usato come carbonato, \u00e8 molto pi\u00f9 rara. Si pu\u00f2 ottenere lo stronzio metallico per elettrolisi di una miscela fusa di cloruro di stronzio e cloruro di potassio:\nIn alternativa lo si pu\u00f2 ottenere riducendo l'ossido di stronzio con alluminio nel vuoto a temperature al di sopra di quella di evaporazione dello stronzio, che viene cos\u00ec distillato. Lo stronzio metallico ha tre forme allotropiche i cui punti di transizione di fase sono a e a 540\u00a0\u00b0C. Il costo industriale dello stronzio metallico puro al 98% era di circa l'oncia nel gennaio 1990; i giacimenti di stronzio pi\u00f9 grandi al mondo sono situati in Inghilterra.\nIsotopi.\nIn natura lo stronzio presenta quattro isotopi: 84Sr (0,56%), 86Sr (9,86%), 87Sr (7,0%) e 88Sr (82,58%). Solo l'isotopo 87 proviene da un decadimento radioattivo, \u00e8 infatti il prodotto di decadimento di 87Rb che ha un'emivita di 48 miliardi di anni. Vi sono quindi due fonti di 87Sr: quello prodotto durante la nucleosintesi primordiale insieme agli altri isotopi (84, 86, 88) e quello formato dal decadimento di 87Rb. I rapporti tra le concentrazioni dei diversi isotopi 87Sr/86Sr, il cui valore oscilla tra 0,7 e 4,0, e 87Rb/86Sr consentono pertanto di calcolare l'et\u00e0 delle rocce utilizzando la tecnica della datazione rubidio-stronzio. Sr si trova in concentrazioni sufficientemente elevate nei minerali perch\u00e9 si sostituisce facilmente al calcio, avendo un raggio atomico simile.\nSono inoltre noti 16 isotopi meno stabili, tra cui il pi\u00f9 importante \u00e8 90Sr, con la sua emivita di 29 anni. 90Sr \u00e8 un sotto-prodotto delle esplosioni nucleari ed \u00e8 presente nel \"fallout\", la caduta di polveri sulla superficie dopo un'esplosione nucleare. \u00c8 pericoloso per la salute perch\u00e9 tende a sostituirsi al calcio delle ossa e quindi a permanervi per lungo tempo, provocando tramite la sua radioattivit\u00e0 l'insorgere di forme tumorali. 90Sr \u00e8 uno dei pi\u00f9 longevi emettitori noti di raggi beta ad alta energia ed \u00e8 allo studio per poter essere impiegato in sistemi ausiliari di produzione di energia elettrica (\"Systems for Nuclear Auxiliary Power, SNAP\") utilizzabili dove \u00e8 richiesta una fonte di energia elettrica leggera, compatta e durevole.\nPrecauzioni.\nNella sua forma pura lo stronzio \u00e8 estremamente reattivo con l'aria, alla cui esposizione si infiamma spontaneamente. L'organismo umano assorbe lo stronzio in maniera simile al calcio; questo non \u00e8 un problema per quanto riguarda gli isotopi non radioattivi, ma l'isotopo radioattivo 90Sr pu\u00f2 provocare gravi danni alle ossa, incluso il cancro."}
{"id": "4005", "revid": "122833362", "url": "https://it.wikipedia.org/wiki?curid=4005", "title": "Scandio", "text": "Lo scandio \u00e8 l'elemento chimico di numero atomico 21 e il suo simbolo \u00e8 Sc. \u00c8 un elemento di transizione tenero, bianco argenteo, presente in alcuni rari minerali della Scandinavia e a volte viene classificato insieme con l'ittrio e il lantanio come una terra rara.\nCaratteristiche.\nLo scandio \u00e8 un metallo trivalente molto leggero; il suo colore, se esposto all'aria, vira leggermente verso il giallo o il rosa. Le sue propriet\u00e0 chimiche sono pi\u00f9 simili all'ittrio e alle terre rare piuttosto che al calcio o al titanio, suoi vicini nella tavola periodica. Questo \u00e8 dovuto al fatto che l'ittrio, cos\u00ec come il lantanio e l'attinio hanno un elettrone nell'orbitale d, caratterizzato da una minore mobilit\u00e0 nel metallo che risulta in una minore capacit\u00e0 di conduzione rispetto ad altri metalli trivalenti come l'alluminio. Lo stato di ossidazione pi\u00f9 comune dello scandio \u00e8 +3. In forma metallica viene sciolto dagli acidi, ma non da una miscela 1:1 di acido nitrico e acido fluoridrico, che produce passivazione.\nStoria.\nNel 1869 Dmitrij Mendeleev, in base alla sua legge periodica, predisse l'esistenza dello scandio ed alcune delle propriet\u00e0 che avrebbe dovuto avere e lo chiam\u00f2 \"ekaboro\". Lo scandio (dal latino \"Scandia\", \"Scandinavia\") fu poi scoperto da Lars Fredrik Nilson nel 1879 mentre lui e i suoi collaboratori stavano cercando terre rare metalliche. Nilson us\u00f2 l'analisi spettroscopica per trovare il nuovo elemento all'interno dell'euxenite-(Y) e della gadolinite. Per isolarlo process\u00f2 10 chilogrammi di euxenite con altri residui di terre rare, per ottenere circa 2 grammi di scandio sotto forma di ossido (Sc2O3). Per Teodor Cleve isol\u00f2 l'ossido di scandio circa nello stesso tempo di Nilson, ma diversamente da lui determin\u00f2 che lo scandio era identico all\"ekaboro\" di Mendeleev.\nNel 1937 venne preparato per la prima volta lo scandio metallico per elettrolisi di una fusione eutettica di potassio, litio e cloruro di scandio a : gli elettrodi erano un cavo di tungsteno in un letto di zinco liquido e il crogiuolo stesso, fatto di grafite. La produzione di quantit\u00e0 rilevanti di scandio metallurgico (metallico e puro al 99%) dovette per\u00f2 aspettare fino al 1960.\nAbbondanza.\nLe uniche fonti concentrate di questo elemento sono alcuni minerali rari provenienti dalla Scandinavia e dalla Malesia, come la thortveitite (di cui costituisce una rilevante parte), la euxenite-(Y) e la gadolinite; lo scandio non si trova mai puro in natura.\nLo scandio \u00e8 il 23\u00ba elemento in ordine di abbondanza nel Sole e nelle stelle analoghe, cos\u00ec come sul suolo lunare, ma solo il 50\u00ba sulla Terra; \u00e8 ampiamente distribuito nella crosta terrestre e quasi 800 minerali contengono normalmente tracce di scandio. Si pensa che il colore blu della variet\u00e0 acquamarina del berillo sia dovuto allo scandio in esso contenuto. Si pu\u00f2 trovare nei residui dell'estrazione del tungsteno dalla wolframite di Zinnwald.\nLa thortveitite \u00e8 comunque la principale fonte di scandio, con uranio come principale sottoprodotto, di cui pure \u00e8 importante fonte. Lo scandio puro \u00e8 prodotto commercialmente per riduzione del fluoruro di scandio con calcio metallico.\nAltra sorgente importante di scandio sono le rimanenze militari sovietiche. Non esistono giacimenti di scandio nelle Americhe o nell'Europa continentale.\nIsotopi.\nLo scandio naturale \u00e8 composto di un isotopo stabile, il 45Sc. Sono stati preparati artificialmente 13 radioisotopi di scandio; i tre pi\u00f9 stabili sono 46Sc con emivita di 83,79 giorni, 47Sc con emivita 3,3492 giorni e 48Sc con emivita 43,67 ore. Tutti i rimanenti isotopi sono altamente radioattivi con emivite di meno di 4 ore e alcuni di meno di 2 minuti. Questo elemento ha inoltre 5 stati metastabili di cui il pi\u00f9 stabile \u00e8 44mSc (t\u00bd con 58,6 ore).\nGli isotopi noti dello scandio hanno numeri di massa che vanno da 40 (40Sc) a 54 (54Sc). Il modo di decadimento pi\u00f9 frequente prima dell'isotopo stabile, 45Sc, \u00e8 la cattura elettronica con produzione di isotopi di calcio; quelli dopo l'isotopo stabile invece \u00e8 l'emissione beta, con produzione di isotopi di titanio.\nPrecauzioni.\nLa polvere di scandio metallico \u00e8 infiammabile all'aria."}
{"id": "4006", "revid": "1750627", "url": "https://it.wikipedia.org/wiki?curid=4006", "title": "Server", "text": "Un server (dall'inglese \"(to) serve\" \u00abservire\u00bb, dunque letteralmente \u00abserviente, servitore\u00bb) in informatica e telecomunicazioni \u00e8 un componente o sottosistema informatico di elaborazione e gestione del traffico di informazioni che fornisce, a livello logico e fisico, un qualunque tipo di servizio ad altre componenti (tipicamente chiamate \"clients\", cio\u00e8 \"clienti\") che ne fanno richiesta attraverso una rete di computer, all'interno di un sistema informatico o anche direttamente in locale su un computer.\nDescrizione.\nRappresenta cio\u00e8 un nodo terminale della rete opposto all'host client. In altre parole si tratta di un computer o di un programma che fornisce i dati richiesti da altri elaboratori, facendo quindi da host per la trasmissione delle informazioni virtuali. Al termine \"server\", cos\u00ec come per il termine \"client\", possono dunque riferirsi sia la componente hardware che la componente software che forniscono le funzionalit\u00e0 o servizi di cui sopra. La macchina hardware server si dice anche capace di offrire risorse in termini di servizio al client che ne fa domanda/richiesta. Esso fa parte dunque dell'architettura logica di rete a livello applicativo detta client-server.\nIn base al contesto, il termine \"server\" pu\u00f2 indicare quindi:\nIn generale quindi si tende ad indicare come \"server\" il componente hardware che attraverso un software specifico eroga un servizio e \"client\" il componente hardware con relativo software che ne fa uso su richiesta dell'utente. D'altro canto sarebbe meglio ragionare maggiormente in termini astratti (un \"servizio server\") dato che sempre di pi\u00f9 i server, intesi nel senso computazionale del termine, sono macchine virtuali grazie, appunto, alla virtualizzazione e non computer fisici.\nCaratteristiche.\nTipicamente una macchina hardware server pu\u00f2 ospitare uno o pi\u00f9 servizi ovvero implementare logicamente uno o pi\u00f9 server. Ciascun server pu\u00f2 essere di tipo: \nArchitettura client-server o N-tier.\nIl complesso logico formato da uno o pi\u00f9 server e, solitamente, svariati client \u00e8 denominato \"Modello client-server\" tipico delle Rete Internet e dei sistemi informatici aziendali. Negli ultimi anni \u00e8 stato esteso alla interazione tra pi\u00f9 macchine o servizi eterogenei, e in tal caso si parla di \"Architettura 3-tier\" (o pi\u00f9 in generale ad \"N-tier\").\nIl server riceve dai client delle richieste di servizio, e restituisce loro la risposta con i risultati dopo averne effettuato l'elaborazione relativa. Questo ha l'indubbio vantaggio di concentrare su una sola macchina centrale tutte le principali risorse di elaborazione, il software, la manutenzione, le informazioni critiche o sensibili, gli accorgimenti atti a garantire affidabilit\u00e0 (come i backup);\nI client, al contrario, possono in generale essere anche macchine con risorse e affidabilit\u00e0 inferiori, che hanno l'unico compito di interagire con l'utente, e che non contengono informazioni critiche o sensibili.\nSi noti che dal punto di vista software un computer non \u00e8 mai puramente un server, in quanto oltre ad erogare servizi ad altri si appoggia solitamente a servizi forniti da terzi, e quindi \u00e8 contemporaneamente server e client. Ad esempio, un server di posta elettronica si appoggia ad altri server (es. \"Server DNS\") per ottenere informazioni sulla rete, e quindi \u00e8 simultaneamente sia un server di e-mail sia un client per quanto riguarda altri servizi relativi alla gestione della rete.\nQuando invece non si \u00e8 in questa situazione ovvero ciascun terminale di rete \u00e8 in una gerarchia paritaria con gli altri si parla di modello o architettura di rete peer-to-peer.\nTipicamente pi\u00f9 server diversi possono risiedere anche sulla stessa macchina hardware con risparmio sui costi totali, previo opportuno dimensionamento per soddisfare le maggiori richieste dei client, a prezzo di una maggiore vulnerabilit\u00e0 dovuta alla centralizzazione delle risorse. Dal punto di vista hardware i server possono risiedere su un normale PC oppure su macchine hardware dedicate con prestazioni, affidabilit\u00e0 e costi superiori. Nelle reti LAN aziendali spesso i server sono disposti su un segmento di rete noto come DMZ.\nFunzionamento.\nI server offrono servizi al client tipicamente in modalit\u00e0 \"richiesta/risposta\" lavorando a livello applicativo del modello ISO/OSI e del modello TCP/IP (come anche i client) secondo i dettami del particolare protocollo di rete che regola il suo funzionamento per l'espletamento del servizio al client. Si appoggiano dunque agli strati protocollari inferiori dello stack di rete, in particolare sui protocolli di livello di trasporto quali TCP e UDP e sul livello di rete (IP) per l'instradamento.\nTipicamente l'espletamento del servizio per il client \u00e8 preceduto da una fase di definizione di un socket (coppia indirizzo IP/porta) e successiva instaurazione della connessione con il server tramite TCP o UDP, con il server che possiede un indirizzo IP statico a causa dei legami intrinseci con il nome di dominio (che \u00e8 inevitabilmente fisso) attraverso il DNS. Le porte dedicate ai server sono tipicamente porte note e statiche (\"well known ports\"), dipendenti dal particolare servizio espletato.\nLa creazione di applicazioni di rete, per quanto riguarda la connessione, ricade all'interno degli ambiti della cosiddetta programmazione socket. Tipicamente tale ambito di programmazione fa uso di opportune chiamate di sistema o API Socket al sistema operativo del server e del client per realizzare la connessione affidabile sia in modalit\u00e0 iterativa sia concorrente gestendo anche tutti i possibili errori o eccezioni.\nCluster.\nSe il carico di richieste \u00e8 eccessivo per un solo server, o se sono necessari alti livelli di affidabilit\u00e0, pi\u00f9 server possono suddividersi il compito di erogare un servizio o un gruppo di servizi. In questo caso si dice che i server formano un'unica risorsa computazionale definita come server cluster, che pu\u00f2 continuare a funzionare anche se un certo numero delle macchine componenti viene messa fuori linea, anche se ovviamente la risorsa subisce un degrado delle prestazioni generali. Questo richiede che siano dotati di un sistema operativo adeguato, e/o collegati attraverso specifiche configurazioni di rete.\nProgettazione e gestione.\nTipicamente i server in ambienti distribuiti come sistemi informatici e reti informatiche sono gestiti da amministratori di sistema da remoto (\"telegestione\") attraverso connessioni remote realizzate attraverso varie possibili applicazioni dedicate (Virtual Network Computing).\nIn architetture (di rete) complesse formate da diversi sistemi e applicazioni, basati su tecnologie e piattaforme distinte, sono spesso utilizzati prodotti software specifici (estremamente complessi) che si occupano di realizzare l'integrazione tra i vari componenti (dislocazione fisica delle macchine e dei database, complessit\u00e0 applicativa, articolazione dei servizi di base, istanze software negli ambienti di produzione, connessione-verso gli utenti-di vari programmi gestionali e di produttivit\u00e0, flussi di processo, risorse e informazioni, ecc.). L'integrazione non \u00e8 solo \"banalmente\" di tipo hardware (per questo esiste gi\u00e0 il comune \"consolidamento\") quanto di tipo sistemistico/tecnologico/applicativo. Questi prodotti di integrazione architetturale sono appannaggio dei grandi player, sebbene anche il mondo open source cominci a mettere a disposizione qualche soluzione, magari adatta a complessit\u00e0 minori.\nAffidabilit\u00e0 e sicurezza.\nIl server \u00e8 un elemento fondamentale dell'infrastruttura IT di cui fa parte, in quanto i suoi malfunzionamenti si ripercuotono su tutti i client che ne fanno uso. Pertanto, per i server si adottano accorgimenti volti a garantire alta affidabilit\u00e0 che garantisca continuit\u00e0 di servizio (disponibilit\u00e0) e robustezza ai guasti, e alta sicurezza ovvero protezione da attacchi informatici:\nI computer progettati per essere usati come server in una sala server di dimensioni medio-grandi vengono realizzati in modo da poter essere montati in un armadio rack. I maggiori investimenti richiesti da questi accorgimenti sono motivati dall'importanza che il buon funzionamento del server ha per i suoi utenti. Uno degli attacchi informatici pi\u00f9 tipici e semplici da attuare nei confronti di un server \u00e8 il cosiddetto attacco di DoS, tipico di molti dispositivi di rete.\nSistemi operativi per server.\nI sistemi operativi per server sono molti ma i pi\u00f9 usati e pi\u00f9 conosciuti sono generalmente:\nI sistemi operativi per server possono essere sia installati direttamente sull'hardware della macchina, sia virtualizzati sopra un hypervisor (es. una distribuzione Linux su VMware ESXi) il quale permette di sfruttare lo stesso server fisico per pi\u00f9 server virtuali, ottimizzando la gestione delle risorse.\nIn diversi casi un sistema operativo pu\u00f2 fungere da hypervisor e server allo stesso tempo, ad esempio Windows Server con Hyper-V che ospita altri sistemi Windows, oppure i Logical Domains (LDoms) di Solaris.\nIn applicazioni pi\u00f9 specifiche, quali midrange e mainframe, \u00e8 possibile trovare sistemi operativi pi\u00f9 specifici e dedicati al processare alti volumi di record e transazioni: IBM AS/400, z/OS, z/TPF, oppure HP Integrity NonStop.\nServizi e tipi di server.\nUno dei pi\u00f9 comuni errori \u00e8 quello di pensare al server solo come ad una macchina specializzata (fisica o virtuale) dotata di sistema operativo adatto allo scopo (cio\u00e8 le edizioni server di Windows, Linux, Mac oppure OS/400). In realt\u00e0, la stragrande maggioranza dei server utilizzati non sono n\u00e9 macchine n\u00e9 sistemi operativi ma servizi ovvero programmi che svolgono funzioni specifiche di sistema. In questo contesto, il sistemista installa e/o configura un \"server\" (ad esempio il servizio DHCP che assegna gli indirizzi IP automatici alle risorse della rete) su una macchina/sistema \"server\".\nTra i servizi che vengono tipicamente erogati da un server o pi\u00f9 server e che ne identificano a sua volta i vari tipi, si possono citare:\nAltri server comunemente impiegati sono il servizio di inventario automatico delle risorse HD e SW oppure quello che presiede al backup.\nOsservazioni.\nOltre al significato proprio cio\u00e8 quello descritto nella presente voce, il termine server \u00e8 a volte usato diffusamente ma impropriamente, specie in ambito lavorativo dai non esperti IT; in questi casi \"server\" \u00e8 sbrigativamente tutto ci\u00f2 che sta dentro un armadio di rete o situazioni analoghe oppure s'intende approssimativamente un host.\nIn un qualsiasi sistema di risorse informatiche si deve infatti distinguere tra i 4 tipici sottosistemi (spesso spazialmente disgiunti):\nSolo la parte di elaborazione corrisponde propriamente ad un server, tipicamente virtualizzato come nel caso dei datacenter e quindi neppure fisicamente presente nel luogo di utilizzo del relativo servizio. Quindi, in molti casi (ad esempio quando ci si riferisce a informazioni archiviate e condivise \"in rete\" cio\u00e8 non \"in locale\" sul dispositivo di un utente) bisognerebbe dire pi\u00f9 correttamente \"sullo storage\" e non \"sul server\". Quando si tratta di applicazioni web (erogate o meno in cloud, comunque da remoto), per cui non occorre neppure connettersi via VPN, occorrerebbe semplicemente chiamarle con il loro nome, evitando imprecisioni tipo \"mi collego al server\"."}
{"id": "4009", "revid": "1529788", "url": "https://it.wikipedia.org/wiki?curid=4009", "title": "Chiara d'Assisi", "text": "Giovinezza.\nLa biografia di Santa Chiara, scritta da Tommaso da Celano subito dopo il processo di canonizzazione, descrive la piccola Chiara riservata, dedita alle preghiere e alle rinunce. L\u2019agiografo \u00e8 a conoscenza del fatto che questa opera sar\u00e0 letta soprattutto dalle monache, che prenderanno ispirazione dal modus vivendi della santa, per questo non pu\u00f2 fare a meno di darci una visione di parte della vita , come sostiene la storica Chiara Frugoni.\nAltre fonti che ci parlano dell\u2019infanzia di Chiara sono monache e laici di Assisi che avevano conosciuto la santa e che parlano di lei durante il processo di canonizzazione.\nSecondo Tommaso da Celano, Chiara nasce dal conte Favarone di Offreduccio degli Scifi e da Ortolana Fiumi, entrambi appartenenti ai \u201cboni homines\u201d (classe nobile) di Assisi. La madre insegn\u00f2 alla figlia i principi religiosi a cui lei stessa credeva, soprattutto orazioni a Dio ed elemosine per i poveri, e rendendola sensibile alla sofferenza altrui. La figlia imit\u00f2 presto la madre nella carit\u00e0, preparando pranzi per i poveri che non serviva in prima persona per timidezza, come ricorda Bona di Guelfuccio.\nGiovanni di Vettuta, parente di Chiara, si stupisce delle condizioni di vita della piccola che, nonostante vivesse in una delle famiglie pi\u00f9 ricche di Assisi, non solo era estremamente caritatevole con i poveri, ma non apprezzava neppure il buon cibo e vestiva poveramente, preferendo indossare la stamigna, tessuto di lana sottile e resistente, anzich\u00e9 gli abiti adatti al suo rango. \nChiara, perci\u00f2, divenne presto donna autonoma e coraggiosa e partecip\u00f2 a numerosi pellegrinaggi, come testimonia Pacifica, compagna di viaggio ed amica di famiglia (diventata poi suora a San Damiano): in realt\u00e0, per\u00f2, si capisce che Chiara preferiva ai pellegrinaggi una vita contemplativa, amando sopra ogni cosa parlare di Dio nei confini della propria dimora.\nDella giovinezza di Chiara sappiamo poco altro, in quanto l\u2019unica fonte di notizie sono le scarse testimonianze date al processo di canonizzazione da famigliari e conoscenti.\nTorniamo a sapere qualcosa tramite sua sorella Beatrice; \u00e8 da lei che veniamo a conoscenza dei primi rapporti intercorsi fra Francesco e Chiara. Rufino, frate che aveva seguito Francesco nella conversione, era il cugino di Chiara e probabilmente fu lui a parlargli delle opere pie compiute dalla cugina. Cos\u00ec Francesco le parl\u00f2 della sua visione di vita ispirata al vangelo.\nPer Francesco, \"homo populi,\" riuscire a portare al suo ideale di povert\u00e0 una figlia della nobilt\u00e0 assisese, destinata a nozze importanti, sarebbe stato un modo clamoroso di dimostrare la validit\u00e0 della sua parola e la possibilit\u00e0 di pacificazione fra cittadini maiores e minores (secondo la studiosa Chiara Frugoni).\nFuga.\nDomenica delle palme.\nNella biografia ufficiale viene narrato un racconto simbolico del momento in cui Chiara rinuncia alla sua vita terrena per intraprendere la carriera monacale.\nLa ragazza chiede a Francesco consiglio per prendere i voti dato che era consapevole di non poter contare sull\u2019autorizzazione della famiglia. Francesco le suggerisce di recarsi in chiesa la Domenica delle Palme vestita nel modo migliore, poi, il giorno successivo, fuggire dalla citt\u00e0 e convertirsi. Chiara fa quanto le viene detto: la domenica si reca alla funzione ma, sopraffatta da altre persone resta indietro. Il vescovo vedendola schiva, scende i gradini e le si avvicina porgendole una palma. Il giorno dopo fugge come da accordi.\nIl racconto della Domenica delle Palme \u00e8 presente solo nella leggenda di Chiara, n\u00e9 la sorella n\u00e9 le nipoti menzionano l\u2019accaduto al processo di canonizzazione. Il possibile motivo della presenza di questo racconto va cercato nel contrasto fra l\u2019apparizione di Chiara riccamente vestita la Domenica delle Palme, e quella di Chiara nella radicale spogliazione alla Porziuncola, allusione alle rinunce della nuova vita.\nPorziuncola.\nLa leggenda continua con Chiara che, lasciata casa, arriva a Santa Maria della Porziuncola, dove la attendono i frati francescani con le fiaccole accese. \n Chiara, sposa di Cristo, evoca la parabola delle vergini prudenti che escono incontro allo sposo che giunge a mezzanotte. Questa parabola viene citata pi\u00f9 volte durante la cerimonia di monacazione. L\u2019agiografo lesse dunque la cerimonia penitenziale alla Porziuncola come il luogo che vede nascere sia l\u2019ordine di Francesco sia quello di Chiara.\nDibattito sul taglio dei capelli.\nCompiuto il rito, i frati le tagliano capelli rendendola una penitente.\nSul taglio dei capelli ci sono opinioni contrastanti, Chiara Frugoni: il biografo riporta che il taglio dei capelli fosse stato eseguito da tutti i frati \u201cmanu fratrum crines deponens\u201d (la frase indica in realt\u00e0 solo che i frati deponevano le ciocche dei capelli), un tentativo bello, sicuramente della Chiesa, secondo la suddetta autrice, di allontanare la figura di Chiara da quella di Francesco. Ipotesi parziale, quella della Frugoni, visto che pi\u00f9 avanti l'agiografo parler\u00e0 del taglio di Agnese e veniamo a conoscenza del fatto che anche il taglio di Chiara fosse ad opera di Francesco. Le stesse sorelle affermarono concordemente che il taglio dei capelli fosse stato fatto dal Santo. \nGli studiosi hanno discusso a lungo se Francesco avesse l\u2019autorit\u00e0 di tagliare i capelli a Chiara. Hanno capito che infatti esso non poteva. In realt\u00e0, come gi\u00e0 scritto, il gesto del taglio dei capelli fa di Chiara una penitente e non una monaca. I penitenti avevano la garanzia della difesa della Chiesa contro l\u2019opposizione dei famigliari. Opposizione che non tard\u00f2 ad arrivare.\nIl biografo fa velocemente giungere Chiara a San Damiano. Da questo punto il santo esce di scena, la biografia si concentra principalmente su Chiara dedita alla vita di clausura, ritornando molto pi\u00f9 avanti all\u2019atto del taglio dei capelli di Agnese. \nSan Paolo delle Abbadesse.\nIn realt\u00e0, dalle testimonianze date al processo di canonizzazione, sappiamo che dopo il taglio dei capelli Chiara andr\u00e0 a San Paolo delle Abbadesse, nel territorio di Bastia Umbra, dalle monache benedettine di clausura. Qui non vi era intenzione di restarvi, ma solo di rimanervi finch\u00e9 Francesco non avesse trovato una sistemazione definitiva.\nTentato rapimento di Chiara.\nDopo pochi giorni dal suo trasferimento i familiari di Chiara la vennero a cercare. Chiara non soltanto aveva rinunciato ad aiutare la sua famiglia con un matrimonio programmato, ma, essendosi convertita senza una dote, aveva tradito la propria origine aristocratica. Senza dote Chiara non sarebbe mai potuta diventare una monaca da coro, istruita e dedita ad occuparsi di letteratura negli uffici liturgici. Il suo unico ruolo sarebbe stato quello di serviziale: monaca \u2018serva\u2019 addetta agli umili lavori manuali. Questa era un\u2019onta agli occhi dei suoi famigliari.\nQui l\u2019agiografo racconta il tentativo dei parenti di portare via con la forza Chiara, episodio confermato da Beatrice, sorella carnale di Chiara.\nI famigliari arrivarono a San Paolo per prenderla e riportarla a casa. Ricorsero alla violenza \u201cimpetuosa\u201d, a lusinghe, promesse e a \u201ctrame avvelenate\u201d pur di dissuaderla dalla vita che stava cercando di intraprendere, ma lei non desistette. Aggrappatasi al tavolo fece resistenza ai suoi parenti che tentarono di trascinarla via; a questo punto lei si scopr\u00ec il capo mostrando il suo stato di penitente. Cos\u00ec i suoi parenti presero atto che, giunta a quel punto ormai era al di fuori della giurisdizione famigliare.\nSant'Angelo di Panzo.\nChiara si trasfer\u00ec a S. Angelo di Panzo con Agnese. \nTentato rapimento di Agnese.\nAgnese aveva raggiunto sua sorella sedici giorni dopo la conversione di Chiara. Avendo saputo la notizia, ci narra il biografo, i famigliari tentarono un nuovo rapimento con maggior determinazione. Agnese, a differenza della sorella, non aveva ancora tagliato i capelli e questo non la rendeva penitente, inoltre non siamo pi\u00f9 a San Paolo dove poteva vantare la giurisdizione della chiesa. Cos\u00ec un giorno i famigliari arrivarono e tentarono di prenderla con la forza.\nIn dodici andarono a S. Angelo e la trascinarono con s\u00e9 lungo la china del monte. Agnese chiama la sorella che, sentendo le sue grida, si prostra in preghiera. Immediatamente il corpo di Agnese si fa di piombo e nessuno riesce pi\u00f9 a smuoverla. A questo punto lo zio paterno, Monaldo, preso dalla rabbia tenta di sferrare un pugno micidiale alla nipote, ma mentre sta per sferrare il colpo un dolore gli paralizza il braccio e finalmente Chiara giunge dalla sorella e convince i parenti a desistere. Questo \u00e8 il primo miracolo compiuto da Chiara.\nIl biografo a questo punto si lascia sfuggire un dettaglio importante. \u201cAnche ad Agnese\u201d il solo Francesco recise i capelli: il biografo si dimentica, sempre secondo l'interpretazione della Frugoni, di aver detto che il taglio di Chiara fosse stato un evento corale, ma si unisce alle testimonianze delle sorelle nell\u2019ammettere che Francesco fu l\u2019artefice del taglio dei capelli. Si lascia sfuggire anche che la presenza di Francesco a S. Angelo era assidua in un intenso scambio spirituale fra Francesco e le sue sorelle.\nProgetto di Francesco per le donne.\nQuesto dettaglio ci fa capire che intorno al 1211-1212 Francesco stava portando avanti un progetto che riguardava le donne. Francesco a quell\u2019epoca poteva contare soltanto sull\u2019approvazione concessa oralmente da Innocenzo III nel 1209-1210 presentata solo per il ramo maschile. Ad ogni modo la presenza di Francesco a Sant\u2019Angelo, la lettera di Giacomo da Vitry (vescovo di Acri in Palestina), la lettera scritta da Francesco stesso \u201cad fideles\u201d, narrano di un progetto vasto per partecipare il suo carisma - a maggior gloria di Dio e in obbedienza alla Chiesa, contrariamente a quanto avveniva per alcuni movimenti eretici del tempo - a uomini e donne, sempre con il fine di condurre in Paradiso quante pi\u00f9 anime possibili. Da qui il progetto di una clausura aperta.\nSan Damiano.\nMentre Chiara ed Agnese passavano da un monastero all\u2019altro, Francesco e i suoi confratelli mettevano a posto un piccolo alloggio vicino alla chiesa di San Damiano. Questo \u00e8 suffragato da ritrovamenti archeologici. \nA validare la tesi che fosse gi\u00e0 presente una struttura ci giungono: la leggenda dei tre compagni, e la lettera di Giacomo da Vitry .\nLa Chiesa in quel periodo riteneva che la spiritualit\u00e0 femminile si dovesse esprimere esclusivamente con la clausura, staccandosi completamente dal mondo. E perch\u00e9 le donne potessero dedicarsi esclusivamente alla preghiera e alla penitenza, avevano necessit\u00e0 di una rendita derivante da propriet\u00e0, ed era quindi impossibile che la chiesa concepisse un monastero femminile interamente dedito alla povert\u00e0.\nChiara Frugoni ritiene che, almeno nei primi tempi, il lavoro di Chiara e delle sue compagne, comprendesse anche l\u2019aiuto delle persone raccolte intorno a San Damiano.\nNei primi anni di San Damiano, Chiara si sentiva parte della comunit\u00e0 Francescana.\nNel 1215 il IV Concilio di Laterano vietava l\u2019istituzione di nuove regole. Di fronte a questo Chiara fu costretta ad accettare una regola gi\u00e0 esistente, la regola Benedettina. Questo comportava il piegarsi accettando l\u2019ufficio di badessa del monastero. Questo ruolo significava essere alla guida di una comunit\u00e0 di monache e di abbracciare la clausura. \nL\u2019adesione alla regola benedettina le imponeva di accettare le rendite feudatarie e quindi di venir meno al principio di povert\u00e0 assoluta tanto caro alla regola Francescana. \nChiara fino ad allora aveva potuto applicare la regola benedettina \u2018mitigata\u2019, grazie alla presenza di Francesco, il cui supporto per\u00f2 venne a mancare quando lui si imbarc\u00f2 per il viaggio in Marocco intorno al 1214-1215. Con Francesco lontano, Chiara cap\u00ec che il precetto della povert\u00e0 non era pi\u00f9 al sicuro, e che doveva fare qualcosa per continuare a mantenerlo di fronte alle costrizioni della santa sede. Chiara ottenne nel 1216 da Innocenzo III il permesso di non essere mai costretta a ricevere possedimenti e lasciti per il sostegno delle suore.\nL\u2019accordo del permesso fu scritto nella leggenda di Chiara e la Frugoni ritiene sia veritiero, poich\u00e9 tale leggenda era stata riportata da un Papa che difficilmente avrebbe potuto mentire sui permessi accordati dal suo predecessore.\nAllo stesso tempo la regola francescana non era ancora stata istituita. Intorno al 1217 il cardinale Ugolino, legato papale, esercitava pressioni su Francesco affinch\u00e9 ne accettasse una gi\u00e0 esistente. Francesco, secondo la regola perugina, cominci\u00f2 a stilarne una propria.\nIl cardinale Ugolino, su commissione del Papa, era andato in Italia settentrionale e centrale ad organizzare i preparativi per la futura crociata. Durante questo viaggio aveva avuto modo di vedere comunit\u00e0 femminili di ispirazione minoritica che avrebbero voluto abbracciare la vita religiosa, ma senza ancora una regola precisa. A fronte di questa necessit\u00e0, chiese ed ottenne da Onorio III, Papa succeduto ad Innocenzo III nel 1216, l\u2019autorizzazione ad organizzare tutti questi movimenti spontanei. \nUgolino pens\u00f2 che fondando un nuovo ordine monastico avrebbe risposto alle inquietudini delle donne che volevano avere un serio impegno religioso. Il riferimento a questi ordini non sarebbe stato il vescovo, ma direttamente la Santa Sede.\nLe costituzioni ugoliniane sono norme rigorose che prevedono la clausura pi\u00f9 stretta. Una volta indossato l\u2019abito, esse non avevano pi\u00f9 facolt\u00e0 di uscire persino dopo la morte, in quanto venivano sepolte entro la clausura.\nNel 1219 le regole arrivarono anche al monastero di Chiara, anche se nella lettera inviata a Santa Maria di Monnicelli, regole benedettine e formule ugoliniane vengono sostituite da \u201cobservantiae regulares\u201d nell\u2019ordine di San Damiano, dove per adesso era impossibile oscurare le regole francescane.\nPer il cardinale la povert\u00e0 totale era inconcepibile per un ordine femminile; senza fondi le religiose sarebbero state esposte ad eventuali pericoli interagendo con il mondo esterno. Solo con la clausura le donne potevano essere protette e sollevate da ogni preoccupazione, e per questo erano necessarie delle donazioni. Chiara invece era di parere opposto, l\u2019ideale di povert\u00e0 assoluta e di adesione al Vangelo era l\u2019essenziale della sua vita religiosa. E quindi per questo non voleva chiudere i contatti con l\u2019esterno: con i frati che erano la sua famiglia e con i cittadini di Assisi bisognosi di soccorso spirituale. Per Chiara era anche importante il lavoro manuale, i loro prodotti non dovevano essere usati solo all\u2019interno del monastero ma dovevano aiutare le comunit\u00e0.\nUno degli elementi chiave delle costituzioni ugoliniane era invece la totale clausura. Rigide erano anche le regole sul digiuno e sull\u2019astinenza.\nNel 1220 Ugolino passer\u00e0 una settimana intera a San Damiano; la stessa settimana Francesco soggiornava in oriente. In quel periodo circolavano notizie sull\u2019assenza di Francesco, alcune di questo lo davano addirittura per morto. Come riporta Chiara Frugoni prendendo riferimento da frate Giordano.\nNello stesso anno cinque frati vengono martirizzati in Marocco. Chiara, sentendo questo, voleva partire per subire lei stessa il martirio; grazie alla sorelle si ricrede e rinuncia.\nNegli anni seguenti, Francesco \u00e8 costretto a finire di scrivere la regola, infatti il 31 maggio del 1221 Il Capitolo generale approv\u00f2 finalmente tale regola, che per\u00f2 rimase non bollata, perch\u00e9 priva del sigillo Papale.\nAllontanamento di Francesco.\nIn questo contesto era impossibile promuovere il lato femminile del movimento, anzi per colpa di questo, fu necessario interrompere i rapporti con l\u2019ordine femminile. Da questo momento i frati limitarono il pi\u00f9 possibile i rapporti con le \"Povere Dame di San Damiano\".\nNel 1226 Francesco mor\u00ec. La sua rapidissima canonizzazione porta Gregorio IX, cardinale Ugolino divenuto Papa nel 1227, ad Assisi. Il Papa fece visita a Chiara nel tentativo di conformare la regola delle comunit\u00e0 femminili a quella dei Benedettini; di conseguenza, anche a tutte le altre comunit\u00e0/monasteri che si ispiravano a San Damiano seguendo la \"formula vivendi\" di Francesco d'Assisi. \nCi fu uno scontro fra il Papa e Chiara. Il primo cercava di convincerla a possedere qualche bene, la seconda rifiutava categoricamente.\nChiara non si pieg\u00f2, ed ottenne dal pontefice il rinnovo del \u201cprivilegio dell\u2019altissima povert\u00e0\u201d per San Damiano e per alcuni monasteri che lo avevano chiesto.\nChiara finch\u00e9 visse ebbe rapporti continui con i frati. Come si evince dallo sciopero della fame avvenuto con il \u201cQuo elongati\u201d:\nI frati avevano chiesto a Gregorio come essere conformi alla regola per quanto riguardava l\u2019accesso ai monasteri femminili. Il Papa rispose che per l\u2019accesso a San Damiano ed altri monasteri, era necessaria la licenza speciale della sede apostolica, mentre per gli altri bastava una licenza data dai superiori. Questa decisione di fatto impediva a Chiara e alle sue sorelle di ascoltare le prediche dei frati.\nVenuta a conoscenza della decisione, Chiara rimand\u00f2 i frati questuanti al ministro dicendo che se non poteva avere pi\u00f9 il pane dello spirito non avrebbe necessitato pi\u00f9 del pane materiale.\nDi fronte a questa reazione il Papa rimise nelle mani del ministro generale Giovanni Parenti la decisione.\nLa corrispondenza con Agnese di Boemia.\nNel 1233 Agnese, figlia del re di Boemia, dopo aver rifiutato proposte di matrimonio regali, volle fondare un ospedale gestito dai francescani ed un monastero di suore di ispirazione francescana e boeme.\nDurante la Pentecoste nel 1234, Agnese prese i voti.\nChiara inizi\u00f2 con lei una corrispondenza di cui rimangono solo quattro lettere; queste ci fanno intendere una profonda amicizia legata dal medesimo progetto di vita. Con i tentativi del Papa di negare il diritto a non possedere beni, Agnese e Chiara resistettero e lottarono costantemente per mantenere il principio di povert\u00e0 comune.\nRiporto per chiarezza una breve descrizione dei testi pervenuteci ai giorni nostri:\nPrima lettera.\nNella prima lettera Chiara si congratula con Agnese per la sua scelta di vita. \nA questo punto Agnese, incoraggiata da Chiara e dal fratello, Re Venceslao, chiede al Papato l\u2019approvazione di una regola sulla forma vivendi di Francesco.\nL\u2019undici maggio 1238, con \u201cAngelis gaudium\u201d il Papa, irritato, oppone un netto rifiuto alla richiesta di Agnese, esortandola a non seguire ci\u00f2 che le viene suggerito da qualcuno con pi\u00f9 zelo che scienza. Gregorio IX la esorta invece a seguire le regole Benedettine unite alle direttive pontificie.\nSeconda lettera.\nChiara incita Agnese a non fidarsi di nessuno e a non sviarsi dal suo proposito, probabilmente in risposta all\u2019Angelis Gaudium di Gregorio IX.\nIl 5/5/1238 \u201cPia meditationes pensantes\u201d il Papa concede ad Agnese norme simili a quelle del digiuno praticato da Chiara.\nTerza lettera.\n Chiara risponde ad Agnese, spiegandole quali siano le norme alimentari, molto frugali, di San Damiano.\nIl 18/12/1238 \u201cEx parte carissimae\u201d: Gregorio IX rispose in maniera negativa a un tentativo di resistenza di Agnese, che aveva provato a proporre al Papa di far seguire a lei e alle sue compagne norme di digiuno simili a quelle osservate in San Damiano. Francesco aveva una visione pi\u00f9 flessibile, simile alla visione evangelica, il Papa invece imponeva delle regole severissime di mortificazione e dei ritmi rigidi della penitenza monastica. \nTutto questo sempre secondo la personalissima e parziale interpretazione della suddetta autrice. Il testo della terza lettera di Chiara dice invece: \"A proposito delle cose per le quali tu mi hai gi\u00e0 domandato di aprirmi a te, (30) cio\u00e8 quali sarebbero le feste - come credo tu abbia fino a un certo punto calcolato - che il nostro gloriosissimo padre san Francesco ci avrebbe esortato di celebrare in modo speciale con una variazione di cibi, ho pensato che bisognava rispondere alla tua carit\u00e0. (31) La tua prudenza avr\u00e0 saputo che, eccettuate le deboli e le malate, per le quali ci ha esortato e comandato a usare ogni discrezione possibile riguardo a ogni cibo, (32) nessuna di noi sana e valida dovrebbe mangiare se non cibi quaresimali soltanto, tanto nei giorni feriali che in quelli festivi, digiunando ogni giorno, (33) eccettuate le domeniche e il Natale del Signore, nei quali dovremmo mangiare due volte al giorno. (34) E cos\u00ec pure il gioved\u00ec, in tempo ordinario, a volont\u00e0 di ciascuna, cosicch\u00e9 chi non volesse non sarebbe tenuta a digiunare. (35) Tuttavia noi sane digiuniamo ogni giorno, eccetto la domenica e il Natale. (36) Per tutto il tempo di Pasqua per\u00f2, come dice lo scritto del beato Francesco, e nelle festivit\u00e0 di Santa Maria e dei santi apostoli nemmeno siamo tenute, salvo che queste feste non cadano di venerd\u00ec; (37) e come \u00e8 stato detto sopra, sempre che siamo sane e valide, noi mangiamo cibi quaresimali. (38) Ma siccome la nostra carne non \u00e8 carne di bronzo, n\u00e9 la nostra forza \u00e8 la forza della pietra, (39) ch\u00e9 anzi siamo fragili e proclive a ogni debolezza corporale, (40) carissima, io ti prego e ti domando nel Signore di ritrarti saggiamente e discretamente da una certa austerit\u00e0 nell'astinenza, indiscreta e impossibile, che ho saputo tu hai intrapreso, (41) affinch\u00e9 vivente confessi il Signore, e renda al Signore il tuo ossequio ragionevole e il tuo sacrificio sempre condito di sale\". https://www.maranatha.it/Franchiara/Chiara04Text.htm#Terza.\nQuarta lettera.\nLa quarta lettera, probabilmente dettata da Chiara, \u00e8 un congedo alla sorella Agnese: Chiara le raccomanda di seguire sempre la povert\u00e0, l'umilt\u00e0 e la carit\u00e0.\nI monaci di ordine Francescano cercavano in ogni modo di limitare la \u201cCura Monialium\u201d (i doveri che avevano verso le monache) nonostante la pressione pontificie.\nPoco dopo l\u2019incarico di Papa di Innocenzo IV, le suore di San Damiano si dimostrarono nuovamente insofferenti verso le regole benedettine e le costituzioni ugoliniane. Cos\u00ec il 21 agosto del 1244 Innocenzo mand\u00f2 una circolare in cui spiegava che la regola benedettina serviva solo come copertura giuridica; vincolava infatti alla rinuncia al possesso individuale, all\u2019obbedienza e alla castit\u00e0.\nIl sei Agosto del 1247, il Papa promulg\u00f2 una nuova regola da lui stesso creata. Con questa regola scompariva l\u2019esistenza della regola benedettina, sostituita da quella francescana, sebbene rispettasse poco i dettami del fondatore. \nVenivano spiegati in dettaglio: la clausura, il silenzio ed i digiuni. Le suore erano tenute ad indossare dei veli che coprissero guance, collo e fronte. I monasteri erano sottomessi al ministro generale, che doveva confermare l\u2019elezione della badessa. I monasteri dovevano essere autorizzati a possedere delle propriet\u00e0 che dessero rendite a causa di questa clausura rigida.\nQuesta regola non piacque n\u00e9 ai frati minori, che si vedevano costretti ad applicare una cura monialium pi\u00f9 ampia rispetto a prima, n\u00e9 alle monache, che trovavano queste regole pi\u00f9 costrittive di quelle precedenti. \nCos\u00ec nel 1250 Innocenzo IV fu costretto a ritirare la sua regola, e nell\u2019Inter personam del sei giugno dello stesso anno, scrisse al Cardinale Rinaldo di Ienne che le monache potevano continuare a seguire le regole precedenti.\nLa regola.\nInizio della regola.\nChiara vide aprirsi uno spiraglio, e cos\u00ec inizio a scrivere la prima regola redatta da una donna.\nTenendo conto delle direttive Papali del passato e delle regole dei frati minori, la futura santa ribad\u00ec la proibizione di possedere qualsiasi propriet\u00e0. Purtroppo non si hanno dati certi di quando la scrittura di questa regola sia iniziata e per quanto tempo sia durata. \nConscia che la regola da lei scritta potesse non venire accettata, Chiara decise di scrivere anche un testamento in parallelo. Grazie a questo, le sorelle si sarebbero avvalse di una guida, meno autorevole, ma pur sempre normativa. \nIl sedici settembre del 1252, il cardinale Rinaldo di Ienne con la \u201cQuia vos\u201d approv\u00f2 la regola di Chiara. Mancava ancora l\u2019approvazione del Papa, che arriv\u00f2 il nove agosto del 1253, a pochi giorni dalla morte di Chiara, con la bolla \u201cSolet annuere\u201d. In sostanza il Papa concesse ben poco, perch\u00e9 il cardinale Rinaldo di Ienne aveva previsto l\u2019approvazione solo per il monastero di San Damiano. Innocenzo IV approv\u00f2 \u201cad personas\u201d la regola, in modo che fossero tutelate solo le compagne di Chiara; questo non prevedeva cos\u00ec alcun futuro per le altre suore.\nL\u2019undici agosto del 1253 Chiara mor\u00ec ad Assisi.\nLa regola dopo la morte di Chiara.\nLa bolla originale di Innocenzo IV fu ritrovata fra le vesti della santa nel 1893 dalla Badessa di Assisi Matilde Rossi. Dato che fu baciata dalla santa pi\u00f9 volte, fu trattata come reliquia.\nVenne poi copiata dalla sorelle di Chiara, ed ebbe una discreta diffusione nel 1381-1447. \nDopo la morte di Chiara, Agnese di Boemia chiese ancora la possibilit\u00e0 di seguire la regola dell\u2019amica e finalmente fu accontentata.\nNel 1263 Urbano IV attraverso una nuova regola vincolava tutte le francescane alla clausura dividendo le \u201csorores\u201d e le \u201cservitiales\u201d con abiti diversi.\nAd Assisi le sorelle avevano ottenuto di poter continuare a seguire la regola di Chiara, mettendosi per\u00f2 al di fuori dell\u2019Ordine di Santa Chiara. Venne costruita e consacrata nel 1265 una splendida Basilica a lei dedicata. Per colpa di questa le suore furono costrette ad accettare donazioni.\nInfine nel sei maggio del 1288 Niccol\u00f2 IV, primo Papa francescano, con la \u201cDevotionis vestrae praecibus\u201d, sanc\u00ec il definitivo abbandono del \u201cprivilegium paupertatis\u201d a cui Chiara teneva tanto. A dimostrazione di ci\u00f2 abbiamo negli affreschi della Basilica superiore dedicati a Francesco, una chiesa di San Damiano trasfigurata. Una grande e ricca chiesa con facciate in marmo, intagli, sculture, in totale contraddizione con i principi delle monache di San Damiano.\nChiese.\nLa principale chiesa dedicata a Chiara \u00e8 la basilica di Santa Chiara ad Assisi, dove le sue spoglie sono conservate. L'unica cattedrale dedicata alla Santa, invece, si trova nella citt\u00e0 di Iglesias.\nLe Clarisse.\nLe Clarisse sono le religiose dei numerosi istituti religiosi femminili derivati dalle comunit\u00e0 fondate dai santi Francesco e Chiara ad Assisi nel 1212. Diversi sono gli ordini nati nel tempo:\nOmaggi.\nOttorino Respighi si ispir\u00f2 alla sua figura per la terza delle sue \"Vetrate di chiesa\" (\"Il mattutino di Santa Chiara\")."}
{"id": "4010", "revid": "552788", "url": "https://it.wikipedia.org/wiki?curid=4010", "title": "Simmetria animale", "text": "La simmetria animale \u00e8 una caratteristica comune a tutti gli eumetazoi. Infatti questi esseri viventi sono caratterizzati da particolari propriet\u00e0 di simmetria che consentono di classificarli in due rami principali:\nQuesta distinzione rispecchia una scissione parzialmente in accordo con la filogenesi degli eumetazoi. Se da un lato i bilateri sono certamente monofiletici, i radiati appaiono come un gruppo parafiletico, in quanto gli ctenofori derivano da un antenato comune ai bilateri, ma non ancora provvisto di un singolo piano di simmetria. Secondo un'altra ipotesi meno seguita (Zrzav\u00fd e Hyp\u0161a, 2003) cnidari, ctenofori e placozoi avrebbero una stretta relazione evolutiva."}
{"id": "4012", "revid": "889336", "url": "https://it.wikipedia.org/wiki?curid=4012", "title": "Satellite naturale", "text": "Si dice satellite naturale, o talvolta pi\u00f9 impropriamente luna con l'iniziale in minuscolo, un qualunque corpo celeste che orbita attorno a un corpo diverso da una stella, come ad esempio un pianeta, un pianeta nano o un asteroide. Nel sistema solare si conoscono oltre centocinquanta satelliti naturali e al di fuori dello stesso, al 2019 se ne conosce forse uno. \nTipicamente i giganti gassosi possiedono estesi sistemi di satelliti, mentre i pianeti terrestri ne hanno pochi: nel sistema solare Mercurio e Venere non ne sono dotati, la Terra ne possiede uno molto grande rapportato alle proprie dimensioni (Luna) mentre Marte ne possiede due piccoli (Fobos e Deimos). Fra i pianeti nani i satelliti sembrano essere una caratteristica predominante degli oggetti transnettuniani, come Plutone (cinque, di cui uno massiccio), Haumea (due satelliti) ed Eris (un satellite).\nPer estensione si indica col termine di \"satellite naturale\" qualunque oggetto di origine non artificiale che orbiti intorno a un oggetto di massa pi\u00f9 grande, ad esempio una galassia nana che orbita attorno a una galassia di dimensioni maggiori si chiama \"galassia satellite\".\nOrigine.\nSi pensa che la maggior parte dei satelliti abbia avuto origine nella stessa regione del disco protoplanetario nel quale ha avuto luogo la formazione del suo corpo madre. Vi sono tuttavia molte eccezioni e variazioni al modello standard di formazione dei satelliti. Molti satelliti del sistema solare esterno sono probabilmente asteroidi catturati, oppure frammenti di corpi pi\u00f9 grandi distrutti da un impatto o, come nel caso della nostra Luna secondo una teoria accreditata, una porzione del pianeta stesso scagliata nello spazio in seguito a un grande impatto. La maggior parte dei satelliti \u00e8 conosciuta solo attraverso poche osservazioni a distanza tramite telescopi o sonde spaziali e la maggior parte delle teorie che li riguardano sono quindi molto incerte.\nSatelliti temporanei.\nLa cattura di un asteroide da parte di un'orbita eliocentrica non \u00e8 sempre permanente. Stando alle simulazioni, i satelliti temporanei sono un fenomeno comune. Gli unici esempi mai osservati sono 1991 VG, , .\nCaratteristiche fisiche.\nLa maggior parte dei satelliti naturali conosciuti presenta un chiaro fenomeno di risonanza orbitale con altri corpi oppure di rotazione sincrona (completano una rotazione per ogni rivoluzione). Un'eccezione \u00e8 Iperione, satellite di Saturno che presenta una rotazione caotica a causa della sua forma estremamente irregolare. Non si conosce attualmente nessun satellite che possieda a sua volta un satellite: gli effetti mareali del pianeta primario renderebbero molto probabilmente le orbite instabili. Alcuni satelliti presentano tuttavia dei compagni nei loro punti lagrangiani, come ad esempio Teti e Dione, satelliti di Saturno.\nLa scoperta di numerosi satelliti asteroidali (a partire da Dactyl, attorno all'asteroide 243 Ida) ha rivelato che anche gli asteroidi possono possedere satelliti propri; alcuni, come 90 Antiope, sono addirittura asteroidi doppi con due componenti di dimensioni simili.\nI satelliti del sistema solare.\nI principali satelliti naturali del sistema solare sono la Luna, che orbita attorno alla Terra, i satelliti medicei Io, Europa, Ganimede e Callisto, in orbita attorno a Giove, il satellite di Saturno Titano e il satellite di Nettuno Tritone. Alcuni di questi corpi superano, per dimensioni, anche i pi\u00f9 grandi pianeti nani, e due superano addirittura il pianeta pi\u00f9 piccolo, Mercurio.\nSegue un prospetto dei satelliti del sistema solare classificati per diametro e pianeta di appartenenza; sono inclusi nella lista pianeti nani e asteroidi degni di nota."}
{"id": "4013", "revid": "124770768", "url": "https://it.wikipedia.org/wiki?curid=4013", "title": "Stagno (elemento chimico)", "text": "Lo stagno \u00e8 un elemento chimico nella tavola periodica che ha simbolo Sn e numero atomico 50. Questo metallo di post-transizione argenteo e malleabile, che non si ossida facilmente all'aria e resiste alla corrosione, si usa in molte leghe e per ricoprire altri metalli pi\u00f9 vulnerabili alla corrosione. Lo stagno si ottiene soprattutto dalla cassiterite, un minerale in cui \u00e8 presente sotto forma di ossido, e dalla stannite.\nCaratteristiche.\nLo stagno \u00e8 un metallo molto malleabile e molto duttile bianco argenteo, con una struttura cristallina particolare che provoca uno stridio caratteristico quando una barra di stagno viene piegata (il rumore \u00e8 causato dalla rottura dei cristalli): se riscaldato, perde la sua duttilit\u00e0 e diventa fragile. Questo metallo resiste alla corrosione da acqua marina, da acqua distillata e da acqua potabile, ma pu\u00f2 essere attaccato da acidi forti, da alcali e da sali acidi. Lo stagno agisce da catalizzatore in presenza di ossigeno disciolto nell'acqua e accelera l'attacco chimico.\nForme allotropiche.\nLo stagno solido a temperature normali ha due forme allotropiche. Sotto i \u00e8 stabile la forma allotropica alfa, detta \"stagno grigio\", che ha una struttura cristallina cubica molto simile al silicio e al germanio. Sopra la temperatura limite di 13,2\u00a0\u00b0C invece \u00e8 stabile la seconda forma allotropica, stagno beta, detto anche \"stagno bianco\" con una struttura cristallina tetragonale.\nStagno alfa: densit\u00e0 5,769\u00a0g/cm\u00b3; numero di coordinazione 4\nStagno beta: densit\u00e0 7,265\u00a0g/cm\u00b3; numero di coordinazione 6\nSe raffreddato da solido, lo stagno bianco si riconverte lentamente nella forma allotropica alfa. Questo fenomeno, noto come \"peste dello stagno\", viene sfavorito da impurit\u00e0 di alluminio e zinco presenti nel metallo che ne abbassano la transizione a 0 gradi. Per impedire del tutto questa trasformazione vengono aggiunte allo stagno puro piccole quantit\u00e0 di antimonio e bismuto.\nApplicazioni.\nLo stagno si lega facilmente col ferro ed \u00e8 stato usato in passato per rivestire piombo, zinco e acciaio per impedirne la corrosione. I contenitori, lattine e scatolette, in banda stagnata (lamierino di acciaio stagnato) sono tuttora largamente usati per conservare i cibi, un uso che copre gran parte del mercato mondiale dello stagno metallico. Oltre alla forma metallica trovano largo impiego industriale diversi dei numerosi composti, organici ed inorganici, dello stagno IV.\nAltri usi: \nLo stagno diventa superconduttore al di sotto dei : \u00e8 stato uno dei primi superconduttori scoperti (il primo \u00e8 mercurio allo stato solido) e l'effetto Meissner, una delle caratteristiche dello stato di superconduttivit\u00e0, \u00e8 stato osservato per la prima volta in cristalli superconduttori di stagno. La lega niobio-stagno Nb3Sn \u00e8 usata commercialmente per fabbricare cavi per magneti superconduttori grazie all'alta temperatura critica (18\u00a0K) e l'alto valore critico di campo magnetico (). Un magnete superconduttore di un paio di chilogrammi di massa pu\u00f2 generare lo stesso campo di un magnete convenzionale pesante molte tonnellate.\nStoria.\nLo stagno (dal latino \"stannum\") \u00e8 stato uno dei primi metalli ad essere scoperto, e fin dall'antichit\u00e0 venne intensivamente usato per il suo effetto come legante del rame, di cui aumenta di molto la durezza e le doti meccaniche formando la lega nota come bronzo, in uso fino dal 3500 a.C. L'attivit\u00e0 di estrazione mineraria dello stagno inizi\u00f2 presumibilmente in Cornovaglia e a Dartmoor in et\u00e0 classica: grazie ad esso queste regioni svilupparono un fitto commercio con le aree civilizzate del Mar Mediterraneo. Lo stagno puro non venne usato in metallurgia fino al 600 a.C.\nLe attivit\u00e0 estrattive ebbero un'impennata verso la met\u00e0 del XIX secolo dopo la scoperta delle propriet\u00e0 del metallo nella conservazione dei cibi e la sua conseguente diffusione. Nel 1900 la Malaysia produceva la met\u00e0 di tutto lo stagno a livello mondiale; le estrazioni erano aumentate dopo che nel 1853 l'Inghilterra aveva soppresso l'imposta su questo metallo.\nNell'epoca moderna l'alluminio ha soppiantato alcuni usi dello stagno, ma il termine \"stagnola\" \u00e8 ancora usato per ogni metallo argenteo in forma di fogli sottili.\nAbbondanza.\nCirca 35 paesi nel mondo hanno miniere di stagno in attivit\u00e0 e praticamente in ogni continente c'\u00e8 un importante produttore di stagno. Lo stagno metallico si produce riducendo il minerale con carbone in una fornace a riverbero. L'elemento stagno \u00e8 relativamente scarso nella crosta terrestre, con un'abbondanza relativa di circa 2\u00a0ppm, a paragone con le 94\u00a0ppm per lo zinco, le 63\u00a0ppm per il rame e le 12\u00a0ppm per il piombo. La maggior parte dei giacimenti di stagno del mondo sono di natura alluvionale e met\u00e0 di essi \u00e8 nel sudest asiatico. L'unico minerale importante dal punto di vista estrattivo \u00e8 la cassiterite (SnO2), ma piccole quantit\u00e0 di stagno si possono ottenere anche da solfuri complessi come stannite, cilindrite, franckeite, canfieldite e teallite.\nIsotopi.\nLo stagno \u00e8 l'elemento con il maggior numero di isotopi stabili, dieci; questi comprendono tutti quelli numeri di massa che vanno da 112 e 124, ad eccezione di 113, 121 e 123. Di questi, quelli pi\u00f9 abbondanti sono 120Sn (almeno un terzo di tutto lo stagno), 118Sn e 116Sn, mentre quello meno abbondante \u00e8 115Sn. Gli isotopi che possiedono numeri di massa pari non hanno spin nucleare, mentre quelli dispari hanno uno spin di \u00bd+. Lo stagno, insieme ai suoi tre isotopi pi\u00f9 comuni 115Sn, 117Sn e 119Sn, \u00e8 tra gli elementi pi\u00f9 facili da rilevare e analizzare mediante la spettroscopia NMR e i suoi spostamenti chimici sono raffrontati rispetto allo SnMe4.\nSi pensa che questo ampio numero di isotopi sia un risultato diretto dello stagno che ha numero atomico di 50, che nella fisica nucleare \u00e8 un \"numero magico\". Ci sono 28 isotopi instabili aggiuntivi che sono noti, che abbracciano tutti quelli rimanenti con numeri di massa compresi tra 99 e 137. A parte lo 126Sn, che ha un'emivita di anni, tutti gli isotopi radioattivi hanno un'emivita di meno di un anno. Lo 100Sn radioattivo \u00e8 uno dei pochi nuclidi che possiedono un nucleo \"doppiamente magico\" e fu scoperto in tempi relativamente recenti, nel 1994. Altri 30 isomeri metastabili sono stati caratterizzati per gli isotopi tra 111 e 131, il pi\u00f9 stabile dei quali \u00e8 lo 121mSn, con un'emivita di 43,9 anni.\nPrecauzioni.\nLe piccole quantit\u00e0 di stagno che si possono trovare nei cibi in scatola non sono dannose per gli esseri umani. Per\u00f2, i composti trialchilici e triarilici dello stagno sono biocidi, e devono essere maneggiati con molta attenzione."}
{"id": "4014", "revid": "2203136", "url": "https://it.wikipedia.org/wiki?curid=4014", "title": "Selenio", "text": "Il selenio \u00e8 l'elemento chimico di numero atomico 34 e il suo simbolo \u00e8 Se.\n\u00c8 un non metallo chimicamente affine allo zolfo ed al tellurio. L'elemento \u00e8 tossico ad alte dosi ma nel 1957 Schwarz e Foltz stabilirono che esso \u00e8 un elemento essenziale nella dieta, utile nella prevenzione di alcune malattie. Esiste in diverse forme allotropiche, di cui una stabile dall'aspetto grigio e simile ad un metallo; in questa forma il selenio possiede una resistenza elettrica inferiore quando \u00e8 esposto alla luce, pertanto trova impiego nella realizzazione delle fotocellule. In natura si trova in minerali costituiti da solfuri come, ad esempio, la pirite.\nCaratteristiche.\nIl selenio esiste in svariate forme allotropiche. Come polvere \u00e8 selenio amorfo, rosso, mentre la forma vetrosa \u00e8 nera. La forma cristallina esagonale \u00e8 di colore grigio metallico, mentre il cristallo monoclino ha un colore rosso saturo.\nPossiede anche propriet\u00e0 fotovoltaiche, converte cio\u00e8 la luce in elettricit\u00e0, e mostra un effetto fotoconduttivo, cio\u00e8 la conduttanza elettrica aumenta se il selenio viene esposto alla luce. Al di sotto del suo punto di fusione, il selenio \u00e8 un semiconduttore di tipo p.\nApplicazioni.\nIl selenio \u00e8 un oligoelemento presente nella dieta di tutte le forme di vita conosciute; \u00e8 un componente di un peculiare amminoacido, la selenocisteina. Per via delle sue propriet\u00e0 fotovoltaiche e fotoconduttive \u00e8 largamente impiegato in elettronica, nelle fotocellule e nelle celle fotovoltaiche. Il selenio veniva usato anche nei diodi raddrizzatori fino agli anni settanta, quando fu sostituito dal silicio in ogni applicazione, diodi per alta tensione compresi.\nIl selenio \u00e8 impiegato per decolorare il vetro, poich\u00e9 neutralizza il colore verde che viene provocato dalle impurit\u00e0 di ferro. Pu\u00f2 essere usato per dare una colorazione rossa a vetri e smalti. Il selenio \u00e8 usato per migliorare la resistenza all'abrasione della gomma vulcanizzata. Viene usato anche nell'industria della riproduzione per fotocopia.\nUn altro impiego del selenio \u00e8 nella fotografia; viene commercializzato da numerose marche di prodotti fotografici, fra cui Kodak e Fotospeed. Nella fotografia artistica viene usato per estendere il campo di tonalit\u00e0 delle stampe in bianco e nero e per aumentare l'intensit\u00e0 dei toni; pu\u00f2 anche essere usato per aumentare la permanenza delle immagini.\nStoria.\nIl selenio (dal greco \u03c3\u03b5\u03bb\u03ae\u03bd\u03b7, \"selene\", che vuol dire \"Luna\") \u00e8 denominato cos\u00ec perch\u00e9, quando da fuso lo si raffredda rapidamente, forma una massa che ha uno splendore metallico simile a quello dell'argento, cui gli alchimisti davano il simbolo e il nome di luna. Fu scoperto nel 1817 da J\u00f6ns Jacob Berzelius che trov\u00f2 l'elemento in associazione con il tellurio.\nLa scoperta delle propriet\u00e0 fotosensibili del selenio di Willoughby Smith (1873) fu all'origine della prima ricerca in televisione.\nLa crescita nel consumo di selenio \u00e8 stata guidata dallo sviluppo di nuove applicazioni, dapprima nell'industria della gomma, poi in metallurgia come legante per acciai, e in elettrotecnica ed elettronica per i rettificatori al selenio. Dal 1970 il silicio ha rimpiazzato quasi completamente il selenio nei rettificatori, ma nello stesso tempo si \u00e8 iniziato ad usare selenio nei tamburi fotosensibili delle fotocopiatrici, che divenne rapidamente l'uso principale del selenio e tale rimase fino ai tardi anni ottanta, quando sempre pi\u00f9 modelli di fotocopiatrici iniziarono ad usare fotopolimeri come materiale sensibile al posto del pi\u00f9 costoso selenio. Nel 1996 alcuni studi epidemiologici mostrarono una correlazione fra un supplemento di selenio nella dieta e la prevenzione del cancro negli esseri umani: tuttavia la vasta applicazione di questa scoperta non ha portato ad un significativo incremento dell'uso di selenio, per le bassissime dosi contenute negli integratori alimentari. Nei tardi anni novanta \u00e8 diventato sempre pi\u00f9 comune l'uso di selenio, insieme con bismuto, come additivo agli ottoni per saldatura al posto del piombo, per rispettare le norme antinquinamento (Normativa comunitaria RoHS).\nDisponibilit\u00e0.\nIl selenio si trova sotto forma di seleniuro in molti solfuri minerali, come quelli di rame, argento o piombo, e si ottiene come sottoprodotto dell'estrazione di tali elementi, dalla ganga dall'anodo delle raffinerie di rame o dalla fanghiglia delle camere al piombo degli impianti per la produzione di acido solforico. Questi fanghi possono essere lavorati in diversi modi per estrarre selenio libero.\nIsotopi.\nIl selenio ha 28 isotopi, cinque dei quali stabili.\nPrecauzioni.\nAnche se il selenio puro nei dosaggi appropriati non \u00e8 tossico, molti dei suoi composti invece sono estremamente tossici, con effetti molto simili a quelli dell'arsenico. Uno di questi composti \u00e8 l'idruro di selenio. Piante cresciute in suoli ricchi di selenio possono causare gravi intossicazioni agli animali che dovessero cibarsene.\nRuolo biologico.\nIl selenio \u00e8 un micronutriente presente in natura che rappresenta un nutriente essenziale, implicato in numerose funzioni biologiche. Fonti naturali di selenio sono pesce, carne, frattaglie, latte e derivati, lievito di birra, cereali, noci, funghi, frutta e vegetali. Il selenio negli alimenti \u00e8 presente sia in forma inorganica come selenite sia in forma organica come seleniometionina e seleniocisteina. Viene usato per eliminare i radicali liberi in sinergia con la vitamina E e in molti enzimi antiossidanti e gioca anche un ruolo importante nel funzionamento della ghiandola tiroide, dove \u00e8 un fattore necessario al funzionamento dell'enzima 5-deiodinasi, responsabile della conversione della T4 in T3.\nNel 1986 \u00e8 stato scoperto un nuovo aminoacido contenente questo elemento: la selenocisteina, cio\u00e8 una cisteina che al posto dello zolfo ha un atomo selenio, che sembra essere inserita, con meccanismi di ricodifica traduzionale cellulari che sembrano essere post-traduzionali, in circa venti proteine umane di fondamentale rilevanza.\nIn clinica, il selenio pu\u00f2 essere usato in sindromi a livello del sistema cardiovascolare, soprattutto come cofattore per il controllo della pressione arteriosa e nella prevenzione della Malattia di Keshan, dovuto probabilmente ad un enterovirus (\"Coxsackie\"), favorito dalla degenerazione delle membrane dovuta ai radicali liberi.\nIl selenio nella dieta viene da cibi come cereali, pesce e uova. Le noci del Brasile possono essere ricche di selenio.\nLe principali funzioni biologiche del selenio sono correlate al suo ruolo di difesa delle cellule dal danno ossidativo; il selenio \u00e8, infatti, un componente di molte proteine, note come selenoproteine, tra le quali vi sono la glutatione perossidasi (con funzione ossido-reduttasica di protezione delle cellule dallo stress ossidativo), la iodiotironina desiodasi (che catalizza la conversione di T4 a T3) e la tioredoxina reduttasi (che partecipa al funzionamento di un sistema redox cellulare); altre selenoproteine hanno, invece, effetti immunomodulatori.\nA livello tiroideo il selenio svolge dunque un duplice ruolo: in primo luogo \u00e8 un fattore necessario al funzionamento delle 5-desiodasi, enzimi responsabili, come gi\u00e0 detto, della conversione della T4 in T3, e una sua carenza pu\u00f2 dunque provocare un difetto della produzione di T3, che \u00e8 anche l'ormone tiroideo attivo. In secondo luogo il selenio, entrando nella costituzione delle glutatione perossidasi e della tioredoxina reduttasi (enzimi deputati alla degradazione del perossido di idrogeno (acqua ossigenata) che si forma durante la biosintesi degli ormoni tiroidei e che attraverso la modificazione di antigeni tiroidei pu\u00f2 favorire l'iniziazione o la progressione di un processo tiroiditico) \u00e8 anche implicato nella protezione della cellula tiroidea dal danno ossidativo e dalla progressiva fibrosi ghiandolare che ne conseguirebbe. \u00c8 stato ipotizzato che una carenza di selenio possa contribuire all'attivazione di una tiroidite autoimmune in soggetti predisposti; si \u00e8 osservata, in effetti, una correlazione inversa tra i livelli plasmatici di selenio e l'incidenza di tiroidite autoimmune in regioni con lieve deficit di selenio. Ci\u00f2 \u00e8 probabilmente legato ad un'intensificazione del processo infiammatorio tiroideo, conseguente alla riduzione dell'attivit\u00e0 degli enzimi antiossidanti selenio-dipendenti ed alla mancanza dell'effetto immunomodulatore esercitato dal selenio. In effetti la supplementazione di selenio sembra migliorare il funzionamento sia dei tireociti che delle cellule immunitarie attraverso la correzione dell'alterata interazione tra linfociti e autoantigeni tiroidei nei pazienti con deficit dell'oligoelemento.\nInoltre, da studi effettuati in paesi con bassi livelli di selenio nel suolo, \u00e8 emerso come questo elemento abbia un ruolo chiave nel migliorare le capacit\u00e0 di difesa \u201cossidativa\u201d di tutto l'organismo, oltre che della tiroide. La carenza di questo oligoelemento pu\u00f2 avere infatti conseguenze anche su altri organi ed \u00e8 un importante fattore di rischio per l'insorgenza di alcune patologie, neurologiche, cardiovascolari ed anche per il diabete mellito. Gravi carenze di selenio sono, infatti, state associate a diverse malattie, quali la malattia di Kashin-Beck, un'osteoartropatia endemica descritta in regioni selenio-deficitarie del Tibet e la malattia di Keshan, una cardiomiopatia endemica giovanile descritta in alcune regioni della Cina che insorge in soggetti con deficit di selenio infettati dal virus \"Coxsackie B\".\nAltri studi hanno evidenziato che una carenza di selenio provoca anche una depressione dell'attivit\u00e0 microbicida dei granulociti neutrofili. Proprio a causa di questo suo effetto sui granulociti neutrofili e su elementi del sistema immunitario, uno studio del gennaio 2007 ha dimostrato il suo ruolo nella diminuzione della carica virale nell'HIV.\nNel 1986 \u00e8 stato scoperto un nuovo aminoacido contenente questo elemento: la selenocisteina, cio\u00e8 una cisteina che al posto dello zolfo ha un atomo di selenio, che sembra formarsi in seguito a una modifica post-traduzionale dell'aminoacido originale in circa venti proteine umane di fondamentale rilevanza.\nUna carenza di selenio in persone sane \u00e8 relativamente rara. Essa pu\u00f2 verificarsi in pazienti con funzione intestinale gravemente compromessa, in pazienti sottoposti a nutrizione parenterale totale, in pazienti gravemente malnutriti o affetti da gravi patologie croniche. Altri soggetti a rischio sono le popolazioni dipendenti da fonti agricole in suoli particolarmente poveri di selenio.\nPer assumere una quantit\u00e0 giornaliera adeguata di Selenio, salvo casi specifici, \u00e8 sufficiente una dieta sana ed equilibrata, in particolare ricca di latte, yoghurt, uova, cereali e, in particolare, noci e piselli.\nLa dose giornaliera raccomandata di selenio nell'individuo adulto di entrambi i sessi \u00e8 di 55 microgrammi al giorno; ; l'assunzione prolungata di pi\u00f9 di 400 microgrammi al giorno pu\u00f2 provocare una intossicazione da selenio (selenosi). La tossicit\u00e0 nell'uomo si evidenzia con diversi sintomi, tra cui degenerazione degli annessi cutanei quali capelli e unghie, diarrea e febbre. Si possono inoltre osservare dermatosi vescicolare, disturbi neurologici (parestesie, paresi) e danni epatici, pi\u00f9 rari. \nCitazioni cinematografiche.\nIl selenio \u00e8 la soluzione del film \"Evolution\": in una situazione nella quale la Terra subisce l'invasione di una forma di vita aliena basata sull'azoto, a partire dalla tavola periodica i protagonisti intuiscono che l'arsenico sta al carbonio come il selenio sta all'azoto. Dunque poich\u00e9 l'arsenico \u00e8 mortale per le forme di vita basate sul carbonio, allora il selenio servir\u00e0 da arma di distruzione per le forme di vita aliene basate sull'azoto.\nIl selenio \u00e8 menzionato nel film \"Ghostbusters - Acchiappafantasmi\": viene spiegato che la struttura dell'edificio dove risiede Dana Barrett \u00e8 costituita di travi saldate a freddo con tondino di Selenio puro."}
{"id": "4015", "revid": "399", "url": "https://it.wikipedia.org/wiki?curid=4015", "title": "Silicio", "text": "Il silicio \u00e8 l'elemento chimico della tavola periodica degli elementi che ha come simbolo Si con valenza 26, e come numero atomico 14. \u00c8 un semimetallo e un semiconduttore. Meno reattivo del suo analogo chimico, il carbonio, \u00e8 il secondo elemento per abbondanza nella crosta terrestre dopo l'ossigeno, componendone il 27,72% del peso. Si trova in argilla, feldspato, granito e quarzo, principalmente in forma di biossido di silicio, silicati e alluminosilicati (composti contenenti silicio, ossigeno e metalli). Il silicio \u00e8 il componente principale di vetro, cemento, ceramica e silicone.\nStoria.\nIl silicio (dal latino \"silex\", \"silicis\" che significa selce) venne identificato per la prima volta da Antoine Lavoisier nel 1787, e venne successivamente scambiato per un composto da Humphry Davy nel 1800. Nel 1811 Gay Lussac e Thenard probabilmente prepararono del silicio amorfo impuro attraverso il riscaldamento di potassio con tetrafluoruro di silicio. Nel 1824 Berzelius prepar\u00f2 del silicio amorfo usando all'incirca lo stesso metodo di Lussac. Berzelius inoltre purific\u00f2 il prodotto attraverso successivi lavaggi.\nCaratteristiche.\nNella sua forma cristallina, il silicio ha un colore grigio e una lucentezza metallica, ma il suo colore pu\u00f2 variare. Anche se \u00e8 un elemento relativamente inerte, reagisce con gli alogeni e gli alcali diluiti, ma la maggior parte degli acidi (eccetto l'acido fluoridrico) non lo intaccano.\nIl silicio trasmette pi\u00f9 del 95% di tutte le lunghezze d'onda della luce infrarossa.\nIl silicio \u00e8 alla base di tutti i silicati, minerali formati da silicio e ossigeno pi\u00f9 altri elementi in forma ionica. I silicati sono contenuti nei magmi e, per la struttura tetraedrica della silice, il magma diventa pi\u00f9 viscoso, e capace di trattenere maggiori quantit\u00e0 di gas. In base al contenuto di silice si determina l'acidit\u00e0 di un magma e delle rocce dal quale deriva. Se \u00e8 poco presente il magma si dir\u00e0 basico.\nDisponibilit\u00e0.\nIl silicio \u00e8 il principale componente degli aeroliti, che sono una classe di meteoroidi nonch\u00e9 della tectite, che \u00e8 una forma naturale di vetro.\nCalcolando in base al peso, il silicio compone il 27,7% della crosta terrestre e dopo l'ossigeno \u00e8 il secondo elemento pi\u00f9 abbondante. Il silicio elementare non si trova in natura, appare in genere come ossido (ametista, agata, quarzo, rocce cristalline, selce, diaspro, opale) e silicati (granito, amianto, feldspato, argilla, orneblenda, mica e altri).\nIsotopi.\nIl silicio ha nove isotopi conosciuti, con numero di massa che varia tra 25 e 33. Il 28Si (l'isotopo pi\u00f9 abbondante, con il 92,23%), il 29Si (4,67%), e il 30Si (3,1%) sono stabili; il 32Si \u00e8 un isotopo radioattivo prodotto dalla spallazione nucleare dell'argon. La sua emivita, dopo un lungo dibattito, \u00e8 stata determinata in circa 276 anni, e decade per emissione beta in 32P (che ha emivita di 14,28 anni) e questo quindi in 32S, stabile.\nComposti.\nEsempi di composti del silicio sono il monossido di silicio (SiO), il diossido di silicio (SiO2), l'acido silicico (H4SiO4), i silicati, le ceramiche di silice come il carburo di silicio (SiC) e il nitruro di silicio (Si3N4), alogenuri di silicio come il tetracloruro di silicio (SiCl4) e il tetrafluoruro di silicio (SiF4), i siliconi.\nIl silicio \u00e8 inoltre in grado di formare composti in cui risalta la sua natura non metallica, i siliciuri, come il siliciuro di magnesio, che possono avere natura ionica o covalente polare a causa dell'elevata elettropositivit\u00e0 dell'elemento.\nRuolo biologico.\nIl silicio nei suoi composti inorganici come la silice \u00e8 largamente diffuso nei viventi; pu\u00f2 essere presente nei tessuti in forme differenti. Il ruolo principale noto \u00e8 rappresentato dalla formazione di strutture di protezione e sostegno basate su composti inorganici come acido silicico e silice (biossido di silicio), in microorganismi, spugne, piante.\nLa silice \u00e8 molto importante per la vita animale e vegetale. Le diatomee estraggono la silice dall'acqua per costruire i muri protettivi delle loro cellule; gli equiseti lo concentrano nel fusto della pianta usandolo per conferirgli robustezza e notevole resistenza alla masticazione, per scoraggiare gli erbivori.\nDiatomee e radiolari, ad esempio, utilizzano principalmente silice, come base strutturale dell'impalcature cellulare, le spugne utilizzano la silice per spicole e altre strutture di sostegno, l'equiseto presenta diversi granuli di silice nell'epidermide esterna che lo rendono leggermente abrasivo (e indigesto ad alcuni erbivori), l'ortica presenta la punta dei peli urticanti silicizzata.\nNei metazoi composti del silicio sono stati ritrovati in concentrazioni maggiori nei tessuti connettivi e di sostegno (ossa, tunica esterna collagena delle arterie, cartilagini) e nelle regioni extracellulari cerebrali. L'organismo umano ne contiene in totale una quantit\u00e0 stimata sui 250 milligrammi. La presenza del silicio non si identifica con una funzione biochimica nota e potrebbe essere di natura accidentale (accumulo nei tessuti con maggiore affinit\u00e0 per il composto); gli effetti clinici da carenza negli esseri umani non sono noti, mentre un eccesso di silicio pu\u00f2 causare emolisi dei globuli rossi e causare alterazioni cellulari come conseguenza diretta. La farmacopea sta esaminando eventuali utilizzi di composti organici del silicio per lo sviluppo di farmaci\nSintomi da carenza non sono noti nei mammiferi, se non quelli indotti sperimentalmente, essendo il silicio pressoch\u00e9 ubiquitario (secondo elemento presente per abbondanza sulla crosta terrestre dopo l'ossigeno). Esistono vaste divulgazioni che incentiverebbero l'assunzione dei cosiddetti integratori a base di \"silicio organico\" (spesso preparati erboristici dove il silicio \u00e8 invece presente sotto forma di silice inorganica da equiseto o ortica, da acidi silicici o da alchilsilanoli, questi ultimi composti propriamente organici) ipotizzando ruoli nella sintesi della idrossiprolina, coinvolta nella catena polimerica del collagene. L'attivit\u00e0 dell'enzima a questa sintesi deputato, procollagene-prolina diossigenasi, \u00e8 regolato invece dalla presenza di acido 2-chetoglutarico, ascorbato (cofattore nella riduzione), e ferro (Fe3+ ridotto a Fe2+), e non da composti del silicio. Il silicio \u00e8 comunque assorbito dall'organismo tramite l'ubiquitario ione inorganico ortosilicico.\n. I meccanismi di come ci\u00f2 possa eventualmente verificarsi sono per\u00f2 sconosciuti.\nL'erboristeria, comunque, non raccomanda una fitoterapia a base di piante troppo remineralizzanti (e in particolare ricche di silicio), quando sono presenti lesioni ossee di tipo degenerativo (ad esempio artrosi).\nApprovvigionarsi silicati organici tramite la dieta non \u00e8 tuttavia difficile. Il silicio \u00e8 abbondante nell'acqua potabile, nelle cipolle, nei cavolfiori, nei fagioli, nei piselli, nelle mele e nelle fragole. Tra le piante comuni, ricche di silicati organici sono la polmonaria, l'equiseto, la piantaggine, l'arnica, l'ortica e la gramigna.\nProduzione.\nIl silicio viene preparato commercialmente tramite riscaldamento di silice ad elevato grado di purezza, in una fornace elettrica usando elettrodi di carbonio. A temperature superiori a , il carbonio riduce la silice in silicio secondo l'equazione chimica\nIl silicio liquido si raccoglie in fondo alla fornace, e viene quindi prelevato e raffreddato. Il silicio prodotto tramite questo processo viene chiamato \"silicio di grado metallurgico\" (MGS) ed \u00e8 puro al 98%.\nUn eccesso di carbonio pu\u00f2 portare alla formazione del carburo di silicio\nComunque, se la concentrazione di SiO2 \u00e8 mantenuta elevata, il carburo di silicio pu\u00f2 essere eliminato\nPer raggiungere gradi di purezza superiori necessari ad esempio per realizzare dispositivi elettronici a semiconduttore, \u00e8 necessario praticare un ulteriore purificazione ad esempio con il metodo Siemens. Nel 2016 il silicio di grado metallurgico costava circa /kg.\nPurificazione.\nL'uso del silicio nei semiconduttori richiede una purezza pi\u00f9 elevata di quella fornita dal silicio di grado metallurgico. Storicamente sono stati usati un numero di metodi diversi per produrre silicio ad alta purezza.\nMetodi fisici.\nLe prime tecniche di purificazione del silicio erano basate sul fatto che quando il silicio viene fuso e risolidificato, l'ultima parte di silicio che solidifica contiene la maggior parte delle impurit\u00e0. Il primissimo sistema di purificazione, descritto nel 1919 e usato su scala limitata per la fabbricazione di componenti dei radar durante la seconda guerra mondiale, richiedeva la polverizzazione del silicio di grado metallurgico e la sua parziale dissoluzione in acido. Quando veniva polverizzato, il silicio si spezzava in modo che le zone pi\u00f9 deboli e ricche di impurit\u00e0 restassero all'esterno del risultante grano di silicio. Come risultato, il silicio ricco di impurit\u00e0 era il primo a disciogliersi quando trattato con l'acido, lasciando un prodotto pi\u00f9 puro.\nNella fusione a zona, il primo metodo di purificazione del silicio ad essere utilizzato su scala industriale, sbarre di silicio di grado metallurgico venivano riscaldate partendo da una delle sue estremit\u00e0, fino a quando questa iniziava a fondersi. Il riscaldatore quindi veniva lentamente spostato lungo la barra mantenendo una piccola porzione fusa mentre il silicio si raffreddava e risolidificava dietro di essa. Poich\u00e9 la maggior parte delle impurit\u00e0 tendeva a rimanere nella parte fusa piuttosto che risolidificarsi, alla fine del processo queste si erano spostate nell'ultima parte della barra ad essere fusa. Questa estremit\u00e0 veniva quindi tagliata e gettata, ripetendo il processo se una purezza pi\u00f9 elevata era necessaria.\nMetodi chimici.\nOggigiorno il silicio viene purificato convertendolo in un composto che pu\u00f2 essere purificato pi\u00f9 facilmente del silicio stesso, e quindi convertito di nuovo in silicio puro. Il triclorosilano \u00e8 il composto di silicio pi\u00f9 comunemente usato in questo processo, anche se a volte si utilizzano anche il tetracloruro di silicio e il silano. Questi composti, liquidi o gassosi, vengono purificati per distillazione frazionata fino ad ottenere una miscela di composti di solo silicio. Dopodich\u00e9 questi gas vengono soffiati sopra a del silicio ad alta temperatura e si decompongono, depositando silicio policristallino ad alta purezza.\nNel processo Siemens, sbarre di silicio ultrapuro sono esposte al triclorosilano a 1150\u00a0\u00b0C; il gas di triclorosilano si decompone e deposita dell'altro silicio sulla barra, allargandola secondo la reazione chimica\nIl silicio prodotto da questo e da processi simili viene chiamato silicio policristallino. Il silicio policristallino ha un livello di impurit\u00e0 pari a 1 parte per miliardo o inferiore.\nPer un certo periodo, la DuPont produsse silicio ultrapuro facendo reagire il tetracloruro di silicio con vapori di zinco ad alta purezza a 950\u00a0\u00b0C, producendo silicio secondo la formula\nQuesta tecnica era afflitta da problemi pratici (come il cloruro di zinco, un sottoprodotto, che si solidificava bloccando le linee) e venne abbandonata a favore del processo Siemens.\nCristallizzazione.\nIl processo Czochralski viene usato per creare cristalli singoli di silicio di alta purezza. Il sistema isometrico \u00e8 sinonimo di sistema cubico.\nEsistono sette possibili sistemi cristallini, classificati in base alla\nsimmetria del reticolo:\nReticolo Simmetria\n1) triclino -1\n2) monoclino 2/m\n3) ortorombico mmm\n4) tetragonale 4/mmm\n5) trigonale -3m\n6) esagonale 6/mmm\n7) cubico m-3m\nLa simmetria \u00e8 data con il simbolo di Hermann-Mauguin. il simbolo -n (es. -1, -3) indica un asse di rotoinversione (-1 \u00e8 il centro di inversione). Da notare che \u00e8 possibile \"centrare\" in vario modo alcuni reticoli (ret. a facce centrate, a corpo centrato, a base centrata) in modo da ottenere, in totale, 14 reticoli (di Bravais). Per il cubico, la combinazione delle simmetrie (m: riflessione rispetto a un piano parallelo a (100); -3: rotazione di 120\u00b0, con inversione, attorno all'asse [111]; m: riflessione rispetto a un piano parallelo a (110)) impone una metrica di tipo \"G=aI\" dove \"a\" \u00e8 la costante di cella e \"I\" la matrice identit\u00e0. In pratica, poich\u00e9 gli elementi di G sono i prodotti scalari dei vettori base del reticolo (g11 = a^2...), G=aI corrisponde a un reticolo cubico di \"lato\" a.\n\u00c8 da notare che, dato un reticolo, \u00e8 sempre possibile definire celle\nelementari di varia forma e volume. Ci\u00f2 che resta invariante \u00e8 la simmetria\ndel reticolo.\nApplicazioni.\nIl silicio \u00e8 un semiconduttore intrinseco (o puro) e pu\u00f2 essere drogato con arsenico, fosforo, gallio o boro per renderlo pi\u00f9 conduttivo e utilizzarlo in transistor, pannelli solari o celle solari, e altre apparecchiature a semiconduttori, che sono utilizzate in elettronica e altre applicazioni ad alta tecnologia. Esistono due tipi di drogaggio del silicio che permettono di dare accesso di elettroni alla banda di conduzione (silicio di tipo n) o lacune di elettroni alla banda di valenza (silicio di tipo p).\nIl silicio \u00e8 inoltre un importante costituente di alcuni tipi di acciaio; il suo limite di concentrazione \u00e8 del 5%, in quanto oltre si ha un notevole abbassamento della resilienza a causa del suo potenziale di accrescimento della grana cristallina. Rende inoltre possibile far separare grafite negli acciai anche gi\u00e0 a partire da concentrazioni di carbonio maggiori di 0,50%. Si segnala la sua presenza (1-2%) negli acciai per molle, dove accresce il limite elastico, avvicinandolo a quello di rottura, e favorisce la temprabilit\u00e0.\nPrecauzioni.\nUna grave malattia dei polmoni chiamata silicosi \u00e8 molto frequente tra i minatori, i tagliatori di pietre e altri lavoratori che sono impegnati in lavori dove polvere di silicati viene inalata in grandi quantit\u00e0.\nLa \"Silicon Valley\".\nPoich\u00e9 il silicio \u00e8 un importante elemento semiconduttore, il principale di tutta l'industria elettronica, la regione di Silicon Valley in California, nota per le numerose aziende di informatica ed elettronica, prende il suo nome da questo elemento (\"silicon\" in inglese).\nSilicio e silicone nelle traduzioni dall'inglese.\nSpesso i traduttori traducono la parola inglese \"silicon\" (che significa appunto silicio) con \"silicone\", a causa della somiglianza dei due vocaboli. Mentre la traduzione di silicio \u00e8 \"silicon\" (), quella di silicone \u00e8 \"silicone\" ().\nCapita quindi spesso di trovare diciture come \"chip di silicone\" che derivano da questa errata traduzione. Nell'episodio \"Il mostro dell'oscurit\u00e0\" del telefilm \"Star Trek\" si parla diffusamente di una specie vivente a base silicone al posto dell'originaria forma di vita a base silicio. Nel film \"Wargames - Giochi di guerra\" del 1983 con Matthew Broderick, diretto da John Badham in una conversazione un generale statunitense dice, secondo l'errata traduzione, \"ammasso di silicone\" per definire un computer.\nNel film \"007 - Bersaglio mobile\" un microchip al silicio viene identificato come microchip al silicone rivelando una scarsa attenzione della traduzione dall'inglese.\nAnche in un episodio dei \"Simpson\", il dottor Hibbert chiede a Homer se gli alieni che egli ha visto siano \"a base di carbone oppure di silicone\"; in questo caso l'errore \u00e8 doppio: anche \"carbon\" viene tradotto erroneamente (avrebbe dovuto essere \"carbonio\", dato che carbone in inglese \u00e8 \"coal\").\n\"Silicon\" \u00e8 tradotto in \"Silicone\" anche nel romanzo \"Artemis - La prima citt\u00e0 sulla luna\" di Andy Weir del 2017.\nIl silicio nella fantascienza.\nUn tema che ricorre nel filone dell'arte di fantascienza \u00e8 l'ipotesi dell'esistenza di forme di vita basate sul silicio invece che sul carbonio. Probabilmente il tema \u00e8 da attribuirsi alla vicinanza dei due elementi nella tavola periodica e a discussioni filosofiche che si interrogano sul fatto che i computer e i robot (i cui microprocessori sono costruiti in silicio) possano essere pensati come delle particolari \"forme di vita\".\nL'espediente della creatura basata sul silicio \u00e8 spesso utilizzato per proporre il tema dell'alieno come \"qualcosa che non pu\u00f2 essere compreso\", qualcosa di alternativo e incompatibile, talmente diverso da essere addirittura basato su elementi chimici differenti. La serie manga \"Blame!\" ad esempio sviluppa notevolmente il tema facendo degli esseri a base di silicio alcuni tra gli antagonisti principali con capacit\u00e0 fisiche estremamente pi\u00f9 sviluppate di quelle di un comune essere umano, forse ad ipotizzare la superiorit\u00e0 dell'elemento, rispetto al carbonio, nel generare forme di vita resistenti."}
{"id": "4016", "revid": "1970856", "url": "https://it.wikipedia.org/wiki?curid=4016", "title": "Sodio", "text": "Il sodio \u00e8 l'elemento chimico della tavola periodica degli elementi che ha come simbolo Na (dal latino \"Natrium\") e come numero atomico ha 11. \u00c8 un metallo soffice, ceroso, argenteo, reattivo. Appartiene alla categoria dei metalli alcalini che \u00e8 abbondante nei composti naturali. \u00c8 altamente reattivo, brucia con una fiamma gialla, si ossida a contatto con l'aria e reagisce violentemente con l'acqua.\nCaratteristiche.\nCome gli altri metalli alcalini, il sodio \u00e8 soffice, leggero, color bianco argento, reattivo. Non si trova libero in natura. Il sodio galleggia nell'acqua e la riduce rilasciando idrogeno e formando idrossido. La sua conducibilit\u00e0 elettrica e termica \u00e8 circa il 36% di quella del rame.\nSe tritato in una polvere abbastanza fine, il sodio si incendia spontaneamente nell'acqua. Comunque, questo metallo non si infiamma nell'aria sotto i .\nApplicazioni.\nSebbene il sodio metallico abbia alcune applicazioni importanti, i principali impieghi di questo elemento risiedono per lo pi\u00f9 nei composti che forma. Difatti milioni di tonnellate di cloruro, idrossido, carbonato di sodio vengono prodotte ogni anno.\nElemento libero.\nIl sodio metallico \u00e8 utilizzato principalmente per la produzione di sodio boroidruro, azoturo di sodio, indaco, e trifenilfosfina. Usi precedenti riguardavano la realizzazione di piombo tetraetile e titanio; dal momento che questi impieghi industriali sono stati sospesi, la produzione di sodio intorno agli anni Settanta cominci\u00f2 a calare.\nIl sodio \u00e8 un metallo legante, un agente di addolcimento e un riducente, purificante e disincrostante per metalli laddove altri materiali sono inefficaci. Inoltre, varie lampade a vapori di sodio sono spesso utilizzate per l'illuminazione stradale a risparmio energetico nelle citt\u00e0 e nella produzione di polarimetri. Danno colori che vanno dal giallo-arancione al color pesca con l'aumento della pressione. Da solo o insieme con il potassio, il sodio \u00e8 un essiccante e d\u00e0 un colore blu intenso con il benzofenone quando la miscela si asciuga. Nella sintesi organica, il sodio \u00e8 impiegato in varie reazioni, come la riduzione di Birch e il test di fusione del sodio; si rivela, infine, un componente essenziale nella produzione di esteri e di composti organici.\nQuesto metallo alcalino \u00e8 anche uno dei componenti del cloruro di sodio (NaCl) che \u00e8 il comune sale da cucina\nIl trasferimento di calore.\nIl NaK, una lega di sodio e potassio, \u00e8 un importante materiale conduttore di calore.\nStoria.\nIl sodio \u00e8 stato da lungo tempo individuato nei composti, ma venne isolato solo nel 1807 da Sir Humphry Davy attraverso l'elettrolisi della soda caustica.\nNell'Europa medioevale un composto del sodio, dal nome latino di \"sodanum\", veniva impiegato come rimedio per il mal di testa.\nIl simbolo del sodio (Na) deriva dal nome latino del \"natrium\" un sale naturale. Il nome latino \"natrium\" deriva dal greco \"n\u00edtron\", che a sua volta derivava dal nome egizio del sale \"Ntry\", che significa puro, divino, aggettivazione di \"Ntr\" che significa dio. La sostanza ha dato il nome all'antico luogo estrattivo, W\u0101d\u012b al-Natr\u016bn, un lago quasi asciutto in Egitto che conteneva elevate quantit\u00e0 di carbonato di sodio (Na2CO3). Il natron era utilizzato nell'operazione dell'imbalsamazione, per le sue propriet\u00e0 di assorbimento dell'acqua, e aveva una notevole importanza nell'ambito dei rituali religiosi.\nDisponibilit\u00e0.\nIl sodio \u00e8 relativamente abbondante nelle stelle e la linea spettrale di questo elemento \u00e8 tra le principali nella luce stellare. Il sodio compone circa il 2,6% della crosta terrestre rendendolo il quarto elemento pi\u00f9 abbondante e il primo tra i metalli alcalini. Viene prodotto commercialmente attraverso l'elettrolisi del cloruro di sodio fuso. Questo metodo \u00e8 meno costoso del precedente che usava l'elettrolisi dell'idrossido di sodio. Il sodio metallico costava dai 15 ai 20 centesimi di dollaro a libbra nel 1997 ma il \"sodio a grado reagente\" (ACS) costava circa 35 dollari a libbra nel 1990. \u00c8 il pi\u00f9 economico dei metalli per volume.\nIsotopi.\nCi sono tredici isotopi del sodio che sono stati individuati. L'unico isotopo stabile \u00e8 il Na-23. Il sodio ha due isotopi radioattivi cosmogenici (Na-22 con emivita = 2,605 anni e Na-24, emivita = ~ 15 ore).\nPrecauzioni.\nIl sodio in polvere \u00e8 infiammabile all'aria ed esplosivo nell'acqua. \u00c8 inoltre corrosivo per contatto con la pelle.\nQuesto metallo deve essere sempre maneggiato con attenzione. Il sodio deve essere conservato immerso in idrocarburi liquidi o mantenuto in un'atmosfera inerte. Il contatto con l'acqua e altre sostanze che reagiscono col sodio deve essere evitato.\nFisiologia e ioni Na+.\nGli ioni di sodio giocano un ruolo diverso in molti processi fisiologici. Cellule eccitabili, ad esempio, si affidano interamente al Na+ per causare una depolarizzazione della membrana cellulare: questo fenomeno, detto potenziale d'azione consiste in rapide variazioni nel potenziale di membrana che passa dal normale valore negativo verso un valore positivo, e termina con una variazione che ripristina il potenziale negativo. Il potenziale d'azione nelle cellule del sistema nervoso permette la trasmissione di informazioni fra cellule.\nIl sodio \u00e8 uno dei parametri di chimica clinica misurato negli esami del sangue: viene conteggiato negli elettroliti del siero sanguigno."}
{"id": "4017", "revid": "729019", "url": "https://it.wikipedia.org/wiki?curid=4017", "title": "Sistematica organica", "text": "La sistematica organica \u00e8 la suddivisione delle sostanze organiche in classi, definite dai gruppi funzionali che le molecole presentano nella loro struttura.\nIn genere, l'insieme di molecole contraddistinte da un dato gruppo funzionale \u2013 o da una data combinazione di gruppi funzionali \u2013 presenta propriet\u00e0 chimico-fisiche e reattivit\u00e0 chimica omogenee, ed analoghe modalit\u00e0 di preparazione."}
{"id": "4018", "revid": "92723", "url": "https://it.wikipedia.org/wiki?curid=4018", "title": "Storia del cristianesimo", "text": "La storia del cristianesimo tratta della storia della religione cristiana e delle sue istituzioni in tutto il periodo che va dalle origini del cristianesimo nel I secolo fino al presente.\nIl cristianesimo inizi\u00f2 nel I secolo d.C. a seguito della predicazione di Ges\u00f9 di Nazaret e dei discepoli che lo avevano conosciuto, come gli apostoli, gli evangelisti Marco e Luca. Paolo di Tarso svolse un'azione fondamentale per la fondazione di comunit\u00e0 cristiane, o \"chiese\", dopo la sua conversione.\nIl cristianesimo si diffuse inizialmente, da Gerusalemme, in tutto il Vicino Oriente. Nel IV secolo fu adottato come religione di Stato dall'Armenia nel 301, in Etiopia nel 325 e in Georgia nel 337, e infine dall'Impero Romano nel 380. Si diffuse in tutta Europa nel Medioevo e continu\u00f2 ad espandersi nel mondo con le grandi scoperte dal Rinascimento in poi diventando la maggiore religione al mondo. Durante la propria storia, i cristiani hanno sia subito che inflitto persecuzioni, conosciuto scismi e lotte, talvolta anche cruente, ingaggiate sia tra diverse correnti interne allo stesso cristianesimo che contro altre religioni. Le prime sono derivate da dispute teologiche che hanno sancito la nascita di diverse chiese distinte. Le confessioni principali del cristianesimo sono la Chiesa cattolica romana, la Chiesa ortodossa orientale e le varie Chiese protestanti. Le lotte contro altre religioni furono principalmente condotte in due fasi: nei primi secoli contro il Paganesimo e durante il Medioevo contro gli ebrei e l'Islam, attraverso le crociate (ad eccezione della crociata contro i catari, diretta verso una corrente minoritaria di cristiani).\nPeriodizzazione.\nSi \u00e8 soliti distinguere convenzionalmente quattro fasi della storia del cristianesimo, corrispondenti a quelle della civilt\u00e0 occidentale (pur tenendo conto dei limiti di tale periodizzazione: per esempio, le Chiese dell'Europa Orientale non hanno conosciuto quel fenomeno che in Occidente passa sotto il nome di Medioevo):\nEt\u00e0 antica.\nOrigini e iniziale diffusione del cristianesimo.\nSebbene tra gli studiosi non ci sia unanime certezza su quando far risalire la nascita del cristianesimo, con sufficiente approssimazione si possono individuare le sue origini nella predicazione e negli atti di Ges\u00f9, che agli occhi dei suoi seguaci e dei suoi discepoli, rappresent\u00f2 la realizzazione delle aspettative messianiche presenti nella tradizione del pensiero e degli scritti sacri della civilt\u00e0 ebraica.\nSecondo quanto raccontano gli \"Atti degli Apostoli\", a pochi anni dalla morte di Ges\u00f9, avvenuta tra il 26 e il 36, il gruppo dei suoi discepoli si ricompose a Gerusalemme sotto la guida dei dodici apostoli formando una comunit\u00e0 che doveva contare alcune migliaia di ebrei. Agli apostoli presto si affiancarono sette diaconi che dovevano provvedere alle necessit\u00e0 materiali del gruppo e alle opere caritatevoli, ma che poi si dedicarono anche loro alla predicazione. I rapporti con le autorit\u00e0 giudaiche dell'epoca non furono semplici e la comunit\u00e0 cristiana fu vittima di sospetti e persecuzioni; il diacono Stefano venne condannato alla lapidazione con l'accusa di blasfemia ed \u00e8 annoverato per essere stato il primo martire cristiano. Con la cristianizzazione del centurione Cornelio ebbe inizio la conversione dei pagani, dando vita al problema dell'accettazione all'interno della comunit\u00e0 di fedeli non circoncisi, come erano quelli che non provenivano dall'ebraismo. Per dirimere la questione, intorno al 49-52, si tenne quello che \u00e8 conosciuto come concilio di Gerusalemme che decise che a loro non dovesse venire imposta la legge mosaica.\nNel frattempo il cristianesimo andava a diffondersi per tutto l'Impero Romano con comunit\u00e0 che nascevano a Roma, Damasco, Samaria, Fenicia e a Cipro. Fu soprattutto grazie all'azione di Paolo di Tarso, ebreo con cittadinanza romana convertitosi intorno al 35-37, che tramite viaggi missionari in Asia e in Europa e alle sue numerose lettere inviate alle neonate comunit\u00e0, che il cristianesimo pot\u00e9 estendersi velocemente nelle popolazioni di cultura greca e romana, in taluni casi arrivando a raggiungere alte personalit\u00e0 dell'amministrazione pubblica.\nUna volta uscita dai confini del giudaismo, i cristiani si trovarono a confrontarsi con la religione romana, dovendo \u201cinserirsi in un ordinamento politico che poneva determinate richieste religiose di tipo totalitario\u201d. Per i cittadini romani, le vicissitudini dello stato e la volont\u00e0 degli dei erano inseparabili e da essi dipendeva la sorte dell'impero. \u00c8 chiaro che la presenza delle comunit\u00e0 cristiane che si sottraevano ai tradizionali e obbligatori rituali era per molti vista come una minaccia alla \"Pax deorum\", la situazione di concordia tra divinit\u00e0 e cittadini su cui si basavano le fortune dell'Impero. La persecuzione di Nerone scoppi\u00f2 nel 64, quando i cristiani furono accusati di avere appiccato il Grande incendio di Roma che distrusse gran parte della citt\u00e0.\nDottrina, liturgia e spiritualit\u00e0 nelle prime comunit\u00e0.\nLe prime comunit\u00e0 cristiane usavano riunirsi con una certa frequenza per pregare e consumare un pasto comunitario. Non possedendo spazi comuni spesso il luogo di incontro erano le \"domus ecclesiae\", case private messe a disposizione da parte dei fedeli pi\u00f9 facoltosi. Nella comunit\u00e0 si distinguevano i \u201cdiaconi\u201d addetti alle funzioni pi\u00f9 materiali, i maestri, il consiglio degli anziani (o presbiteri) che reggeva il gruppo stesso e gli episcopi) a cui spettavano compiti di guida di una comunit\u00e0 pi\u00f9 ampia.\nPer entrare nella comunit\u00e0 era necessario ricevere il battesimo, inizialmente dato dopo una breve interrogazione dell'aspirante fedele, ma, a partire dalla seconda met\u00e0 del II secolo, sembra che fosse necessario attraversare prima un periodo di catecumenato della durata di circa tre anni.\nI primi cristiani continuarono a celebrare le festivit\u00e0 ebraiche della Pasqua e della Pentecoste, anche se a queste venne attribuito un significato diverso; solamente pi\u00f9 tardi iniziarono ad affermarsi altre ricorrenze, come l'Epifania. Riguardo alle forme d'arte, si ritiene che inizialmente i cristiani avessero seguito il divieto biblico della rappresentazione di Dio tipico dell'ebraismo. Tuttavia, gi\u00e0 verso la fine del II secolo tale divieto era stato abbandonato, probabilmente per l'influsso di culture pi\u00f9 permissive.\nNella seconda met\u00e0 del I secolo inizi\u00f2 un lavoro di raccolta e organizzazione dei racconti della vita e degli insegnamenti di Ges\u00f9, prima tramandati prevalentemente per via orale, che port\u00f2 alla realizzazione dei testi che prendono il nome di \u201cvangeli\u201d. Contestualmente inizi\u00f2 una selezione che dur\u00f2 decenni, da cui emersero i quattro vangeli tutt'oggi presenti nel canone della Bibbia, mentre quelli esclusi vennero considerati eretici e apocrifi.\nII e III secolo: le grandi persecuzioni.\nPersecuzioni del II secolo.\nSeppur in modo discontinuo e con notevoli differenze a seconda dei luoghi, per tutto il II secolo i cristiani continuarono a subire persecuzioni. Sono, infatti, stati registrati casi di martiri sotto gli imperatori Traiano, Adriano, Antonino Pio e Commodo. Particolarmente sanguinose furono le repressioni sotto l'imperatore Marco Aurelio. Tuttavia queste persecuzioni non sembrano essere state caratterizzate da quella sistematicit\u00e0 che si avr\u00e0 nel secolo successivo, ma si tratt\u00f2 pi\u00f9 di episodi singoli, spesso legati a situazioni locali. Spesso calunniati (misantropia, incesto, antropofagia erano alcune delle accuse pi\u00f9 frequenti), i cristiani furono a volte utilizzati come capro espiatorio per eventi nefasti, accusati di aver infranto la \"pax deorum\". In risposta a tali accuse inizi\u00f2 una vasta produzione letteraria apologetica cristiana che tent\u00f2 di \u201caccreditare il cristianesimo come vero garante religioso dell'impero\u201d al posto delle antiche tradizioni pagane.\nLa situazione si aggrav\u00f2 nel III secolo quando l'impero romano si trov\u00f2 scosso da guerre intestine, invasioni barbariche e da una grave crisi economica. L'imperatore Decio trov\u00f2 nei cristiani il capro espiatorio per le drammatiche circostanze e, nel 250, inizi\u00f2 una sanguinosa repressione con l'obiettivo di riconvertire i cristiani agli antichi culti tradizionali. Tra le numerose vittime vi fu anche il vescovo di Roma Fabiano: imprigionato nel Carcere tulliano, il 20 gennaio del 250 si spense per la fame e gli stenti.\nIl problema dei \"lapsi\" e lo scisma di Novaziano.\nCon l'intensificarsi delle persecuzioni si accentu\u00f2 il problema dei \"lapsi\", ovvero quei cristiani che avevano rinnegato la fede per sottrarsi alle persecuzioni, ritornando a professare il paganesimo. Vi erano due diverse posizioni: quella pi\u00f9 intransigente, perorata soprattutto dai vescovi nordafricani e asiatici, che chiedeva un nuovo battesimo affinch\u00e9 gli apostasi fossero riammessi nella comunit\u00e0; e una pi\u00f9 indulgente, guidata dalla Chiesa di Roma, che pretendeva solamente una penitenza e l'espressione di un sincero desiderio di riabbracciare la fede cristiana. La spaccatura sulle due posizioni si inaspr\u00ec con le accuse di tradimento rivolte al vescovo di Cartagine Tascio Cecilio Cipriano ritenuto colpevole di essere fuggito per sottrarsi alle persecuzioni di Decio. Alla fine un concilio decise che i \"lapsi\" sarebbero stati riammessi nella comunit\u00e0 dopo aver fatto penitenza, ma coloro che fossero stati in precedenza parte del clero non sarebbero stati riammessi alla condizione sacerdotale.\nDel momento di sbandamento della comunit\u00e0 romana approfitt\u00f2 il presbitero Novaziano, sostenitore della linea pi\u00f9 intransigente, che arriv\u00f2 ad autoproclamarsi vescovo di Roma, dando vita ad un profondo scisma nel mondo cristiano che perdur\u00f2 per secoli. Contestualmente si apr\u00ec il dibattito sulla validit\u00e0 del battesimo amministrato da vescovi seguaci di Novaziano, quindi eretici. Grazie all'energica posizione di Stefano I si stabil\u00ec che il battesimo non potesse dipendere dallo stato di grazia di chi lo amministrava, soluzione che incontr\u00f2 il dissenso dei vescovi orientali e nordafricani. Era la prima volta che il vescovo di Roma invocava la sua superiorit\u00e0 in materia teologica in quanto successore dell'apostolo Pietro.\nLe prime eresie: gnosticismo e montanismo.\nNel II secolo l'universo cristiano si presentava assai variegato, con molte comunit\u00e0 sparse su un vasto territorio, ognuna delle quali indipendente dalle altre. Non \u00e8 pertanto difficile pensare che al loro interno nascessero divergenze dottrinali. Uno dei casi pi\u00f9 eclatanti fu la penetrazione nel cristianesimo dello gnosticismo, un movimento filosofico religioso gi\u00e0 presente da tempo nel mondo ellenistico greco-romano, che dette vita a una corrente definibile come \"gnosticismo cristiano\", il cui centro di propagazione fu Alessandria d'Egitto. Deviazioni dalla dottrina maggioritaria furono offerte anche dai movimenti estatici di tipo profetici. Tra questi, il montanismo, che sorse in Frigia tra il 151 e il 171, come conseguenza delle profezie di Montano; i suoi seguaci arrivarono a mettere in discussione la struttura organizzativa su cui si stava formando la Chiesa del tempo.\nTutte queste deviazioni portarono alla necessit\u00e0 di definire una precisa linea dottrinale, l'ortodossia, in cui tutte le comunit\u00e0 dovevano riconoscersi, contrapposta al concetto di eresia. Tale processo, iniziato con il filosofo Giustino, arriv\u00f2 a un primitivo compimento con il vescovo e teologo Ireneo di Lione e con la sua celebre opera \"Adversus Haereses\". Il proliferare delle eresie fece ritenere necessaria l'istituzione per ogni comunit\u00e0 di un capo spirituale che organizzasse i fedeli e difendesse l'ortodossia, dando vita al lungo processo, che port\u00f2 all'affermarsi della figura del vescovo.\nFine delle persecuzioni.\nSebbene la persecuzione di Decio si fosse attenuata intorno alla primavera del 252, i soprusi contro i cristiani continuarono anche con i suoi successori. Le cose cambiarono nel 260 quando il nuovo imperatore Gallieno emise un editto di tolleranza che diede un assetto legale alla Chiesa, inaugurando un periodo di pace tra pagani e cristiani che dur\u00f2 per circa quarant'anni. La pace termin\u00f2 bruscamente nel 303 quando l'imperatore Diocleziano proclam\u00f2 una violenta persecuzione, volta a eliminare del tutto il cristianesimo. Le comunit\u00e0 furono soggette all'esproprio delle propriet\u00e0, al sequestro dei testi e dei libri sacri, mentre i fedeli vennero condannati ai lavori forzati, alla tortura e, sempre pi\u00f9 spesso, alla pena capitale. L'insuccesso della persecuzione spinse il successore di Diocleziano, Galerio, a concedere, poco prima di morire, un editto generale di tolleranza, che segn\u00f2 la definitiva fine delle persecuzioni contro i cristiani \"a condizione che non operino in alcun modo contro la costituzione dello stato\".\nIl periodo delle persecuzioni ebbe profonde conseguenze sul cristianesimo, una delle pi\u00f9 evidenti fu il culto dei martiri, ovvero di coloro che avevano sacrificato la vita per la fede. Per essi si arriv\u00f2 a una vera e propria venerazione, che giungeva quasi a invidiarne la sorte. Nacque una folta produzione letteraria in cui si descrivevano i processi e le esecuzioni di coloro che subirono il martirio. Fu abituale trasformare le loro tombe e abitazioni in luoghi di culto in cui radunarsi, spesso in clandestinit\u00e0, per rendergli onore. Parallelamente si inizi\u00f2 anche a traslare le reliquie dei martiri, tributandogli onori che arrivarono alla venerazione.\nIV secolo.\nSvolta costantiniana e concilio di Nicea.\nQuando, nel 306, Costantino divenne imperatore la religione cristiana conobbe una legittimazione e a un'affermazione impensabili solamente fino a pochi anni prima, ricevendo prima diritti e poi addirittura privilegi. Era consuetudine che ogni nuovo imperatore proponesse il culto di una nuova divinit\u00e0, la scelta di Costantino a favore del Dio dei cristiani fu da lui spiegata a seguito di un sogno premonitore prima della sua grande vittoria nella battaglia di Ponte Milvio. Con l'Editto di Milano del 313, Costantino avvi\u00f2 una sempre pi\u00f9 sistematica integrazione della Chiesa all'interno delle strutture politico-amministrative dello Stato. Una serie di editti successivi restituirono alla Chiesa cristiana le propriet\u00e0 precedentemente confiscate, sovvenzionando le sue attivit\u00e0 e sollevando il clero dai pubblici uffici.\nOltre a legittimare il cristianesimo, Costantino si propose come garante della sua unit\u00e0, ritenendo che da essa discendesse anche l'unit\u00e0 del suo impero. Per questo, si trov\u00f2 personalmente a dover affrontare la questione dell'arianesimo, una dottrina secondo la quale il Figlio di Dio, in quanto \"generato\", non poteva essere considerato Dio allo stesso modo del Padre; una posizione teologica in netto contrasto con l'ortodossia cristiana con gravi conseguenze teologiche. Nel tentativo di dirimere la controversia, l'imperatore convoc\u00f2 nel 325 un concilio a Nicea, con lo scopo di stabilire definitivamente il dogma della Trinit\u00e0 che si concluse con la condanna delle dottrine ariane ed elaborata la prima organica stesura del \"credo\" cristiano con cui si affermava che Cristo fosse della stessa sostanza del Padre (\"Homoousion\"). Nonostante tale risultato, l'arianesimo non scomparve e, anzi, si diffuse velocemente in tutta la parte orientale dell'impero.\nLa societ\u00e0 cristiana del dopo Costantino.\nSebbene la religione di stato romana fosse rimasta quella pagana, l'epoca costantiniana rappresent\u00f2 una svolta senza precedenti per il cristianesimo con effetti che continuarono anche con i suoi successori. Una delle novit\u00e0 conseguenti all'ufficializzazione del cristianesimo furono i frequenti interventi degli imperatori negli affari della Chiesa, anche riguardanti la teologia. Tali ingerenze non furono sempre condivise dai vescovi, che in diverse occasioni sottolinearono la necessit\u00e0 di delimitare le sfere di competenza, un tema che poi proseguir\u00e0 per secoli.\nI cristiani, da minoranza sospetta e odiata, arrivarono a godere di una parit\u00e0 di trattamento all'interno della societ\u00e0. Grazie ai finanziamenti dell'impero, in quasi tutte le citt\u00e0 sorsero chiese e, a partire dal 321 la domenica divenne ufficialmente il giorno di riposo e quello dedicato al culto. L'efficiente modello organizzativo and\u00f2 a complementare quello imperiale; la base era la diocesi guidata da un vescovo, la cui reputazione and\u00f2 a crescere. Nel corso del IV secolo, inoltre, and\u00f2 ad accelerare il processo gi\u00e0 in atto di rafforzamento del primato della sede vescovile di Roma sulle altre, seppur trovando resistenze da parte delle sedi orientali.\nSottoposto al vescovo vi era il clero, diviso in superiore (presbiteri e diaconi) e inferiore (suddiaconi, accoliti, ostiari e lettori). La svolta costantiniana influenz\u00f2 anche la liturgia che divenne pi\u00f9 complessa e strutturata, con sostanziali differenze tra Oriente e Occidente. La festa pi\u00f9 importante era la Pasqua, mentre il Natale inizi\u00f2 ad essere festeggiato dalla met\u00e0 del IV secolo.\nTra i riti, quello del battesimo rimaneva il principale, anche per la riaffermazione del peccato originale da parte di Sant'Agostino verso la fine del IV secolo. Ai peccatori era concesso di redimersi grazie alla penitenza che doveva essere pubblico e amministrato da un vescovo. La messa era divisa in due parti: la prima, pubblica, incentrata sulla lettura dei testi sacri; la seconda parte, riservata ai battezzati, focalizzata sull'eucarestia.\nLa necessit\u00e0 di accogliere un sempre maggior numero di fedeli non pi\u00f9 in clandestinit\u00e0, iniziarono ad essere edificati battisteri e le basiliche. Grandi edifici, spesso realizzati riconvertendo i vecchi santuari pagani, sorsero a Roma, in Palestina, ad Antiochia, a Betlemme, a Gerusalemme, a Treviri e a Costantinopoli.\nNel IV secolo prese forma il primitivo monachesimo cristiano. tramite due movimenti diversi: chi sceglieva di vivere in totale solitudine spesso ritirandosi nel deserto, gli anacoreti, di cui l'esponente pi\u00f9 celebre fu sant'Antonio Abate, e i cenobiti che ebbero origine da Pacomio che intorno al 320 fond\u00f2 una comunit\u00e0 in cui gli appartenenti seguivano una regola che prevedeva una vita in comune divisa tra preghiera e lavoro.\nTra affermazione e lotte.\nA seguito della morte dell'imperatore Costantino, avvenuta nel 337, l'impero venne diviso tra i suoi tre figli maggiori e ci\u00f2 accentu\u00f2 ancora di pi\u00f9 la divisione della Chiesa, con l'Occidente e l'Egitto prevaletemene aderenti al Credo niceno, e l'oriente sempre pi\u00f9 incline ad accogliere le tesi ariane. Un fallito tentativo di riavvicinamento si ebbe con il concilio di Sardica del 343. I decenni seguenti furono contraddistinti da gravi episodi di scontro tra le due confessioni; in Oriente, l'imperatore Costanzo II depose numerosi vescovi niceni per sostituirli con ariani a lui maggiormente graditi, spesso ricorrendo anche alle armi, mentre in Occidente il credo ariano non riusc\u00ec ad essere imposto solo per la tenace resistenza di alcuni vescovi come Eusebio di Vercelli, Lucifero di Cagliari, Dionisio di Milano e Ilario di Poitiers. Vittima delle turbolenze fu anche papa Liberio (352-366) che, a seguito della suo sostegno al vescovo Atanasio, venne condannato all'esilio e sostituito con l'antipapa Felice II; pot\u00e9 far ritorno a Roma solo nel 358, dopo aver parzialmente ceduto a seguito delle dure condizioni della cattivit\u00e0 in Tracia. Nel 361 mor\u00ec Costanzo e con il nuovo imperatore Flavio Claudio Giuliano gli scontri si spensero e molti vescovi di fede nicena poterono essere reintegrati nelle rispettive cattedre.\nIl processo di cristianizzazione dell'impero del dopo Costantino fu un processo lento e talvolta discontinuo. Una battuta di arresto si ebbe con l'imperatore Flavio Claudio Giuliano che intraprese, pur senza successo, una politica di riforma e di restaurazione della religione romana classica. Non ci furono comunque persecuzioni, ma Giuliano si guadagn\u00f2 il soprannome di \"Apostata\" dai cristiani, che lo considerarono comunque come un persecutore. Dopo il brevissimo regno di Gioviano, si ebbero nuovamente due imperatori, Valentiniano I e Valente, cristiani convinti, tuttavia di credo differente, con Valente ariano e Valentiniano fedele al Credo di Nicea. Fu in particolare il primo che intraprese una politica religiosa intransigente, con un aperto sostegno alla confessione ariana, bandendo nuovamente i vescovi niceni e imponendo quelli a lui fedeli. Nel frattempo, nel 366, a Roma si consumava un nuovo scisma, con due fazioni a sostenere due nuovi pretendenti al papato: da una parte i sostenitori del diacono Ursino, dall'altra quelli di Damaso, con quest'ultimo che prevalse dopo diversi spargimenti di sangue. Il pontificato di Damaso \u00e8 tuttavia ricordato anche per la sua forte personalit\u00e0, che gli permise di lottare contro le eresie e contro l'arianesimo, nonch\u00e9 di rafforzare il primato della sede di Roma. In quest'ottica, Damaso inizi\u00f2 un'opera di \u201clatinizzazione\u201d del cristianesimo, culminata con l'affidamento a Sofronio Eusebio Girolamo della traduzione in latino della Bibbia, chiamata poi \"Vulgata\".\nVerso la fine dell'antichit\u00e0.\nTra IV e V secolo.\nTra la fine del IV e l'inizio del V secolo la teologia della Chiesa cristiana venne profondamente influenzata da eminenti personalit\u00e0 che, nel 1298 papa Bonifacio VIII, chiamer\u00e0 \u201cDottori della Chiesa\": Sant'Ambrogio e Sant'Agostino, oltre al gi\u00e0 citato San Girolamo.\nNello stesso periodo, la religione cristiana vide con l'imperatore Teodosio la sua affermazione definitiva: probabilmente influenzato da Sant'Ambrogio, contrast\u00f2 energicamente le varie dottrine cristologiche (in particolare, in quel periodo, erano diffuse l'arianesimo e il manicheismo) e, per portare a conclusione la cristianizzazione dell'Impero, nel 380 promulg\u00f2 di concerto con gli altri due augusti (Graziano e Valentiniano II), l'editto di Tessalonica, con il quale il cristianesimo di credo niceno diveniva la religione unica e obbligatoria dell'impero. La nuova legge riconosceva esplicitamente il primato delle sedi episcopali di Roma e di Alessandria in materia di teologia.\nI concili di Costantinopoli e Efeso I e II.\nPer tentare di risolvere definitivamente la questione ariana, verso la fine del 380, l'imperatore Teodosio convoc\u00f2 il concilio di Costantinopoli I, considerato il secondo concilio ecumenico dopo quello di Nicea del 325. Nonostante la scarsa partecipazione, si riusc\u00ec a raggiungere un risultato: oltre alla ferma condanna di tutte le eresie, venne affermata la divinit\u00e0 dello Spirito Santo e ribadito, in una formulazione pi\u00f9 precisa, il \"simbolo niceno-costantinopolitano\", un'estensione corretta del primo credo niceno del 325, ancora largamente in uso agli inizi del XXI secolo nella liturgia della Chiesa cattolica. Con questo si mise definitivamente allo scisma ariano, che and\u00f2 a tramontare, sebbene sopravvivesse in Illiria e presso le popolazioni germaniche per alcuni secoli.\nNegli anni 80 del IV secolo, la societ\u00e0 cristiana si trov\u00f2 ad affrontare anche l'eresia del priscillianesimo. Nata dalla predicazione del nobile spagnolo Priscilliano, in breve tempo riusc\u00ec a diffondere la sua critica verso la compromissione della Chiesa al potere temporale e l'arricchimento delle gerarchie ecclesiastica. Un processo tenutosi a Treviri nel 385 condann\u00f2 Priscilliano e alcuni suoi discepoli alla decapitazione; fu la prima volta in cui un eretico veniva messo a morte per decisione di un tribunale religioso e che la sentenza veniva eseguita dalle autorit\u00e0 secolari. Tale epilogo, tuttavia, trov\u00f2 anche critiche da parte di alcune importanti personalit\u00e0 della Chiesa, tra cui il vescovo di Milano sant'Ambrogio e papa Siricio. La violenta soppressione del priscillianesimo non aveva messo fine alle dispute teologiche e dottrinali: il vescovo di Roma Anastasio I si trov\u00f2 a intervenire nella controversia origenista, mentre, il 22 febbraio 407 l'imperatore d'occidente Onorio dovette promulgare un drastico editto di condanna contro i manichei e i montanisti.\nNel 429, a seguito di alcune prese di posizione del vescovo Atanasio di Alessandria, si impose il problema di quale fosse il termine preciso da attribuire alla Vergine Maria: se madre di Dio (\"Theot\u00f3kos\") o madre di Cristo (\"Christot\u00f3kos\"). Secondo le conclusioni di Nicea la Chiesa asseriva consustanzialit\u00e0, cio\u00e8 la stessa natura, di Cristo e di Dio; tuttavia l'arcivescovo di Costantinopoli Nestorio, preoccupato di possibili ambiguit\u00e0, propose che Maria fosse solo madre dell'uomo e non del Dio. Il vescovo di Alessandria Cirillo inform\u00f2 il papa di ci\u00f2, contestando tali conclusioni. Nestorio, dal canto suo sapeva di avere l'appoggio dell'imperatore Teodosio II e dei teologi Andrea di Samosata e Teodoreto di Cirro. Fu proprio l'imperatore che dovette intervenire personalmente convocando un concilio a Efeso nel giugno 431. Cirillo riusc\u00ec a far deporre Nestorio, che, dal canto suo, aveva rifiutato di presentarsi. I sostenitori di Nestorio dettero per\u00f2 vita, sempre ad Efeso, ad un concilio parallelo in cui, a loro volta, deposero Cirillo e i suoi sostenitori. Giunti cos\u00ec ad una situazione di stallo, l'imperatore si risolse a sciogliere il concilio senza una posizione condivisa. Tuttavia, nel 433, i due schieramenti arrivarono a un compromesso con la stesura della cosiddetta \"formula d'unione\". Nel 435 Nestorio venne comunque esiliat,o ma questo non imped\u00ec ai suoi seguaci di continuare a predicare dando vita alla Chiesa nestoriana.\nLa pace raggiunta venne rotta tra il 447 e il 448 del monaco Eutiche, sostenitore di Cirillo e antinestoriano, la cui predicazione asseriva che la divinit\u00e0 di Cristo fosse talmente preponderante da assorbire la natura umana, una dottrina conosciuta come monofisismo. Un sinodo convocato il 22 novembre 448 a Costantinopoli condann\u00f2 Eutiche, che tuttavia godeva dell'appoggio del nuovo patriarca alessandrino, Dioscoro I di Alessandria. Il secondo concilio di Efeso del 449, convocato nel tentativo di risolvere la questione, venne contraddistinto da violenze e intimidazioni da parte dei sostenitori di Eutiche e Dioscoro che arrivarono ad impedire perfino la lettura dello sgradito trattato cristologico \"Tomus ad Flavianum\" inviato da papa Leone Magno. Tale contesto far\u00e0 s\u00ec che il concilio, che non sar\u00e0 riconosciuto tra quelli ufficiali, passasse alla storia come il \"brigantaggio di Efeso\".\nIl concilio di Calcedonia.\nIl vantaggio dei sostenitori della dottrina monofisita cess\u00f2 nel 450 quando a Teodosio II succedette l'imperatrice Pulcheria con il consorte Marciano. Fedeli all'ortodossia del primo concilio di Efeso, i due imperatori riallacciarono i rapporti con Roma, esiliarono Eutiche e convocarono per il maggio del 451 un concilio ecumenico con l'obiettivo di ripristinare la pace religiosa. Al concilio di Calcedonia presero parte circa 500 vescovi provenienti quasi interamente dall'oriente, la delegazione occidentale fu particolarmente esigua. Nelle conclusioni finali venne citato il simbolo niceno-costantinopolitano come \"credo\" ortodosso, respinte come errori le dottrine nestoriane e del monofisismo, e affermata la natura di Cristo consustanziale al padre e con due nature, divina e umana, unite senza separazione o confusione (Diofisismo). Venne, inoltre, raffermata al definizione di \"Madre di Dio\" (\"Theot\u00f3kos\") per Maria.\nCalcedonia stabil\u00ec una struttura gerarchica della Chiesa, riconoscendo i cinque grandi patriarcati (Pentarchia): Roma, Costantinopoli, Alessandria, Gerusalemme e Antiochia. A Costantinopoli venivano attribuiti gli stessi titoli e privilegi di Roma, ma restava formalmente inferiore ad essa in campo teologico. Le conclusioni calcedonesi non furono, tuttavia, accettate da tutte le Chiese cristiane dell'epoca. La Chiesa egiziana, seguita da quella etiope, rimase legata al monofisismo con una seguente spaccatura che dar\u00e0 origine alla Chiesa copta. Altre chiese orientali, in particolare quella di Siria, non riconobbero i canoni di Calcedonia e daranno origine alle \"Chiese precalcedonesi\", fedeli alle dottrine dei precedenti concili ecumenici. Anche tra la Chiesa di Roma e quella di Costantinopoli vi fu un progressivo allontanamento, non tanto per questioni teologiche, ma soprattutto a causa del contesto storico conseguente alle invasioni dei popoli germanici a occidente.\nPapa Leone Magno e la caduta dell'Impero romano d'Occidente.\nIl vescovo di Roma papa Leone I, detto \"Magno\", venne eletto il 29 settembre 440 e il suo pontificato \u00e8 ricordato per essere stato il pi\u00f9 importante del primo cristianesimo, nonostante l'impero romano d'occidente si stesse disgregando a seguito delle invasioni barbariche. Strenuo difensore del primato del vescovo di Roma, grazie a un'intensa attivit\u00e0 diplomatica, impose la sua giurisdizione sugli altri vescovi in Occidente, mentre i rapporti con l'Oriente si facevano sempre pi\u00f9 radi. Leone si trov\u00f2 anche a doversi opporre al tentativo di costituzione di un patriarcato della Gallia, promosso dal vescovo Ilario di Arles, con cui tuttavia arriv\u00f2 a una pacificazione. Gli storici hanno sottolineato come Leone Magno abbia \"conferito al papato la sua forma definitiva nel mondo classico ponendo basi per le sue successive rivendicazioni dei suoi diritti.\".\nI successori di Leone, morto nel 461, si trovarono a dover gestire le popolazioni germaniche di fede cristiana, ma di confessione ariana, che oramai si erano definitivamente stanziate nell'Impero d'occidente sostituendone progressivamente le istituzioni. Papa Ilario arriv\u00f2 a concedere al capo dei goti Ricimero di insediare una comunit\u00e0 ariana a Roma con il proprio luogo di culto, successivamente conosciuto come Chiesa di Sant'Agata dei Goti. Quando, nel 476, Odoacre depose l'imperatore d'Occidente Romolo Augusto, evento che tradizionalmente sancisce la caduta dell'Impero romano d'Occidente e l'inizio del medioevo, il mondo ecclesiastico non fu particolarmente colpito: seppur in comunione tra di loro, la chiesa di Roma e quella orientale erano oramai di fatto indirizzate su due strade diverse.\nEt\u00e0 medievale.\nIl cristianesimo nei primi secoli del medioevo.\nDopo la deposizione di Romolo Augusto del 476 in occidente andarono ad instaurarsi regni romano-germanici guidati da popolazioni germaniche che in gran parte si erano gi\u00e0 convertite al cristianesimo da diversi decenni, sebbene nella forma dell'arianesimo, a seguito della predicazione di Ulfila. In Italia la popolazione originaria cattolica dovette convivere, talvolta in modo conflittuale, prima con i goti di Odoacre e poi con gli ostrogoti di Teodorico il Grande, entrambi ariani, che mantennero tale confessione come elemento distintivo del proprio popolo; ci si trov\u00f2 quindi con due Chiese, ognuna con i propri edifici di culto e i propri vescovi. Diversa la situazione nel nord della Gallia dove la popolazione dei Franchi, ancora pagana, si convert\u00ec al cristianesimo cattolico sotto l'influenza di San Remigio, vescovo di Reims, che battezz\u00f2 il loro re Clodoveo nel 486 o 506.\nIn Oriente, nonostante la netta posizione assunta dal concilio di Calcedonia del 451, le dispute sulla natura di Cristo non cessarono. Nel 482 l'imperatore bizantino Zenone promulg\u00f2, dietro suggerimento del patriarca di Costantinopoli Acacio, l\"'Henotikon\" (\"strumento di unione\"). Ci\u00f2 suscit\u00f2 una dura reazione da parte di papa Felice III, che lo scomunic\u00f2 dando vita ad uno scisma tra le due Chiese, per la cui composizione dovettero passare 34 anni, dal 484 al 519, contribuendo ad aumentare ancora le distanze tra la Chiesa di Roma e di Costantinopoli. Il conflitto con l'Oriente ebbe ripercussioni anche all'interno del cristianesimo occidentale, dove i violenti conflitti tra le fazioni a favore o contrarie all'impero bizantino divisero la Chiesa.\nL'unit\u00e0 dell'impero venne momentaneamente ripristinata dall'imperatore Giustiniano I, che conquist\u00f2 parte dell'Occidente dopo una lunga guerra che insanguin\u00f2 l'Italia, causando una profonda crisi nella cristianit\u00e0 occidentale. Giustiniano si occup\u00f2 anche di politica religiosa convocando il Concilio di Costantinopoli II con l'obiettivo di raggiungere una posizione comune riguardo al monofisismo; tra le varie conclusioni vennero condannati tre scritti appartenenti a tre teologi del secolo precedente, Teodoro di Mopsuestia, Teodoreto di Cirro e Iba di Edessa, perch\u00e9 giudicati di tendenza nestoriana. Ci\u00f2 scaten\u00f2 la disapprovazione di molti vescovi dell'Italia Settentrionale, della Gallia e dell'Illiria, che si dichiararono non pi\u00f9 in comunione con gli altri vescovi che avevano accettato la decisione imperiale. Lo \"scisma tricapitolino\" durer\u00e0 quasi un secolo e mezzo, fino a circa il 689.\nIl pontificato di papa Gregorio Magno e l'evangelizzazione in Europa.\nLa restaurazione dell'Impero d'Occidente voluta da Giustiniano ebbe vita breve: nel 568 i Longobardi, guidati da Alboino, invasero gran parte dell'Italia piegando la debole resistenza bizantina. I saccheggi perpetrati dagli invasori provocarono la rovina di molte chiese e monasteri, mentre l'organizzazione diocesana fu sconvolta dalla fuga di molti vescovi; l'elezione nel 590 dell\u2019energico papa Gregorio Magno fu provvidenziale perch\u00e9 vi fosse qualcuno in grado di riordinare la struttura ecclesiastica e, nel contempo, mediare tra Longobardi e Impero. Durante il suo pontificato, Gregorio mantenne intese relazioni diplomatiche con i principali regni cristiani e, approfittando della fede cattolica della regina longobarda Teodolinda, vicina peraltro ai \"tre capitoli\", intavol\u00f2 con lei un dialogo che gli permise di mantenere la pace nella penisola italiana. Verso la seconda met\u00e0 del VII secolo i Longobardi si convertirono completamente al cattolicesimo.\nFin dalla fine del V secolo era iniziato un lungo processo di evangelizzazione dei popoli pagani e ariani o semi-ariani di origine germanica stanziati nel centro e nord Europa. Secondo la tradizione, la Chiesa irlandese venne fondata da san Patrizio nel V secolo e fin da subito il cristianesimo celtico assunse caratteristiche particolari, sviluppatesi attorno ai monasteri. Dai monasteri irlandesi partirono monaci sacerdoti che fondarono abbazie e cappelle in tutta Europa; tra i pi\u00f9 celebri vi furono l'abate Colombano di Bobbio, fondatore delle abbazie di Luxeuil, San Gallo e di Bobbio, Disibodo d'Irlanda e Fridolino di S\u00e4ckingen.\nL'espansione del cristianesimo in Europa continu\u00f2 fino al VIII secolo. L'opera di evangelizzazione della Britannia vene completata nel VII secolo, grazie alla missione di Agostino di Canterbury, inviato da papa Gregorio Magno, che convert\u00ec il re del Kent Etelberto (597) e fond\u00f2 la diocesi di Canterbury. Nel sud della Germania, gli Alemanni subirono l'influsso dell'attivit\u00e0 missionaria di San Colombano e di San Gallo, mentre i Bavari furono cristianizzati completamente verso la fine del 700. La lunga e sanguinosa guerra tra Franchi e Sassoni port\u00f2 al definitivo assoggettamento dei primi e alla loro forzata cristianizzazione.\nLe Chiese orientali nell'Alto Medioevo.\nCrisi iconoclasta e scisma foziano.\nNel corso del VII secolo in Oriente ebbe inizio un movimento, detto iconoclastia, di rifiuto del culto delle immagini religiose allora molto in voga. Le prime misure vennero prese nel 725 dall'imperatore Leone III Isaurico che sostitu\u00ec il patriarca di Costantinopoli Germano I con l'iconoclasta Anastasio, qualche anno pi\u00f9 tardi venne formalmente vietato rappresentare la divinit\u00e0 in modo figurato e non simbolico. Ma con fu con il nuovo imperatore, Costantino V, che la dottrina iconoclasta divent\u00f2 dottrina ufficiale dell'impero, e si inizi\u00f2 una sistematica distruzione delle icone, ufficializzata nel concilio di Hieria del 754. I maggiori oppositori di questa politica (gli \"iconoduli\", favorevoli al culto delle immagini) furono i monaci. Con l'imperatrice Irene si ebbe una reazione opposta: convocato nel 786 il concilio di Nicea II, il culto delle immagini pot\u00e9 essere ripristinato. L'iconoclastia torn\u00f2 nell'815 con Leone V l'Armeno, seppur con posizioni meno dure, per poi cessare del tutto nell'845, quando la reggente Teodora, vedova dell'imperatore Teofilo, ristabil\u00ec definitivamente il culto delle immagini.\nNel IX secolo si consum\u00f2 una nuova crisi fra Occidente e Oriente. Quando l'imperatore Michele III depose il patriarca di Costantinopoli Ignazio I e al suo posto nomin\u00f2 Fozio, papa Niccol\u00f2 I si sent\u00ec legittimato a intervenire in forza del suo primato, intimando all'imperatore di reintegrare Ignazio sulla cattedra costantinopolitana. Fozio rispose convocando nell'867 un sinodo, con cui scomunic\u00f2 il papa, dichiarandolo deposto, sancendo cos\u00ec uno scisma tra le due Chiese; questo dur\u00f2 per circa due anni. Fu ricomposto nell'869 a seguito di un nuovo sinodo. Nonostante ci\u00f2, i rapporti tra Roma e Costantinopoli erano oramai definitivamente compromessi.\nLa conversione degli Slavi e della Rus' di Kiev.\nNell'862 Rastislav, principe della Grande Moravia, chiese ai Bizantini di inviargli alcuni missionari per formare una chiesa locale. Il patriarca Fozio di Costantinopoli gli invi\u00f2 due fratelli: Cirillo e Metodio, ottimi conoscenti del mondo slavo. Fu durante tale missione che Cirillo mise a punto il primo alfabeto slavo, il glagolitico, da cui deriv\u00f2 in seguito il cirillico. Inizialmente la loro predicazione ebbe successo, ma allo loro morte i loro successori furono cacciati dalla Grande Moravia. Nell'866, il \"khan\" bulgaro Boris I (852-889) venne battezzato, e con lui tutto il suo popolo. La Bulgaria esit\u00f2 a schierarsi con Roma o con Costantinopoli, ma alla fine, accett\u00f2 usi, costumi e tradizioni liturgiche di Bisanzio. La stessa sorta tocc\u00f2 ad altre trib\u00f9 slave, stanziatesi nell'attuale Serbia. Cos\u00ec nei Balcani venne a crearsi una nuova frontiera, che divise mondo cristiano orientale e occidentale.\nNel corso del X secolo il re di Polonia Mieszko I, quello di Ungheria Vajk e Borivoj I di Boemia si convertirono al cristianesimo insieme ai loro rispettivi popoli, oscillando fra l'influenza occidentale e quella di Costantinopoli.\nUn altro avvenimento capitale \u00e8 la conversione al cristianesimo della Rus' di Kiev. La principessa Ol'ga, moglie di Igor' di Kiev, si era gi\u00e0 convertita intorno alla met\u00e0 del X secolo. Nel 989 suo nipote, il principe Vladimiro I di Kiev, preoccupato di rendere pi\u00f9 solido il suo potere, negozi\u00f2 con i Bizantini il suo battesimo e quello dei suoi popoli.\nLa Chiesa d'Occidente dall'epoca carolingia alla fine dell'alto medioevo.\nRinascita carolingia.\nA met\u00e0 dell'VIII secolo, il papa, con l'obiettivo di trovare un difensore dalla costante minaccia dei Longobardi ed emanciparsi definitivamente da Costantinopoli, inizi\u00f2 a intessere relazione con i carolingi, relazioni che si riveleranno vantaggiose per le due parti e cariche di conseguenze per la storia dell'Occidente europeo. Su richiesta di Pipino il Breve, papa Zaccaria con una lettera gli confer\u00ec il suo supporto morale affinch\u00e9 eliminasse la dinastia dei merovingi e si facesse consacrare re dei Franchi. L'alleanza con la nuova dinastia dei Franchi si fece ancora pi\u00f9 marcata con il figlio di Pipino, Carlo Magno, che sanc\u00ec definitivamente i limiti del territorio di quello che sar\u00e0 lo Stato Pontificio, e soprattutto estese la liturgia romana su tutti i territori del suo nuovo impero e sugli stati satelliti. Durante il suo regno, Carlo, forte del suo ruolo di difensore della cristianit\u00e0, promosse una serie di riforme della Chiesa che si inser\u00ec in un pi\u00f9 ampio movimento di rinascita sociale e culturale. Con la collaborazione dell'Accademia Palatina, vennero fissati i testi sacri e uniformata la liturgia. Sotto la direzione del teologo Alcuino di York vennero redatti i testi, preparati i programmi scolastici e impartite le lezioni per tutti i chierici. \nComplice la debolezza dei papi del tempo, Carlo Magno ebbe modo di intervenire personalmente nelle questioni interne della Chiesa, sia politiche sia teologiche. Nel 799 il re franco convoc\u00f2 e presiedette ad Aquisgrana un concilio in cui Alcuino confut\u00f2 le tesi del vescovo Felice di Urgell, il promotore dell'eresia adozionista,; mentre nell'800 si rec\u00f2 a Roma per difendere papa Leone III da alcune accuse. Nel corso della messa di Natale dello stesso anno, Leone III incoron\u00f2 Carlo imperatore, titolo mai pi\u00f9 usato in Occidente dopo la destituzione di Romolo Augusto nel 476. Questa mossa contribu\u00ec ad allontanare ancora di pi\u00f9 l'Occidente dall'Oriente e gett\u00f2 le basi per quello che poi sar\u00e0 conosciuto come Sacro Romano Impero.\nIl \"saeculum obscurum\" e le riforme monastiche dei secoli X e XI.\nNell'824, Lotario I, eman\u00f2 la \"Constitutio romana\" con cui si stabiliva, tra l'altro, che l'elezione del pontefice spettasse esclusivamente all'aristocrazia romana e all'alto clero. Il papato fu trattato alla stregua di una carica contesa tra le nobili famiglie di Roma che combattevano tra di loro per il potere. La crisi fu tale che il X secolo \u00e8 conosciuto anche come il \"saeculum obscurum\" del papato. Ma la crisi della cristianit\u00e0 non riguardava solo Roma: l'insieme del mondo religioso occidentale viveva un periodo di forte difficolt\u00e0. La simonia (la compravendita di cariche ecclesiastiche) e il nicolaismo (concubinaggio del clero) erano consuetudini che minavano tutta la cristianit\u00e0 occidentale del X secolo.\nUna risposta alla crisi morale che stava attraversando la Chiesa occidentale venne da alcuni monasteri della Lotaringia. L'esperienza pi\u00f9 significativa venne dall'Abbazia di Cluny dove, grazie a un atto fondativo che le garantiva un'inedita autonomia e a grandi personalit\u00e0 che servirono come abati, si dette vita ad una vera e propria \"riforma cluniacense\" che si espanse velocemente coinvolgendo moltissimi altri monasteri di tutta Europa. Tuttavia, ci vorranno decenni perch\u00e9 gli ideali riformistici possano arrivare fino a Roma e a coinvolgere tutta la cristianit\u00e0 occidentale.\nXI secolo: riforma, lotte, grande scisma e crociate.\nIn Occidente, sulla scia delle riforme monastiche, si sent\u00ec la necessit\u00e0 di una riforma completa della Chiesa basata sui valori morali. L'avvio della riforma dell'XI secolo si deve soprattutto all'imperatore Enrico III di Franconia e al suo intervento al concilio di Sutri del 1046 dove impose come nuovo pontefice Clemente II, vescovo di Bamberga e di spirito autenticamente riformatore. L'impegno dei successivi pontefici e dei teologi che li affiancarono fu fondamentale perch\u00e9 tale processo potesse continuare; essi lottarono duramente contro la simonia e il nicolaismo, e, nel contempo, rafforzarono l'autorit\u00e0 e l'indipendenza dei vertici della Chiesa. Nel 1059 papa Niccol\u00f2 II eman\u00f2 il \"Decretum in electione papae\", con il quale si stabil\u00ec che l'elezione pontificia si sarebbe svolta durante un sinodo dei cardinali. Il grande protagonista della riforma fu papa Gregorio VII (eletto nel 1073): nel 1075 ribad\u00ec il divieto per i laici di investire gli ecclesiastici e, probabilmente nello stesso anno, formul\u00f2 il \"Dictatus papae\", ove afferm\u00f2 il principio del primato del papa di Roma e del potere spirituale sull'imperatore e sul potere temporale. Gregorio entr\u00f2 in conflitto con l'imperatore Enrico IV di Franconia in quella che \u00e8 chiamata la \"lotta per le investiture\". La disputa, che vedr\u00e0 scomuniche e deposizioni, penitenze (celebre l'\"umiliazione di Canossa\") e ritrattazioni, si concluder\u00e0 con i successori dei due contendenti, papa Callisto II e l'imperatore Enrico V, che nel 1122 con il concordato di Worms raggiunsero un compromesso: al papa spett\u00f2 l'investitura spirituale, mentre l'imperatore si riserv\u00f2 l'investitura temporale dei vescovi e degli abati. Dalla riforma la Chiesa cattolica ne usc\u00ec profondamente trasformata, assumendo un assetto verticistico basato su un centralismo amministrativo e giuridico simile a quello monarchico. Anche l'attuale organizzazione del clero cattolico, fondata sul celibato e su una netta separazione tra vita laica e consacrata, si deve alla riforma.\nIl rafforzamento dell'autorit\u00e0 del vescovo di Roma e la conferma dell'obbligo di celibato per il clero furono, tuttavia, due dei motivi che contribuirono ad allontanare ancora di pi\u00f9 la Chiesa d'Occidente da quella d'Oriente, gi\u00e0 da tempo divise su tanti temi, tra cui quello relativo al problema del \"Filioque\". La crisi ebbe il suo epilogo nel 1054 quando il legato papale Umberto di Silva Candida e il patriarca Michele Cerulario si scomunicarono a vicenda, dando origine al cosiddetto \"Grande Scisma\" al 2021 ancora esistente.\nLa Chiesa cattolica usc\u00ec dal processo di riforma dell'XI secolo talmente rafforzata che negli anni successivi fu in grado di orientare la politica europea. L'avanzata islamica in Terrasanta convinse papa Urbano II ad indire un pellegrinaggio armato in occasione del concilio di Clermont del 1095, dando inizio al fenomeno delle crociate. La risposta all'appello fu sorprendente. Partiti verso Costantinopoli senza una strategia precisa per la prima crociata, le truppe cristiane conquistarono in poco tempo tutta la costa del Mar di Levante, e nel 1099 presero Gerusalemme. La necessit\u00e0 di difendere i territori conquistati e garantire la sicurezza dei pellegrini port\u00f2 alla nascita degli Ordini religiosi cavallereschi, i cui appartenenti, oltre a pronunciare i consueti voti monastici, giuravano che avrebbero difeso la cristianit\u00e0 anche militarmente. Il primo tra questi fu l'Ordine equestre del Santo Sepolcro di Gerusalemme, fondato nel 1103, seguito da quello dei cavalieri templari ufficializzato nel 1129 nel corso del Concilio di Troyes.\nLe crociate continuarono fino al XIII secolo con alterne fortune, ma non tutte le spedizioni furono finalizzate alla conquista o alla difesa della Terra Santa. Nella \"quarta crociata\", inizialmente pianificata per raggiungere Gerusalemme, caduta gi\u00e0 nel 1187 in mani musulmane, l'esercito cristiano dirott\u00f2 su Costantinopoli che venne attaccata e depredata. I crociati imposero uno stato cattolico, detto Impero latino d'Oriente, a spese della Chiesa ortodossa locale, aggravando ulteriormente i rapporti tra Oriente ed Occidente. Il movimento crociato riprese vigore per l'ultima volta intorno alla met\u00e0 del XIII secolo grazie al re di Francia Luigi IX il Santo, fervente religioso. Tuttavia partito nel 1248 per la \"settima crociata\", Luigi colse una pesante sconfitta. La successiva spedizione, iniziata nel 1270, si tenne in un clima di declino e sfiducia verso l'ideale della crociata; lo stesso re francese mor\u00ec di malattia mentre assediava Tunisi. Con la Terra Santa saldamente nelle mani dei turchi e il disinteresse del mondo cristiano terminarono i tentativi di riconquista; nei primi anni del 1300 il potente re Filippo IV di Francia mise fuori legge i Templari accusandoli di falsi crimini per confiscarne i beni, senza che il papato riuscisse ad opporsi.\nApogeo e declino del cristianesimo occidentale.\nXII e XIII secolo: l'apogeo.\nUscita vittoriosa dalla lotta per le investiture e rafforzata dagli esiti della riforma dell'XI secolo, la Chiesa cattolica speriment\u00f2 due secoli di grande lustro, anche sul profilo culturale, svolgendo il ruolo di protagonista del cosiddetto rinascimento del XII secolo. Innanzitutto, il 1200 fu il periodo \"classico\" del diritto canonico\". Intorno al 1140 Graziano, probabilmente un monaco operante a Bologna dove si era formata la celebre scuola di glossatori, port\u00f2 a termine una poderosa compilazione in cui riun\u00ec quasi scritti che andavano dai testi dei padri della Chiesa, ai canoni dei grandi concili e sinodi locali, ai documenti prodotti dai vari pontefici. Largo spazio venne dato alla produzione di Sant'Agostino e di papa Gregorio Magno; vennero presi in considerazione anche passi tratti da testi di diritto romano secolari. Anche l'arte cristiana vide importanti evoluzioni, in particolare con la nascita del gotico, tradizionalmente fatta coincidere con la ricostruzione della basilica di Saint-Denis, poco fuori Parigi. Da l\u00ec a poco questo stile si diffuse prima nelle diocesi dell'\u00cele-de-France e nei secoli nel resto della Francia, in Inghilterra, nell'Impero e nel resto d'Europa, incontrando resistenze significative solo in Italia. Nel campo della teologia personalit\u00e0 come Adelardo di Bath, Pietro Lombardo, Giovanni di Salisbury, Guglielmo d'Auxerre, Bernardo di Mo\u00eblan, Pietro Abelardo e Bernardo da Chiaravalle furono i precursori del successivo periodo d'oro della scolastica, la filosofia cristiana medievale.\nIl complesso rapporto tra Chiesa e Impero trova il suo culmine con il XIII secolo, sotto il pontificato di papa Innocenzo III, uno dei papi pi\u00f9 importanti del medioevo. Innocenzo concep\u00ec la funzione del papato alla stregua di un monarca arrivando ad incentrare su di s\u00e9 un potere senza precedenti per un pontefice, influenzando enormemente la politica europea del tempo. Di solida formazione giuridica, miglior\u00f2 l'organizzazione burocratica della Chiesa, riform\u00f2 la Camera apostolica, fece redigere una raccolta di testi normativi di diritto canonico che completava la raccolta di Graziano. La sua autorit\u00e0 fu senza paragoni (si parla di \"Plenitudo potestatis\", pienezza del potere) e la esercit\u00f2 su tutta la cristianit\u00e0 occidentale attraverso i legati pontifici. Negli ultimi mesi di pontificato, Innocenzo III presiedette il Concilio Lateranense IV, che per grandezza ricorda quelli del IV e V secolo, con cui vennero emanati ben 70 decreti che riformarono il cristianesimo cattolico, spaziando dalla lotta alle eresie all'organizzazione degli ordini monastici, al culto delle reliquie, agli insegnamenti teologici, alla formazione del clero.\nTuttavia, l'opulenza e il potere acquisito delle gerarchie ecclesiastiche sollev\u00f2 alcune critiche di chi riteneva che la Chiesa cattolica si fosse allontanata dall'ideale evangelico. Tra il XII e il XIII secolo sorsero movimenti pauperistici strettamente connessi all'ideale di una vita povera di predicatore itinerante, conforme all'esempio offerto da Cristo e dai suoi apostoli. Giudicati eretici, movimenti come i Pauliciani. i Bogomili, gli Arnaldisti, i Petrobrusiani, i seguaci di Enrico di Losanna e i Valdesi, vennero violentemente perseguitati e repressi. I Catari trovarono dimora nella Francia sud occidentale, in Linguadoca, dove aumentarono di numero fino a diventare un movimento popolare di massa. Oggetto di una durissima repressione, contro di loro venne addirittura indetta una crociata tra il 1209 e il 1229. Furono definitivamente annientati, tanto che alcuni storici parlano di genocidio. Tra il 1231 e il 1234, papa Giovanni IX istitu\u00ec i primi tribunali ecclesiastici contro l'eresia, sottraendo cos\u00ec la materia alla giurisdizione civile.\nAccanto a questi gruppi si formarono alcuni ordini mendicanti che si distinguevano dai tradizionali ordini monastici per la loro adesione a un radicale voto di povert\u00e0: il loro sostentamento era basato esclusivamente sull'elemosina dei fedeli. Questi, pur predicando l'auspicio ad una nuova moralit\u00e0, non misero in discussione l'autorit\u00e0 della Chiesa di Roma e nemmeno le sue basi teologiche, cos\u00ec poterono continuare a svilupparsi senza essere accusati di eresia. Due dei pi\u00f9 importanti furono l'Ordine dei frati minori, fondato da san Francesco d'Assisi, e l'Ordine dei frati predicatori, fondato da san Domenico di Guzm\u00e1n. La prima \"Regola\" di san Francesco venne approvata nel 1209 da papa Innocenzo III, i cui timori di legittimare un movimento pauperistico vennero quietati dall'assicurazione di Francesco non contestare l'autorit\u00e0 della Chiesa e di offrire sincera obbedienza.\nXIV e XV secolo: il declino.\nI successori di Innocenzo III furono meno energici nel difendere le prerogative del papato dalle ingerenze politiche dell'impero e degli stati nascenti. In particolare, verso la fine del XIV secoli si consum\u00f2 un grave scontro tra papa Bonifacio VIII e il potente re di Francia Filippo il Bello. Se il pontefice intendeva esercitare un'alta autorit\u00e0 sovrana su tutti i regni cattolici, Filippo perseguiva il principio per il quale nel suo regno il re \u00e8 sciolto da ogni autorit\u00e0, tanto dell'imperatore tanto del pontefice. Il conflitto che ne segu\u00ec degener\u00f2 fino a spingere il papa a pensare di scomunicare il re francese, ma, il 7 settembre 1303, due sgherri di Filippo fecero prigioniero Bonifacio nell'episodio passato alla storia come \"Schiaffo di Anagni\".\nDopo la morte di Bonifacio, avvenuta poco dopo i fatti di Anagni, e dopo il breve papato di Benedetto XI, nel 1305, dopo 11 mesi di conclave, i cardinali elessero l'arcivescovo di Bordeaux, papa Clemente V. Questi prese l'insolita decisione di non recarsi a Roma, ritenuta insicura, ma di spostare la sede pontificia ad Avignone, nel sud della Francia; qui i papi rimasero fino al 1377, quando papa Gregorio XI decise di fare ritorno in Italia. Non c'\u00e8 unanime consenso tra gli storici riguardo al giudizio sul periodo della \"cattivit\u00e0 avignonese\"; sebbene tutti concordino sul fatto che i papi, anche se giuridicamente liberi e indipendenti, di fatto subirono l'influsso della monarchia francese, tanto che i sette pontefici avignonesi furono tutti francesi, cos\u00ec come la maggioranza dei cardinali, alcuni commentatori hanno sottolineato di come, in realt\u00e0, il papato si fosse emancipato dalle pesanti ingerenze delle famiglie nobili romane. Di certo, durante il soggiorno in Provenza, il papato accrebbe la sua organizzazione, affermandosi come monarchia ierocratica dotata di un apparato burocratico ordinato e strutturato.\nLa cristianit\u00e0 alla fine del medioevo.\nNonostante il concilio di Costanza avesse ricomposto lo scisma, la cristianit\u00e0 occidentale usc\u00ec dalla crisi profondamente scossa. I fedeli si erano trovati smarriti in una situazione in cui due, o addirittura tre, papi rivendicavano la loro legittimit\u00e0 e l'appartenenza all'una o all'altra obbedienza dipendeva pi\u00f9 per la scelta, dettata da ragioni politiche, del proprio regnante che per convinzioni religiose. In questo contesto, in balia sia dei propri collegi cardinalizi, sia dei pi\u00f9 potenti esponenti del potere temporale, il successore di Pietro aveva visto la propria autorit\u00e0 morale messa in forte discussione. Protagonisti di intrighi politici, di nepotismo e di mecenatismo (grazie a loro Roma sar\u00e0 una delle capitali del rinascimento), i papi si distaccheranno sempre pi\u00f9 dalla funzione di guida religiosa. L'insofferenza della popolazione a tutto ci\u00f2 aveva trovato sfogo in alcuni movimenti che auspicavano un ritorno alla Chiesa delle origini, basata sulla spiritualit\u00e0 e sul messaggio evangelico; tra questi si ricordano i lollardi, ispirati dagli insegnamenti del teologo inglese John Wyclif, e gli hussiti, seguaci di Jan Hus.\nNon meglio andavano le cose nella Chiesa ortodossa d'oriente: dopo lo scisma del 1054, la chiesa di Costantinopoli segu\u00ec il destino dell'impero bizantino a cui era fortemente legata. Alla disastrosa sconfitta nella battaglia di Manzicerta contro i turchi selgiuchidi era seguito un nuovo periodo favorevole con la dinastia dei Comneni alla guida di Bisanzio. Il successivo declino fu inesorabile e vi contribuirono anche i cristiani occidentali quando, nel 1204, cambiarono obiettivo della quarta crociata, assediarono Costantinopoli e, dopo averla presa, insediarono l'impero latino di fede cattolica, relegando i bizantini in esilio fino al 1261.\nNonostante la restaurazione, il declino era oramai irreversibile. Minacciato costantemente dalle trib\u00f9 musulmane, si appell\u00f2 all'occidente in cerca di aiuto, tuttavia i diversi stati europei posero come condizione la riunificazione della Chiesa cattolica e di quella ortodossa. Due formali riunioni dell'Oriente con Roma, nel 1274 nel Secondo Concilio di Lione e, soprattutto, nel 1439 in occasione del Concilio di Firenze, ma in entrambi i casi le riconciliazioni tra Roma e l'Oriente furono poi disconosciute dai fedeli e dal basso clero delle Chiese orientali che non vollero accettare il cattolicesimo romano. L'ultimo tentativo di portare un aiuto ai cristiani bizantini venne da papa Eugenio IV che riusc\u00ec ad organizzare una nuova crociata; l'iniziativa, tuttavia, fall\u00ec a seguito della grave sconfitta colta dall'esercito cristiano nella Battaglia di Varna del 1444. Questa fu l'ultima crociata indetta da un pontefice.\nLa debolezza della Chiesa di Bisanzio contribu\u00ec allo sfaldamento dell'unione ortodossa: nel 1448, i vescovi russi elessero di loro iniziativa il proprio primate nella persona di Giona di Mosca, cos\u00ec la Chiesa ortodossa russa divenne indipendente dal Patriarcato di Costantinopoli. Da quel momento, la Chiesa russa all'interno dei confini del Granducato di Mosca pot\u00e9 considerarsi effettivamente autocefala. Nel 1453 Costantinopoli cadde definitivamente nella mani del sultano Maometto II, un evento che tradizionalmente segna la fine del medioevo e l'inizio della storia del cristianesimo in et\u00e0 moderna.\nEt\u00e0 moderna.\nLa riforma protestante in occidente.\nCause e origini.\nAlla fine del XV secolo la Chiesa viveva una profonda crisi morale, spirituale e di immagine. A livello del papato e dell'alto clero questa crisi si manifestava con l'assunzione di pratiche e comportamenti che niente avevano a che vedere con la fede. La prima preoccupazione dei papi era la difesa strenua del proprio Stato, con continue guerre che dissanguavano le economie dello Stato Pontificio, e la preoccupazione di arricchire s\u00e9 stessi pi\u00f9 che difendere la religione. Il nepotismo era diffuso a tutti i livelli, a cominciare dai papi. La consuetudine di accumulare i benefici ecclesiastici (con le rendite ad essi connessi) era pratica comune. Il basso clero, scarsamente istruito e senza alcuna preparazione specifica, contribuiva a fare della religione un insieme di pratiche pi\u00f9 vicine alla superstizione che alla fede. E' stato sottolineato come in ambito cattolico, in risposta a tale decadenza, vi fossero gi\u00e0 dal XIII secolo dei movimenti che chiedevano una profonda riforma della Chiesa che la riportasse ai valori originari e ad una dimensione pi\u00f9 spirituale che terrena. Tale esigenza era emersa anche tra i vertici ecclesiastici, tuttavia, i tentativi di rinnovamento non riuscirono mai ad essere sufficientemente incisivi, rimanendo relegati a contesti marginali, con scarso seguito o teologicamente deboli.\nLa veloce circolazione delle idee umanistiche favorita dalla recente invenzione della stampa a caratteri mobili, fu senza dubbio fondamentale per creare il substrato ideologico su cui crebbe l'idea riformistica; la stessa stampa fu poi determinante perch\u00e9 tali idee potessero diffondersi rapidamente. Se tra gli umanisti crescevano le idee che avrebbero contribuito alla Riforma, la teologia cristiana tradizionale stava attraversando una grave crisi che contribu\u00ec ad accentuare il distacco tra il popolo e la Chiesa, questo aggravato da una profonda crisi che attraversava la teologia dell'epoca. I filosofi scolastici del XV secolo si perdevano in dispute finalizzate pi\u00f9 ad esibire la propria finezza di pensiero che a perseguire un'autentica volont\u00e0 di ricerca, allontanandosi sempre di pi\u00f9 dai testi sacri a favore di sterili speculazioni. A fronte di tutto ci\u00f2, \u00e8 innegabile che l'inizio della Riforma non fu un evento casuale, ma il concretizzarsi di una situazione che da tempo si era venuta a formare da molteplici cause.\nLa Riforma di Lutero|Riforma radicale.\nSebbene l'idea di una riforma fosse gi\u00e0 da tempo ben consolidata, fu grazie a Martin Lutero che questa divenne uno dei punti nevralgici e centrali di tutto il XVI secolo. Profondamente turbato dall'idea del peccato e dopo aver riflettuto su un passo della Lettera ai Romani, Lutero elabor\u00f2 una teologia in cui si asseriva che per la salvezza dell'anima non era necessario conseguire particolari meriti, ma era sufficiente abbandonarsi all'azione salvifica di Dio: bastava quindi credere per sapersi e sentirsi salvato. Lo scandalo che egli ebbe dalla vendita delle indulgenze fu l'occasione per rendere pubbliche le sue teorie e nell'ottobre del 1517 compil\u00f2 le sue 95 tesi che fece circolare tra i teologi del tempo per suscitare un dibattito. Le sue tesi ebbero una diffusione enorme causando effetti dirompenti nella cristianit\u00e0 e non solo. Nel 1520 Lutero, al termine di un processo tenutosi a Roma, venne condannato da papa Leone X tramite la bolla \"Exsurge Domine\" a cui segu\u00ec la scomunica dopo il suo rifiuto ad una ritrattazione. Anche l'imperatore Carlo V si schier\u00f2 contro il riformatore e fu soltanto grazie alla protezione dell'elettore di Sassonia Federico il Saggio, che Lutero pot\u00e9 presenziare alla dieta di Worms, in cui venne ribadita la sua condanna, senza che venisse messa a rischio la sua incolumit\u00e0..\nNegli anni seguenti i principi tedeschi sostenitori della riforma luterana aumentarono di numero e la Riforma inizi\u00f2 sempre pi\u00f9 ad avere risvolti politici, divenendo un elemento fondamentale non solo degli equilibri di potere all'interno del Sacro Impero, ma penetrando anche nel contesto delle guerre d'Italia del XVI secolo. L'instabile situazione ebbe tra le sue manifestazioni il tragico sacco di Roma del 1527 ad opera dei Lanzichenecchi, truppe tedesche mercenarie di fede e di sentimenti antipapali, al soldo dell'imperatore, ma in quel momento senza una vera guida. Il sacco, oltre ad essere stato una calamit\u00e0 per la citt\u00e0, rappresent\u00f2 una vera umiliazione per la Chiesa cattolica, impegnata a contrastare il luteranesimo.\nIntanto, il teologo e collaboratore di Lutero Filippo Melantone compose l'opera \"Confessione augustana\" che divenne il testo basilare della confessione luterana, rappresentandone la professione di fede. I principi teologici del luteranesimo si possono sintetizzare in tre celebri affermazioni: \"sola fide\", la sola fede \u00e8 sufficiente per la salvezza; \"sola gratia\", se ci\u00f2 che salva \u00e8 solo la fede in Dio, allora nessuna azione umana pu\u00f2 cambiare ci\u00f2 che Dio ha gi\u00e0 deciso; \"sola Scriptura\", la Sacra Scrittura non solo contiene tutte le verit\u00e0 rivelate da Dio, ma non ha bisogno di essere illuminata e chiarita dalla tradizione, quindi \u00e8 inutile la mediazione della Chiesa con il suo magistero, con le sue strutture (papa e gerarchia ecclesiastica) e con i suoi sacramenti. Sull'onda delle tesi luterane, nell'Impero germanico si iniziarono ad affermare alcuni movimenti pi\u00f9 radicali. Gi\u00e0 verso la fine del 1521 a Wittenberg, alcuni luterani, come Andrea Carlostadio, Zwingli e Melantone, dettero vita a una Riforma dai caratteri pi\u00f9 estremi arrivando a cambiare la forma della Messa, a distribuire l'eucaristia nelle due specie e a predicare teorie iconoclaste. I violenti scontri che seguirono obbligarono lo stesso Lutero a richiamare all'ordine e alla pace. Lutero si schier\u00f2 anche a favore dell'autorit\u00e0 costituita, condannando nel 1524 la rivolta dei contadini.\nNel 1546 i rapporti tra principi protestanti, riuniti nella lega di Smalcalda, e cattolici si fecero sempre pi\u00f9 tesi e l'imperatore Carlo V si decise a muovere una guerra contro la lega, la prima delle guerre di religione che devasteranno l'Europa per almeno un secolo. Il conflitto termin\u00f2 nel 1555 con la Pace di Augusta, che sanc\u00ec definitivamente la divisione religiosa dell'impero tedesco.\nLa Riforma fuori dalla Germania.\nLa Riforma non fu un processo che riguard\u00f2 solo la Germania, ma tutta l'Europa ne fu coinvolta. In Svizzera e Germania meridionale le chiese riformate seguirono un percorso quasi parallelo a quelle luterane, ma con aspetti peculiari, che portarono a comporre un mosaico composito di realt\u00e0 diverse tra loro; tuttavia tutte affondano le loro radici nell'attivit\u00e0 riformatrice di Ulrico Zwingli, Martin Bucer e Giovanni Calvino. Questi, a differenza di Lutero, non cercarono una Riforma della sola Chiesa, ma di tutta la societ\u00e0. Operarono in un contesto politico fatto di libere citt\u00e0, di fatto autonome dal Sacro Romano Impero e di conseguenza prive della forte presenza di quei principi tedeschi che, pro o contro, influirono cos\u00ec tanto sul luteranesimo.\nIn Inghilterra la rottura con Roma del 1534 non fu dovuta solo alle passioni e alle iniziative di Enrico VIII, ma fu l'ultimo atto di un lungo processo, in corso dalla fine del Trecento, che da un lato vedeva aumentare sempre pi\u00f9 l'ostilit\u00e0 contro il clero e la gerarchia corrotta, dall'altro tendeva alla costituzione di una Chiesa autonoma dal papa. La causa scatenante fu comunque il rifiuto di papa Clemente VII di concedere a Enrico la nullit\u00e0 del matrimonio con Caterina d'Aragona. Il diniego port\u00f2 il re inglese, dapprima a farsi proclamare nel 1531 capo della Chiesa inglese e tre anni pi\u00f9 tardi, con l\"'Atto di Supremazia\", ad attribuire al sovrano i diritti su di essa che prima spettavano al papa di Roma, senza che la dottrina subisse alcun mutamento. Alla morte del re, la Chiesa inglese era sostanzialmente ancora cattolica: era s\u00ec in atto uno scisma, ma la fede era ancora quella tradizionale. Fu con il figlio e successore di Enrico, Edoardo VI, che vennero introdotte profonde modifiche religiose, cosicch\u00e9 dallo scisma si pass\u00f2 all'eresia. Nel 1549 venne pubblicato un nuovo rituale liturgico, il \"Book of Common Prayer\", di stampo protestante, e nel 1553 una professione di fede di tendenze calviniste circa la dottrina eucaristica. Con il regno di Maria I si tent\u00f2, anche con il contributo del cardinale Reginald Pole, di addivenire a una restaurazione del cattolicesimo, ma senza successo. Con Elisabetta I, succeduta a Maria, l'Inghilterra accolse definitivamente le idee riformatrici che circolavano in Europa.\nConcilio di Trento e Controriforma.\nGi\u00e0 da molto prima che Lutero rendesse pubbliche le sue 95 tesi, all'interno della Chiesa cattolica era emersa l\u2019esigenza di procedere verso una riforma complessiva. Nel 1537 una commissione presieduta dal cardinale Gasparo Contarini produsse il documento conosciuto come \"Consilium de Emendanda Ecclesia\" in cui veniva analizzata la situazione della Chiesa di Roma, a cui seguivano alcune raccomandazioni sull'adozione di riforme moralizzatrici. Il diffuso sentimento verso una rinnovata religiosit\u00e0 riguard\u00f2 anche il popolo, come dimostra lo sviluppo di associazioni religiose laiche, la nascita di nuovi ordini religiosi e il rinnovamento di quelli pi\u00f9 antichi. Un esempio fu la riforma dei carmelitani ad opera di Santa Teresa d'Avila e San Giovanni della Croce che dette origine ai carmelitani scalzi. All'interno dell'ordine francescano sorse il ramo cappuccini intenzionato a riproporre una pi\u00f9 stretta osservanza della regola francescana. All'interno dei domenicani, figure come Egidio da Viterbo e Girolamo Seripando furono fondamentali per un rinnovamento all'insegna di una maggiore spiritualit\u00e0. Nel 1540 venne approvata la regola della Compagnia di Ges\u00f9 fondata da Ignazio di Loyola, i cui appartenenti \u00abculturalmente agguerriti e numerosi, esercitarono la loro influenza in campi molteplici diventando l'elemento pi\u00f9 dinamico della Chiesa romana\u00bb\".\nTutti questi movimenti, tuttavia, non avevano nascosto l'esigenza urgente di un concilio che potesse mettere ordine nella Chiesa occidentale. Dopo non poche difficolt\u00e0, il Concilio di Trento si pot\u00e9 aprire solennemente il 13 dicembre 1545. I lavori conciliari non furono facili: nel marzo 1547 venne trasferito momentaneamente a Bologna a causa dei timori di un'epidemia di peste, ma ci\u00f2 provoc\u00f2 le rimostranze dell'imperatore e il ritiro dei vescovi spagnoli. Papa Giulio III, succeduto a Paolo III il 7 febbraio 1550, lo riconvoc\u00f2 a Trento per il primo maggio 1551, ma meno di un anno pi\u00f9 tardi venne nuovamente sospeso per lo scoppio della guerra Asburgo\u2013Valois. Riaperto dopo 10 anni di interruzione da papa Pio IV nel 1562 in uno scenario politico totalmente cambiato, i lavori vennero affidati al cardinale e legato pontificio Giovanni Gerolamo Morone, che riusc\u00ec a portarlo ufficialmente a termine nel dicembre del 1563, dopo quasi vent'anni dalla sua apertura.\nIl concilio di Trento non riusc\u00ec nell'intento di ricomporre lo scisma protestante, ma ebbe comunque un notevole impatto sulla societ\u00e0 cattolica del temp,o contribuendo alla formazione di una nuova spiritualit\u00e0 in un processo noto come \"controriforma\". Innanzitutto vennero rafforzati i capisaldi della dottrina messi in discussione dai riformatori, ribadendo l'importanza delle opere per l'ottenimento della grazia, la natura sacramentale della Chiesa e la necessit\u00e0 di una gerarchia ecclesiastica. Il concilio riconobbe sette sacramenti e con il decreto \"Tametsi\" si regol\u00f2 il matrimonio stabilendo un requisito di forma per la sua validit\u00e0. A livello politico, dal concilio l'autorit\u00e0 del pontefice usc\u00ec rafforzata, almeno formalmente, come non mai. Particolare attenzione venne messa nella formazione religiosa (Catechismo del Concilio di Trento), sia del clero grazie all'istituzione di seminari nelle diocesi, sia della popolazione, spesso affidata agli ordini religiosi e in particolare ai gesuiti. Quest'ultima per\u00f2 rimase perlopi\u00f9 superficiale, basata sull'apprendimento mnemonico delle basi teologiche; venne bandita la lettura delle Sacre Scritture in volgare e cos\u00ec per gran parte del popolo l'intermediazione del clero rimase essenziale per l'accesso alla Bibbia.\nLe decisioni prese nel concilio ebbero effetti anche sull'arte. Di fatto si iniziarono a contrastare le licenze iconografiche tipiche del manierismo a favore di una pi\u00f9 precisa aderenza alla storia cristiana e all'eliminazione dei caratteri profani o quelli considerati indecenti. Dalla musica vennero banditi il contrappunto, gli improvvisi o il diminuendo. Nel 1577 san Carlo Borromeo pubblic\u00f2 un trattato sulle regole dell'architettura religiosa in ossequio alle idee emerse durante il concilio. Anche filosofia, scienza e diritto subirono la censura e venne perseguitato chiunque proponesse teorie che andassero contro la dottrina aristotelica ufficiale della Chiesa.\nLargo spazio venne dato alla lotta alle eresie sotto la guida del Santo Uffizio. Il clima intransigente verso qualunque forma di eterodossia, comport\u00f2 eccessi arrivando a considerare i comportamenti \"superstiziosi\" di uomini e, soprattutto, donne. I giudici iniziarono a perseguire quelle pratiche, culti e devozioni personali non in linea con la dottrina e spesso frutto di credenze e tradizioni arcaiche. Si arriv\u00f2 cos\u00ec all'apice di quel fenomeno conosciuto come \"caccia alle streghe\", in cui si celebrarono processi contro donne accusate di compiere magie, sortilegi e divinazioni.\nL'Europa dopo la Riforma.\nLa Riforma protestante ebbe effetti dirompenti sul cristianesimo occidentale. In primo luogo and\u00f2 definitivamente a rompersi quell'unit\u00e0 religiosa che da secoli contraddistingueva l'Europa: se l'Italia, la Spagna e la Francia rimasero a maggioranza cattolica e riconoscevano dunque il primato del papa, Svizzera, Inghilterra, Scandinavia e parte della Germania, dell'Austria, dell'Ungheria e della Boemia avevano abbandonato Roma per seguire altre confessioni riformate. Numericamente si stima che tra i circa cinquanta milioni di abitanti che doveva contare l'Europa della prima met\u00e0 del XVI secolo, circa venti milioni fossero passati al protestantesimo.\nTale frammentazione comport\u00f2 inevitabilmente lo scoppio di guerre di religione che insanguinarono l'Europa. Particolare la situazione della Francia che ondeggi\u00f2 a lungo tra cattolicesimo e protestantesimo per poi orientarsi definitivamente verso Roma alla fine del secolo sotto re Enrico IV di Francia, ma solo dopo pesanti conflitti spentisi grazie all'Editto di Nantes. In Germania, la pace raggiunta ad Augusta dur\u00f2 soltanto fino agli inizi del XVII secolo, quando venne rotta dalla Guerra dei trent'anni.\nIl papato usc\u00ec profondamente indebolito dal punto di vista politico, ma la spinta della Controriforma contribu\u00ec ad elevarlo sul piano morale dopo la decadenza che aveva attraversato in et\u00e0 rinascimentale. La decadenza del potere papale e la rottura dell'unit\u00e0 religiosa furono fattori che senza dubbio contribuirono al processo di affermazione degli Stati nazionali e del nazionalismo gi\u00e0 da tempo avviato."}
{"id": "4020", "revid": "287204", "url": "https://it.wikipedia.org/wiki?curid=4020", "title": "Scellino", "text": "Scellino \u00e8 il nome usato in lingua italiana per indicare monete di vari paesi corrispondenti al soldo, la moneta pari a un ventesimo di libbra di Carlo Magno. Lo scellino valeva quindi 12 denari (pfennig, penny ecc.).\nQuesto nome \u00e8 stato usato sia in monete oramai non pi\u00f9 in uso che per indicare monete e valute ancora in circolazione. Si pensa che la parola derivi dalla radice \"skell-\", \"suonare/risuonare\", con il suffisso diminutivo \"-ing\" ed \u00e8 attestata in numerose varianti: \"skilling\" (alto tedesco e svedese), \"schillinc\" (medio tedesco), \"schelling\" (olandese), \"schilling\" (tedesco), \"shilling\" (inglese) ecc.\nPer quanto riguarda l'area italiana tale parola attraverso la lingua tedesca \u00e8 entrata in vari dialetti nell'Italia settentrionale sotto forma di diverse varianti che si possono riassumere per comodit\u00e0 nella parola \"ghello\" (es \"schei\" o \"sghei\" di area veneta, \"ghel\" di area lombarda)\nL'abbreviazione per scellino \u00e8 s, dal latino \"solidus\", il nome di una moneta romana. Spesso \u00e8 scritto informalmente con un segno barra, ad es. 1/6d significa 1 scellino e sei pence (spesso letto in inglese come \"one and six\"), o, se non ci sono pence (plurale di penny), con un trattino, ad es. \"11/-\". Molto spesso \u00e8 usato un segno triangolare o un apostrofo, ad es. \"1'6\" e \"11'-\". In Africa \u00e8 spesso abbreviato con sh.\nRegno Unito.\nNel Regno Unito, lo scellino (\"shilling\") era una moneta usata prima della decimalizzazione.\nIn precedenza, una sterlina era composta da venti scellini e uno scellino valeva dodici pence; quindi 240 pence valevano una sterlina. Con la decimalizzazione, lo scellino fu sostituito dalla moneta da cinque nuovi pence, che all'inizio aveva la stessa dimensione e peso.\nLa parola \"shilling\" viene da \"scilling\", un termine che risale agli Anglosassoni.\nIn realt\u00e0 agli inizi era semplicemente una moneta di conto che era quindi usata nei commerci ma non era coniata.\nIl testone.\nDurante il regno di Enrico VII fu introdotto il testone (\"testoon\") che rappresenta il precursore dello scellino. Era anche detto \"tester\". La nuova moneta era inserita in una pi\u00f9 ampia risistemazione del sistema monetario che era costituito dalle seguenti monete: \nIl testone fu prodotto in quantit\u00e0 estremamente limitata, probabilmente verso il 1489, e il fatto che esistano solo tre conii conosciuti di questa monetazione, con quindi tre variet\u00e0 nella legenda (HENRIC, HENRIC VII ed HENRIC SEPTIM) mostra chiaramente che la moneta non era all'inizio destinata alla circolazione generale. Furono coniati contemporaneamente alle emissioni di prova dei groat e dei mezzi-groat di profilo per cui si pu\u00f2 supporre che anche i testoni coniati fossero delle prove. Nello stesso periodo dell'emissione del testone fu coniata per la prima volta la sovrana\nIl \"testoon\" fu coniato in notevole quantit\u00e0 durante l'ultimo periodo del regno di Enrico VIII, nelle zecche delle Torre di Londra di Southwark e di Bristol che hanno prodotto dei testoni nel periodo 1544-1551. Questi testoon erano coniati con argento d bassa lega, come per altro tutte le monete del periodo.\nLe monete continuarono ad essere coniate anche dopo la morte di Enrico nel 1547, alla torre di Londra, a Southwark, forse a Bristol.\nSegni di zecca:\nLe monete coniate a Southwark hanno al rovescio le legenda \"CIVITAS LONDON\" (Citt\u00e0 di Londra) e quelle di Bristol la legenda \"CIVITAS BRISTOLLIE\"\nIl diritto di queste monete mostra in busto di fronte di Enrico VIII e al rovescio \u00e8 raffigurata una rosa coronata.\nPi\u00f9 tardi, dopo la riforma monetaria del 1551 di Edoardo, la moneta prese il nome di scellino.\nShilling.\nIl figlio minore di Enrico VIII, Edoardo VI continu\u00f2 le emissioni di testoni di bassa lega. Durante il suo regno per la prima volta il \"testoon\" fu chiamato scellino; le monete mostrarono il busto del giovane sovrano. A differenza di quelle del padre, le monete di Edoardo VI non possono essere differenziate per le legende poste al rovescio.\nCi sono 6 busti con leggere differenze.\nLa caratteristica pi\u00f9 importante di queste monete \u00e8 che sono le prime monete inglesi con la data, espressa in numeri romani.\nLe monete furono coniate alla Durham House, un edificio che si trova a Londra, sullo Strand, alla Torre di Londra (\"Tower\"), e alle zecche di Southwark, un'area di Londra a sud del Tamigi, a Canterbury e Bristol.\nSegni di zecca:\n\"Fine silver issue\".\nNel 1551 fu ripristinato il silver standard, quindi il titolo pass\u00f2 da ca. 0,250 al normale 0,925 (\"\"sterling\" silver\"). In inglese queste emissioni sono note come \"fine silver issue\". Questa emissione ha un ritratto di ottima qualit\u00e0 ed \u00e8 ricercata dai collezionisti. Anche se \u00e8 stata coniata in grande quantit\u00e0 normalmente si trova in condizioni non buone e spesso \u00e8 forata.\nSegni di zecca:\nMaria.\nNessuno scellino fu coniato in Inghilterra sotto la regina Maria prima del suo matrimonio nel 1554, mentre furono coniati scellini irlandesi con il ritratto di Maria nel 1553 e nel 1554 prima del matrimonio con Filippo II.\nFurono coniati degli scellini dopo il matrimonio di Maria con Filippo. Per migliorare la popolarit\u00e0 di Filippo, il suo ritratto fu posto in queste monete, di fronte a quello di Maria. Queste monete sono relativamente rare, ciononostante appaiono di frequente sul mercato. Ne esistono due varianti principali, una che reca anche i titoli spagnoli: (PHILIP[pus] ET MARIA D[ei] G[ratia] R[eges] ANG[liae] FR[anciae] NEAP[olis] PR[incipes] HISP[aniae]\") e l'altra con i soli titoli inglesi (PHILIP[pus] ET MARIA D[ei] G[ratia] REX ET REGINA.\nMolte di queste monete avevano la data scritta con i numeri arabi e alcune avevano anche l'indicazione del valore in pence (X__II) sopra lo stemma reale. Esiste anche una variet\u00e0 molto rara con le date sotto il busto. Tutte le monete furono coniate alla zecca della Torre di Londra.\nElisabetta.\nUno dei primi eventi del regno di Elisabetta I fu contromarcare gli scellini di Edoardo VI per riassegnare il valore reale. Queste monete furono contromarcate con una grata o un levriero e sono estremamente rare. Le monete con la grata furono valutate quattro pence e mezzo mentre quelle con il levriero due pence e un farthing.\nPoco dopo inizi\u00f2 una grande coniazione con la produzione di migliaia di pezzi d'argento. Anche lo scellino non fece eccezione e fu coniato in grande quantit\u00e0. Nella nuova produzione mancavano le date ma furono usati segni di zecca che permettono comunque la datazione. Lo scellino non fu prodotto nel periodo 1562-82, ma le coniazioni successive furono particolarmente abbondanti e sono ampiamente disponibili per i collezionisti.\nSegni di zecca:\nMonetazione al martello (\"tutte le monete furono prodotte alla Torre\")\nMonetazione meccanica (\"solo alla Torre\")\nLe emissioni coniate meccanicamente furono prodotte da Eloye Mestrelle, un ex dipendente della zecca di Parigi che era caduto in disgrazia e che si era trasferito a Londra dove aveva trovato lavoro presso la zecca situata alla Torre.\nMestrelle coni\u00f2 monete usando l'energia prodotta da cavalli. L'emissione ebbe successo, specialmente con le monete da sei pence e con lo scellino. Furono coniate anche monete d'oro. Tuttavia dopo qualche tempo la produzione meccanica fu interrotta a causa delle dispute con i lavoratori della zecca che vedevano in pericolo il loro lavoro.\nAnche se Mestrelle trov\u00f2 difficile la produzione delle monete pi\u00f9 piccole, i pezzi da sei pence e da uno scellino furono prodotti in grande quantit\u00e0. Attualmente lo shilling \u00e8 pi\u00f9 raro dei sei pence e spesso si trova forato, montato ecc. Comunque, anche se in condizioni non buone, sono monete ancora disponibili per i collezionisti.\nGiacomo I.\nDurante il regno di Giacomo I la monetazione prosegu\u00ec con le stesse linee che aveva con Elisabetta ma le monete ora presentavano l'indicazione del valore (XII) davanti al busto del re. Alcuni scellini furono coniati con una piuma sopra lo stemma (argento gallese).\nSegni di zecca:\nPrima coniazione (legenda al rovescio \"Exurgat deus dissipentur inimici\")\nSeconda coniazione (legenda al rovescio \"Quae deus coniunxit nemo seperat\", barba con taglio squadrato)\nTerza coniazione (capelli molto lunghi e arricciati)\nemissione WELSH (gallese), con piuma sopra lo scudo\nSovrani successivi.\nCon l'eccezione gi\u00e0 vista di Maria I, lo scellino fu coniato sotto tutti i regnanti e anche durante il periodo del Commonwealth of England.\nFino al regno di Edoardo VII i monarchi emisero un'ampia variet\u00e0 di tipi. Durante i primi anni del regno di re Giorgio III furono coniati pochissimi scellini (come peraltro altre monete d'argento), anche se ci fu una notevole emissione nel 1787. Nel 1763 furono emessi scellini a nome di re Giorgio III dall\"Earl\" del Northumberland per commemorare l'ascesa al trono del re.\nQuesta emissione \u00e8 ora particolarmente rara, ma le voci dell'epoca, che affermavano che ne erano stati coniati solo per un valore di 100 sterline (2000 pezzi), sono probabilmente false.\nNel 1787 i cuori furono dimenticati nello stemma degli Hannover per errore, ma l'errore era cos\u00ec piccolo che pass\u00f2 diverso tempo prima che fosse notato e corretto. Entrambe le varianti hanno la stessa quotazione nel mercato dei collezionisti.\nNel 1798 un banchiere londinese, Doriens Magens, fece coniare un'emissione di 10\u00a0000 pezzi, ma il governo decise che era illegale e le monete furono richiamate e fuse. Ne sono noti solo 4 esemplari.\nDopo la grande riconiazione delle monete britanniche del 1816, lo scellino fu standardizzato a un peso di 5,7 grammi e un diametro di 24\u00a0mm. Nel 1920, come le altre monete britanniche d'argento, il titolo pass\u00f2 da 92,5% (sterlina) al 50% e nel 1947 fu coniato in solo cupronichel.\nLa moneta da uno scellino emessa in gran parte del XX secolo era di dimensioni e peso quasi identica a quella tedesca da 1 marco (sufficientemente simile da ingannare i distributori automatici). Ci\u00f2 rifletteva il tasso di cambio che esisteva prima della prima guerra mondiale di 20 marchi per una sterlina; alla fine della circolazione dello scellino il marco, invece, valeva sei volte di pi\u00f9.\nDurante il regno di Elisabetta II lo scellino fu coniato sia con lo stemma inglese con i \"tre leoni\" (tecnicamente \"tre leopardi passanti\") che con quello scozzese con il leone rampante.\nFine.\nL'ultima emissione dello scellino coniata per la circolazione data al 1967, anche se nel 1970 ne furono emessi alcuni pezzi a specchio per le serie dedicate ai collezionisti.\nNel 1968 una nuova moneta decimale, la moneta da \"five new pence\" inizi\u00f2 a prenderne il posto, avendo le stesse dimensioni e peso. Lo scellino rimase in circolazione accanto alla nuova moneta da 5p fino al 1990, quando quest'ultima fu sostituita da una nuova moneta pi\u00f9 piccola.\nScellino irlandese.\nNella Repubblica d'Irlanda lo scellino fu emesso con il nome di \"scilling\" in irlandese. La repubblica mantenne il valore originale di 12d per questa moneta. Fu emesso fino al 1969 e dopo il 1971, come nel Regno Unito, era usata indifferentemente al posto della nuova moneta da 5 pence che ne aveva preso il posto con lo stesso valore. Quando nel 1992 la Central Bank of Ireland emise un pezzo da 5 pence pi\u00f9 piccolo, usc\u00ec dalla circolazione. La moneta \u00e8 ancora cambiabile, come tutte le altre monete irlandesi uscite dalla circolazione, presso la Banca centrale.\nScellino australiano.\nLo scellino australiano, dal valore di 1/20 di sterlina australiana, fu emesso la prima volta nel 1910, con lo stemma australiano al rovescio e il ritratto di re Edoardo VII al dritto. Lo stemma fu mantenuto anche durante il regno di Giorgio V, fino a che non fu introdotto un nuovo disegno con la testa di un ariete per le monete di re Giorgio VI. Questo disegno fu mantenuto fino al 1963, anno dell'ultima emissione. Nel 1966 la moneta dell'Australia fu decimalizzata e lo scellino venne sostituito dalla moneta da 10 cent, mentre 10 scellini furono cambiati per un dollaro australiano.\nScellino dell'Africa orientale.\nLo scellino dell'Africa orientale fu usato nelle colonie e protettorati britannici della Somalia britannica, Kenya, Tanganica, Uganda e Sultanato di Zanzibar dal 1920, quando sostitu\u00ec la rupia, fino a quando questi paesi non divennero indipendenti e in Tanzania rimase fino a quando questo paese non si form\u00f2 con l'unione del Tanganica indipendente e della Repubblica Popolare di Zanzibar nel 1964.\nCon l'indipendenza del 1960, lo scellino dell'Africa orientale, che circolava nel nord della Somalia, cio\u00e8 nella ex Somalia britannica, e il somalo, che circolava nel sud, cio\u00e8 nella ex Somalia italiana, furono sostituiti entrambi dallo scellino somalo.\nNel 1966 l'Unione Monetaria dell'Africa orientale si ruppe e i paesi membri sostituirono le loro valute rispettivamente con lo scellino keniota, lo scellino ugandese e lo scellino tanzaniano. Queste tre valute hanno attualmente valori diversi, ma vi sono stati progetti per reintrodurre lo scellino dell'Africa orientale come moneta comune dei tre paesi nel 2009.\nAltri scellini.\nMonete con lo stesso nome o con nome simile sono state emesse in Sudafrica e Nuova Zelanda prima della decimalizzazione negli anni 1960, in Austria \"(Schilling)\" fino all'avvento dell'euro, nei paesi scandinavi (\"skilding\") prima dell'Unione monetaria scandinava del 1873 e nella citt\u00e0 di Amburgo in Germania.\nIl \"sol\" (in seguito \"sou\"), che deriva anch'esso il proprio nome da quello della moneta romana solidus, era una moneta francese che aveva lo stesso valore dello scellino, mentre il \"sol\" usato nel Per\u00f9 deriva il proprio nome dalla parola spagnola che indica il sole.\nLo scellino fu usato anche a Malta prima della decimalizzazione del 1972 e aveva il valore di cinque cent maltesi.\nAltri paesi che hanno fatto parte dell'Impero britannico usano ancora informalmente il termine \"shilling\" o la variante locale \"shillin\". \nNella lingua malese, parlata nella Malaysia, la parola \"syiling\" significa \"moneta\". A Vanuatu e nelle isole Salomone, la parola \"selen\" \u00e8 usata in bislama e in pijin nel significato generico di \"denaro\" e in Egitto e in Giordania lo \"shillin\" arabo (\u0634\u0644\u0646) \u00e8 pari a 1/20 della sterlina egiziana o del dinaro giordano. Negli Stati Uniti durante il periodo coloniale erano usate le monete britanniche e a volte nella letteratura americana ci sono riferimenti allo scellino."}
{"id": "4024", "revid": "486946", "url": "https://it.wikipedia.org/wiki?curid=4024", "title": "Struzioniformi", "text": ""}
{"id": "4025", "revid": "977683", "url": "https://it.wikipedia.org/wiki?curid=4025", "title": "Struthioniformes", "text": ""}
{"id": "4026", "revid": "22475", "url": "https://it.wikipedia.org/wiki?curid=4026", "title": "Struzzi", "text": ""}
{"id": "4028", "revid": "1573940", "url": "https://it.wikipedia.org/wiki?curid=4028", "title": "Struthiones", "text": "Gli Struzioni (\"Struthiones\", Linnaeus 1758) sono un sottordine degli Struthioniformes e raccoglie una sola famiglia vivente, gli Struzionidi (Struthionidae) e una estinta, gli Emeidi (Emeidae)."}
{"id": "4031", "revid": "46291", "url": "https://it.wikipedia.org/wiki?curid=4031", "title": "Struzioni", "text": ""}
{"id": "4032", "revid": "1610933", "url": "https://it.wikipedia.org/wiki?curid=4032", "title": "Struzzo", "text": ""}
{"id": "4033", "revid": "1610933", "url": "https://it.wikipedia.org/wiki?curid=4033", "title": "Struzzo subsahariano", "text": ""}
{"id": "4034", "revid": "1610933", "url": "https://it.wikipedia.org/wiki?curid=4034", "title": "Struzzo somalo", "text": ""}
{"id": "4035", "revid": "1610933", "url": "https://it.wikipedia.org/wiki?curid=4035", "title": "Struzzo masai", "text": ""}
{"id": "4036", "revid": "1610933", "url": "https://it.wikipedia.org/wiki?curid=4036", "title": "Struzzo australe", "text": ""}
{"id": "4045", "revid": "158913", "url": "https://it.wikipedia.org/wiki?curid=4045", "title": "Rosa da Lima", "text": "Biografia.\nRosa nacque a Lima, nel ricco Per\u00f9, il 20 aprile 1586 da una nobile famiglia di origine spagnola, decima di tredici figli, e fu battezzata con il nome di Isabella. Il padre si chiamava Gaspare Flores, gentiluomo della Compagnia degli Archibugi, la madre donna Maria de Oliva. Quindi il suo nome completo era Isabella Flores de Oliva. Questo per\u00f2 sar\u00e0 poi dimenticato in favore del nome che le diede la serva affezionata, di origine india, che le faceva da balia, la quale, colpita dalla bellezza della bambina, secondo il costume indios le diede il nome di un fiore, nello specifico una rosa. \nI suoi numerosi agiografi (esistono circa 400 agiografie su di lei), raccontano che a tre mesi dalla nascita la sua culla sarebbe stata circondata da rose. \nFu cresimata dall'allora arcivescovo di Lima, anche lui Santo, Turibio de Mogrovejo, che le conferm\u00f2, tra l'altro, in onore alle sue straordinarie doti fisiche e morali, quell'appellativo datole dalla serva india, Rosa. E ad esso aggiunse anche \"di Santa Maria\" ad esprimere il tenerissimo amore che sempre ebbe per la Vergine, soprattutto sotto il titolo di Regina del Rosario, la quale non manc\u00f2 mai durante la sua vita di comunicarle il dono dell'infanzia spirituale fino a farle condividere la gioia e l'onore di stringere spesso tra le braccia il Bambino Ges\u00f9. \nVisse un'infanzia serena ed economicamente agiata. Ben presto, per\u00f2, la sua famiglia sub\u00ec un tracollo finanziario. Rosa, che aveva studiato con impegno, aveva una discreta cultura ed aveva appreso l'arte del ricamo. Si rimbocc\u00f2 quindi le maniche, aiutando la famiglia in ogni genere di attivit\u00e0, dai lavori casalinghi alla coltivazione dell'orto ed al ricamo, potendosi cos\u00ec guadagnare da vivere.\nFin da piccola comunque aspirava alla vita religiosa. Il suo modello di vita e di fede era diventata Caterina da Siena, di cui aveva letto gli scritti sin da quando impar\u00f2 a leggere, e a vent'anni vest\u00ec l'abito del Terz'Ordine, oggi Laicato Domenicano, dell'Ordine dei Predicatori (Domenicani). Fu la testimonianza della Santa Senese a sviluppare ancora di pi\u00f9 in Rosa l'amore incondizionato per Cristo, per la sua Chiesa e per i fratelli indios verso i quali nutriva una profonda solidariet\u00e0 sin dall'infanzia.\nLe fu ben presto concesso di allestire nella casa materna, situata nel centro di Lima, una sorta di ricovero per assistere i poveri, i bisognosi, bambini e anziani abbandonati e specialmente di origine india.\nCome Caterina, Rosa fu ben presto resa degna di soffrire la Passione del Signore sulle sue carni; prov\u00f2 pure la sofferenza della notte oscura, che dur\u00f2 per molti anni. Ebbe anche lo straordinario dono delle nozze mistiche. In pi\u00f9 la sua vita spirituale fu caratterizzata di altri vari carismi come quello di compiere miracoli di vario genere, della profezia e della bilocazione.\nDal 1609 si ritir\u00f2 in un'angusta cella di circa due metri quadrati, ubicata sempre nel giardino della casa materna, fredda d'inverno e afosa d'estate, per meglio pregare in unione con il Signore. Ne usciva soltanto per partecipare alle funzioni religiose. Trascorreva gran parte delle sue giornate in ginocchio a pregare ed in stretta unione con il Signore e spesso resa partecipe di visioni mistiche, che iniziarono a prodursi con impressionante regolarit\u00e0 tutte le settimane, dal gioved\u00ec al sabato. Alla preghiera si alternavano poi autoflagellazioni, veglie e digiuni, mentre la sua vita ascetica continuava a essere costellata di visioni, grazie, ma anche vessazioni diaboliche.\nNel 1614, su obbligo dei familiari, si trasfer\u00ec nell'abitazione della nobile Maria de Ezategui, dove mor\u00ec tre anni dopo, all'et\u00e0 di trentun'anni, il 24 agosto 1617, consumata dalle penitenze che non rinunci\u00f2 mai di chiedere al Signore in preghiera, offerte per la salvezza dei peccatori e per la conversione delle popolazioni indigene. \nPer tutta la vita condivise particolarmente la sofferenza dei fratelli indios, avviliti, emarginati, vilipesi e maltrattati soltanto a motivo della loro diversit\u00e0 di razza e di condizione sociale.\nQuando sent\u00ec avvicinare la morte, tradizione vuole che confid\u00f2 alle sue consorelle: \u00abQuesto \u00e8 il giorno delle mie nozze eterne\u00bb. Era il 24 agosto 1617, festa di San Bartolomeo. \nDopo la sua morte il capitolo, il senato e le corporazioni pi\u00f9 rispettabili della citt\u00e0 accompagnarono il suo corpo al luogo della sepoltura ma la folla di persone che si era radunata era tale che non fu possibile fare il funerale per diversi giorni. Venne seppellita in forma privata nel chiostro della chiesa di San Domenico, come aveva chiesto, ma in seguito il suo corpo venne trasportato all\u2019interno della chiesa stessa.\nIl suo corpo \u00e8 conservato e venerato a Lima nella Basilica Domenicana del Santo Rosario.\nCulto.\nGi\u00e0 mentre era in vita la sua fama di santit\u00e0 fu molto grande e sentita. Un episodio pi\u00f9 caratteristico presenta la santa abbracciata al tabernacolo per difenderlo dai calvinisti olandesi all'assalto della citt\u00e0 di Lima. L'inattesa liberazione della citt\u00e0, dovuta all\u2019improvvisa morte dell'ammiraglio olandese, fu attribuita alla sua intercessione. \nFu beatificata nel 1668 da papa Clemente IX e soltanto due anni dopo fu inaspettatamente proclamata patrona principale delle Americhe, del Nuovo Mondo, delle Filippine e delle Indie Occidentali. Fu un riconoscimento del tutto inusuale e insolito per l'epoca visto che per decreto papale di circa mezzo secolo prima si stabiliva che nessuna figura poteva essere dichiarata patrona se non fosse prima stata canonizzata: la venerazione per questa giovane figura era ormai talmente forte che la canonizzazione avvenne solo tre anni dopo, il 12 aprile 1671 da parte di papa Clemente X, divenendo cos\u00ec la prima dei santi americani. \n\u00c8 invocata in caso di ferite, contro le eruzioni vulcaniche e anche in caso di litigi familiari. \nLa commemorazione liturgica ricorre il 23 agosto (il 30 agosto nella messa tridentina).\nA lei sono intitolate quattro parrocchie in territorio italiano: a Palermo, a Torino, a Lecce nel quartiere a lei dedicato e ad Alano di Castellabate in provincia di Salerno, ove vengono custodite alcune reliquie con un'urna che rappresenta la santa nel soave momento della sua morte.\nNel XVII secolo, santa Rosa fu assunta come patrona del castello (cittadina murata) di Spilamberto in provincia di Modena, governato all'epoca dalla nobile famiglia dei Rangoni. La ragione di tale decisione \u00e8 da ricercare nel nome del paese: \"Spilamberto\" deriva infatti da \"spinum\" e \"Lamberti\" (letteralmente \"La spina\" - verosimilmente per: \"Lo spinaio - di Lamberto\"), e un documento d'archivio spiega che \u00abaffinch\u00e9 alle spine di Lamberto non mancasse una rosa, gli abitanti del castello assunsero quella di Lima\u00bb (\"ne spinis Lamberti rosa deesset Limanam assumpserunt\").\nCultura di massa.\nA santa Rosa fu dedicato un dolce, la sfogliatella \"Santarosa\", inventato nel Settecento dalle monache domenicane del Conservatorio di Santa Rosa da Lima di Conca dei Marini, una cittadina sulla Costiera Amalfitana.\nA Callao (il porto di Lima), un'iconografia la vede raffigurata con un\u2019ancora, nonostante venga dipinta solitamente con una corona di rose sulla testa o anche in grembo o su un vassoio."}
{"id": "4048", "revid": "120036411", "url": "https://it.wikipedia.org/wiki?curid=4048", "title": "Samario", "text": "Il samario \u00e8 l'elemento chimico di numero atomico 62 e il suo simbolo \u00e8 Sm.\nCaratteristiche.\nIl samario \u00e8 un metallo dei lantanidi dall'aspetto argenteo, abbastanza stabile all'aria a temperature inferiori a ; sopra questo limite si incendia spontaneamente.\nEsiste in tre forme cristalline differenti in funzione della temperatura; le temperature di conversione tra di esse sono 734\u00a0\u00b0C e 922\u00a0\u00b0C.\nApplicazioni.\nTra gli usi del samario rientrano:\nStoria.\nIl samario fu individuato per la prima volta nel 1853 per via spettroscopica dal chimico svizzero Jean Charles Galissard de Marignac, che ne ipotizz\u00f2 la presenza nel didimio a partire da alcune righe spettrali. Fu poi il francese Paul \u00c9mile Lecoq de Boisbaudran a isolarlo nel 1879 dalla samarskite. Sia quest'ultimo minerale sia l'elemento prendono il nome dall'ingegnere russo Samarskij.\nRuolo biologico.\nIl samario non riveste alcun ruolo biologico noto.\nDisponibilit\u00e0.\nIl samario non si trova in natura allo stato nativo; come gli altri elementi delle \"terre rare\" \u00e8 contenuto in diversi minerali, tra cui la monazite, la bastnasite e la samarskite. La monazite, che ne contiene fino a 2,8%, e la bastnasite sono le principali fonti industriali di questo elemento.\nSolo in tempi relativamente recenti \u00e8 stato possibile isolare il samario in forma abbastanza pura attraverso tecniche di scambio ionico, estrazione in solvente e galvanostegia.\nIl samario metallico \u00e8 spesso preparato per elettrolisi di una miscela di cloruro di samario e cloruro di sodio o cloruro di calcio fusi. Pu\u00f2 essere preparato anche per riduzione dei suoi sali con il lantanio.\nComposti.\nTra i composti del samario si annoverano:\nIsotopi.\nIl samario in natura si compone dei 4 isotopi stabili 144Sm, 150Sm, 152Sm, 154Sm e dei 3 isotopi radioattivi 147Sm, 148Sm, 149Sm. Di questi 152Sm \u00e8 l'isotopo pi\u00f9 abbondante e rappresenta in 26,75% del totale.\nGli isotopi radioattivi del samario sono 32, i pi\u00f9 stabili sono 148Sm con emivita di , 149Sm con emivita di e 147Sm con emivita di .\nGli altri hanno emivita inferiore a e la maggior parte di essi inferiore a 48 secondi. Questo elemento possiede anche 5 metastati di cui i pi\u00f9 stabili sono 141mSm (emivita: 22,6 minuti), 143m1Sm (66 secondi) e 139mSm (10,7 secondi).\nLa principale modalit\u00e0 di decadimento degli isotopi pi\u00f9 leggeri di 152Sm \u00e8 la cattura elettronica con conseguente trasformazione in isotopi di promezio; quelli pi\u00f9 pesanti subiscono invece solitamente il decadimento beta trasformandosi in isotopi dell'europio.\nPrecauzioni.\nCome per gli altri lantanidi, anche i composti del samario posseggono una tossicit\u00e0 medio-bassa, bench\u00e9 non ancora studiata in dettaglio."}
{"id": "4063", "revid": "57872", "url": "https://it.wikipedia.org/wiki?curid=4063", "title": "Stella (Italia)", "text": "Stella (\"Steia\" o \"Steja\" in ligure) \u00e8 un comune italiano sparso di abitanti della provincia di Savona in Liguria. La sede comunale \u00e8 situata nella frazione di San Giovanni, quest'ultima celebre per aver dato i natali a Sandro Pertini, settimo presidente della Repubblica Italiana dal 1978 al 1985.\nGeografia fisica.\nTerritorio.\nIl comune \u00e8 situato nell'Appennino Ligure, nell'alto bacino del torrente Sansobbia nel Parco naturale regionale del Beigua.\nStella \u00e8 composta da tre valli scavate dai torrenti Riobasco, Teiro e Sansobbia: quest'ultimo \u00e8 il principale e forma una ampia ansa fertile e coltivata in prossimit\u00e0 di San Giovanni. L'altitudine media \u00e8 di 225 metri s.l.m. A est il territorio \u00e8 delimitato dal monte Beigua e a nord dal Colle del Giovo e dal Bonomo. Su quest'ultimo monte, costituito da rocce calcaree, \u00e8 possibile imbattersi in piccole grotte frequentate dagli appassionati del settore. Ne sono state individuate in tutto una dozzina e le pi\u00f9 famose sono quelle dette del \"Garbasso\", \"Garbetto\" e \"pietra dell'Arma\".\nLe zone coltivate non sono molte, anche se ultimamente si stanno recuperando terreni abbandonati. I boschi abbondano cos\u00ec come le sorgenti d'acqua. A quote basse si trovano acacie, querce, pino marittimo e domestico, ma soprattutto castagni. A quote pi\u00f9 alte sono diffusi il nocciolo e soprattutto il faggio.\nClima.\nIl clima varia molto nelle varie frazioni. Gameragna risente fortemente dell'influsso del mare e gli inverni sono molto simili a quelli della riviera. San Giovanni \u00e8 piuttosto ventosa e mediamente vi nevica due o tre volte all'anno, anche se solitamente la neve si scioglie nel giro di qualche giorno. San Bernardo e San Martino sono le pi\u00f9 alte come quota (circa 350\u2013370\u00a0m s.l.m.), ma la seconda \u00e8 riparata dal monte Beigua e le gelate sono abbastanza sporadiche e molto raramente intense. San Bernardo, essendo pi\u00f9 esposta alle correnti che scendono dal Colle del Giovo, ha un clima un pi\u00f9 freddo, con gelate pi\u00f9 frequenti e temperature massime diurne piuttosto basse anche nel pieno pomeriggio. In inverno la neve pu\u00f2 cadervi da novembre ad aprile e rimanere anche per due o tre settimane.\nLa frazione pi\u00f9 fredda \u00e8 Santa Giustina che beneficia pochissimo dell'azione mitigatrice marina essendo posta lungo il Sansobbia a ridosso del Giovo e in una conca soggetta a inversioni termiche abbastanza pronunciate. Le gelate non solo vi sono piuttosto frequenti (45-50 concentrate tra la met\u00e0 di novembre e la met\u00e0 di marzo), ma anche abbastanza intense (-10,4\u00a0\u00b0C di minima il 1\u00ba marzo 2005).\nGeneralmente Stella ha costantemente una temperatura di 4 o 5 gradi inferiore rispetto a quella di Albisola e Savona. In primavera talvolta vi pu\u00f2 essere il cielo semicoperto a causa delle nuvole che si addensano sul crinale appenninico. Le estati sono ventilate e gli autunni caratterizzati da cieli sereni e vivaci venti di tramontana.\nStoria.\nLe origini.\nIl territorio era gi\u00e0 abitato in epoca preistorica, come confermato dal ritrovamento di alcuni manufatti litici. In et\u00e0 pre-romana Stella \u00e8 probabilmente stata frequentata dalla trib\u00f9 ligure dei Docilii, fatto di cui rimarrebbe memoria nel nome della localit\u00e0 Castellari. Con la conquista romana il territorio fu inserito nel municipio di \"Vada Sabatia\" (l'odierna cittadina di Vado Ligure) e intorno al V secolo sarebbe stata costruita la prima chiesa di Martino di Tours, unica parrocchia sino al 1567.\nAgli inizi del VII secolo, dopo alcuni scontri tra Longobardi e Bizantini, questi ultimi posero il castello sotto il comando del castellaro di Albisola. Ci\u00f2 non imped\u00ec ai Longobardi di conquistare la Riviera nel 643, ripopolando i territori di Stella e Alpicella (frazione odierna di Varazze).\nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC) attraverso il controllo dell'abbazia di San Salvatore di Giusvalla e dell'Abbazia di Santa Giustina di Sezz\u00e8 (Sezzadio) (per il borgo di \"Danavete\" oggi Santa Giustina) e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico.\nIn seguito il territorio fu inserito nella Marca Aleramica, rafforzata dall'imperatore Ottone I del Monferrato per contrastare le scorrerie saracene. Nonostante questo, nel 931 i Saraceni giunsero fino ad Acqui Terme, distruggendo l'abbazia di Giusvalla.\nIntorno alla prima met\u00e0 del XII secolo fu ricostruito il castello di Stella, segnando l'inizio di una colonizzazione agricola delle valli, prima abitate da pastori e boscaioli. Il territorio era posto sotto la signor\u00eca del marchese Guelfo, alla cui morte la moglie don\u00f2 il castello di Albissola al Comune di Savona. Il documento datato 23 gennaio 1137 tramanda la prima citazione scritta del nome \"Stella\" riportando tra i testimoni della donazione un \"Arialdus de Stella\". L'influenza dei marchesi nel corso dei decenni si ridusse sempre pi\u00f9 a discapito dei castellani che divennero detentori del potere sul territorio.\nIl XIII secolo.\nI marchesi Del Bosco, di Pareto e Delfino cedettero i loro territori stellesi a Savona. Per questo nel 1227 Stella si trov\u00f2 coinvolta nella guerra contro Genova. Il 22 aprile le truppe genovesi posero d'assedio il castellaro di Albisola. Il 28 aprile il castellano di Stella, Sigismondo (o Simone) Pedebove, tratt\u00f2 la resa del fortilizio stellese. Savona cadde il successivo 24 maggio, furono spianate le mura e distrutti i moli. A Stella, grazie alla protezione genovese, i castellani furono liberi da vincoli con Savona, pur essa continuando a mantenere la propriet\u00e0 del territorio.\nIl 5 ottobre 1244 giunse nel castello di Stella papa Innocenzo IV in viaggio per il Concilio di Lione. Colpito da una forte febbre, il pontefice rimase ospite del castellano per due settimane.\nNegli anni successivi nacque un organismo comunale composto da podest\u00e0, Consiglio Minore per affari generali e Consiglio degli Uomini in Arme. Tale struttura non subir\u00e0 grosse modifiche sino al XVIII secolo.\nCon la definitiva resa di Savona nel febbraio 1251, Stella divenne il primo feudo della potente famiglia Grimaldi, a cui si aggiunsero in seguito la signor\u00eca su Mentone e Monaco. Il 2 agosto 1272, il castello fu distrutto dai Doria entrati in conflitto con i Grimaldi che ne ripresero possesso nel 1278.\nIl XIV secolo.\nCacciati da Genova nel 1297, i Grimaldi si rifugiarono nei possedimenti di Nizza, Provenza e Stella. In questo periodo molti stellesi divennero balestrieri al servizio della potente famiglia genovese, partecipando alle guerre tra Inghilterra e Francia. Nel 1310 il castello fu nuovamente distrutto da un esercito della Repubblica di Genova comandato da Opizzino Spinola il quale a sua volta fu sconfitto l'anno seguente dai Grimaldi i quali poterono cos\u00ec rientrare in Genova.\nIntorno al 1385, forse anche a causa della crisi economica causata dalla peste, gli Stellesi si ribellarono a cacciarono i Grimaldi. Nel 1390 tutta Stella risultava ormai di propriet\u00e0 genovese, in particolare del doge Antoniotto Adorno. Nel 1394 scoppi\u00f2 una guerra tra il duca di Orl\u00e9ans e Genova. Quest'ultima nel 1397 cedette il castello di Stella al re di Francia Carlo VI il quale lo presidi\u00f2 permanentemente con 15 soldati.\nIl XV secolo.\nNel 1409 scoppi\u00f2 una ribellione genovese contro la Francia e Stella fu restituita a Genova. Nel 1413 il castello fu attaccato invano dai Piemontesi e nel 1421 il comprensorio fu ceduto al milanese Filippo Maria Visconti. Nel 1425 Stella torn\u00f2 genovese e nel 1428 fu nuovamente conquistata dai milanesi, definitivamente cacciati nel 1435. Molti stellesi vennero utilizzati in operazioni militari in questi anni, basti pensare che nel 1450 tre delle cinque porte di Savona erano presidiate da uomini di Stella.\nNel 1458 il dogato genovese fu ceduto al re di Francia la cui dominazione su Stella fu poco pi\u00f9 che formale. Negli anni seguenti la comunit\u00e0 stellese fu abbandonata a s\u00e9 stessa e frequenti furono gli scontri tra Francesi e Genovesi. Nell'aprile 1461 una colonna francese fu massacrata al Colle di Cadibona da milizie di Stella e Quiliano. Vi fu poi un periodo di pace tra il 1464 e il 1478 quando i duchi milanesi Sforza divennero Signori di Genova e Savona. Un ufficiale sforzesco riporta che all'epoca il paese era abitato da circa 800 persone.\nUna ribellione scoppi\u00f2 nel 1478 e cacci\u00f2 i Milanesi con l'aiuto delle famiglie genovesi degli Adorno e dei Fregoso. Poco dopo fu dichiarato lo smantellamento del castello, definitivamente abbandonato. Stella fu posta nuovamente sotto il dominio di Milano nel 1496 da Ludovico il Moro, passando poi alla Francia che conquist\u00f2 Milano il 6 settembre 1499.\nIl XVI e XVII secolo.\nContinue lotte intestine tra le famiglie genovesi proseguirono per molti anni. Stella fu sempre legata storicamente alla famiglia Fregoso, spesso in conflitto con gli Adorno. Nel 1525 Stella fu teatro di combattimenti tra Francesi (appoggiati dai Fregoso) e Spagnoli (Adorno). Genova divenne repubblica sovrana nel 1528 e pot\u00e9 rivolgere tutti i suoi sforzi contro Savona che fu conquistata. La citt\u00e0 vecchia fu rasa al suolo e il porto interrato. A tali operazioni partecip\u00f2 anche manovalanza stellese.\nGli anni successivi videro un lungo periodo di pace. Le cronache tramandano lo svolgersi a Stella di feste da ballo, partite a carte, concerti di liuti e chitarre e pubbliche letture di poesia. Nel 1567 furono erette a parrocchie le frazioni di San Bernardo e Gameragna. Per San Giovanni lo stesso accadde l'anno successivo. La pace fu interrotta nel 1625 quando i Savoia attaccarono Genova. La frazione di Santa Giustina fu saccheggiata e bruciata. Gli Stellesi si vendicarono qualche mese dopo uccidendo 70 soldati piemontesi. La peste colp\u00ec il territorio nel 1630 (eccetto Gameragna). Stella invece scamp\u00f2 la seconda epidemia del 1656-57. Nel 1672 si riaccese la guerra con il Piemonte. Il 20 settembre Sassello fu saccheggiata, ma il bottino fu estorto ai piemontesi da 400 uomini di Stella e Albissola che nella notte attaccarono il castello di Santa Giulia a Dego. La pace tra Genova e i Savoia fu siglata l'anno seguente.\nIl XVIII secolo.\nNel 1707 Pontinvrea divenne territorio dei Savoia, portando cos\u00ec il confine tra Regno di Sardegna e Repubblica di Genova a ridosso di Stella. Numerosi furono gli episodi di tensione con furti di capre, bovini, taglio di boschi da entrambe le parti. La guerra tra Genova, alleata con gli Spagnoli, e il Piemonte, alleato con gli Austriaci, riesplose nel 1745.\nIl 7 settembre 1746 i Piemontesi calarono su Sassello e Stella, obbligando le comunit\u00e0 a pagare forti somme e a consegnare ostaggi. Il 5 dicembre Genova si ribell\u00f2 agli Austriaci, ma la liberazione si ferm\u00f2 ad Arenzano. Stella rimase piemontese fino al 1747, quando fu firmato l'armistizio a Nizza tra Spagnoli-Genovesi e Austro-Sardi che sanc\u00ec il ritorno ai vecchi confini.\nUn lungo periodo di pace trascorse fino all'arrivo dell'esercito rivoluzionario francese. La neutralit\u00e0 di Genova fu violata il 5 aprile 1794 con l'ingresso dei Francesi in Ventimiglia per raggiungere i territori sabaudi. Con la prima battaglia di Dego i nemici furono respinti ad Acqui. A Stella, che conobbe solo violenze e devastazioni, furono chieste legna, paglia e vettovaglie. Nel giugno 1795 gli Austriaci ripresero Savona per essere definitivamente sconfitti nella battaglia di Loano. Nell'aprile 1796 forti scontri si ebbero lungo la linea di Giovo Ligure, sopra Santa Giustina che videro la ritirata degli Austriaci. Le truppe francesi vissero di rapina ai danni della popolazione stellese. Infine il 14 giugno 1797 fu costituito a Genova un governo provvisorio rivoluzionario che segn\u00f2 la fine della Repubblica di Genova.\nGli anni seguenti furono caratterizzati per Stella e la Liguria da pessimi raccolti e soffocanti provvedimenti fiscali. I Francesi inviarono un presidio al Giovo, per il cui mantenimento furono confiscati e macellati tutti i muli di Stella. Fin\u00ec per sempre la millenaria attivit\u00e0 di trasporto merci tra la costa e il Piemonte.\nIl XIX secolo.\nNell'aprile 1800 inizi\u00f2 l'offensiva austriaca. 10000 uomini si disposero lungo le colline da Albisola sino a Giovo Ligure. Stella fu teatro di aspri scontri, divisa letteralmente in due con gli Austriaci sulla riva destra del Sansobbia e i Francesi sulla sinistra. Molte case furono bruciate, saccheggiate o distrutte, basti pensare che a San Martino in un solo giorno furono sparati pi\u00f9 di 10000 colpi di fucile. Alla fine la sconfitta austriaca di Marengo restitu\u00ec la Liguria alla Francia. Durante tutto questo periodo fino al Congresso di Vienna, la situazione dell'ordine pubblico rimase drammatica. Bande di malfattori e banditi imperversarono nel territorio arrivando sino ad uccidere il parroco di San Giovanni. Nel 1802 un violento nubifragio caus\u00f2 danni alle strade e il crollo dell'abside della chiesa di San Giovanni. Un fortunale ancora pi\u00f9 violento si abbatt\u00e9 il 3 e 4 settembre 1814 provocando la rovina di case e numerosissime frane che sconvolsero il territorio.\nTerminato il regime napoleonico, dopo una breve restaurazione della Repubblica di Genova tra aprile e dicembre del 1814, Stella e la Liguria furono annesse al Regno di Sardegna nel gennaio 1815. Fu pertanto abolita la dogana di Santa Giustina nel 1818. Nel 1852 venne ultimata la costruzione della strada tra Albisola e Giovo Ligure (prima esisteva solo un sentiero largo un metro), nel 1863 quella per Varazze e nel 1884 quella per la frazione di San Bernardo. Tra il 1883 e il 1893 i cantieri per la costruzione dei 6 forti del Giovo (frazione di Stella fino al 1967) contribuirono allo sviluppo di Santa Giustina. Verso la fine del secolo molte famiglie genovesi e savonesi scelsero Stella come luogo di villeggiatura estiva, moda che rimarr\u00e0 in uso fino ai giorni nostri.\nSubisce gli ultimi aggiustamenti al territorio comunale nel 1967 con la cessione della frazione di Giovo Ligure al comune di Pontinvrea.\nDal 1973 al 30 aprile 2011 ha fatto parte della Comunit\u00e0 montana del Giovo.\nSimboli.\nLo stemma ufficiale \u00e8 stato approvato con l'apposito Decreto del Presidente della Repubblica datato al 2 gennaio del 1993 e registrato nell'Ufficio Araldico il 18 maggio del 1993.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Stella sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl Comune di Stella ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito dalle cinque frazioni di San Giovanni (capoluogo comunale), Gameragna, San Bernardo, Santa Giustina, San Martino, storicamente riconosciute dalla comunit\u00e0 e dallo statuto comunale, per una superficie territoriale di 43,68\u00a0km\u00b2.\nConfina a nord con il comune di Sassello, a sud con Albisola Superiore e Celle Ligure, ad ovest con Pontinvrea e Albisola Superiore, ad est con Sassello, Varazze e Celle Ligure.\nFrazioni.\nIl comune di Stella \u00e8 costituito da cinque frazioni, chiamate localmente \"cinque stelle\".\nEconomia.\nLa principale risorsa economica del comune \u00e8 l'agricoltura, anche se ultimamente si \u00e8 dato l'avvio a nuove realt\u00e0 legate all'industria grazie alla presenza di officine meccaniche e fabbriche alimentari. Nel territorio stellese \u00e8 attivo un parco eolico, denominato \"Cinque Stelle\", con l'installazione di tre aerogeneratori.\nInfrastrutture e trasporti.\nStrade.\nIl centro di Stella \u00e8 attraversato principalmente dalla strada statale 334 del Sassello che gli permette il collegamento stradale con Sassello, a nord, ed Albisola Superiore a sud. Altre arterie viari del territorio sono la provinciale 542 per Pontinvrea, la provinciale 37 per Gameragna e la provinciale 22 di Brasi (Celle Ligure)."}
{"id": "4068", "revid": "125987798", "url": "https://it.wikipedia.org/wiki?curid=4068", "title": "Sacramento (California)", "text": "Sacramento \u00e8 una citt\u00e0 statunitense, capoluogo dell'omonima contea e capitale dello Stato della California. Secondo il censimento del 2018 la citt\u00e0 aveva una popolazione totale di 501.334 abitanti. Fu fondata nel dicembre del 1848 da John Sutter Jr., a partire dal Forte Sutter, fondato dal padre, il capitano John Sutter, nel 1839.\nDurante la corsa all'oro Sacramento era un punto di distribuzione, centro agricolo e commerciale, terminale per ferrovie, diligenze, trasporti fluviali, telegrafo, la Pony Express e la First Transcontinental Railroad.\nLa citt\u00e0 ha una superficie di circa 248 km\u00b2, con una popolazione di 407.018 nel 2000 (la popolazione era di 275.741 nel 1980). Essa si trova alla confluenza del fiume Sacramento e dell'American River nella porzione settentrionale della California Central Valley, conosciuta come valle del Sacramento. Ha un porto con acque profonde collegate tramite un canale alla baia di Suisun. \u00c8 il centro ferroviario, di spedizione, manifatturiero e commerciale della valle di Sacramento, dove frutta, verdura, riso, farina e latticini vengono prodotti, si alleva il bestiame e l'industria alimentare \u00e8 una delle principali attivit\u00e0.\nLa citt\u00e0 \u00e8 dotata di un aeroporto internazionale, che gestisce voli verso il resto degli Stati Uniti e il Messico.\nSacramento \u00e8 situata circa 137 km a nord-est di San Francisco, sulla Interstate 80, 217 km a sud-ovest di Reno (Nevada) sulla Interstate 80 e 620 km a nord di Los Angeles sulla Interstate 5.\nGeografia fisica.\nTerritorio.\nSecondo l'Ufficio del censo degli Stati Uniti la citt\u00e0 si estende su un'area di 257 km\u00b2 (99,2 mi\u00b2), dei quali 251,6 km\u00b2 (97,2 mi\u00b2) coperti da terreno e 5,4 km\u00b2 (2,1 mi\u00b2) da acqua. Il 2,10% dell'area totale \u00e8 composto da acqua.\nClima.\nSacramento ha un clima mediterraneo caratterizzato da inverni miti ed estati secche. L'area ha normalmente un basso tasso di umidit\u00e0. Piogge leggere sono frequenti tra dicembre e febbraio. La temperatura media annuale \u00e8 di 16,1\u00b0C (61\u00b0F), con una media giornaliera che va dai 7,8\u00b0C (46\u00b0F) a dicembre e gennaio fino ai 24,4\u00b0C (76\u00b0F) in luglio. Le massime giornaliere sono comprese tra i 11,7\u00b0C (53\u00b0F) in dicembre e gennaio e i 33,9\u00b0C (93\u00b0F) in luglio. Le minime giornaliere vanno dai 3,3\u00b0C (38\u00b0F) ai 14,4\u00b0C (58\u00b0F). Nell'anno si contano mediamente 73 giorni con una massima superiore a 32,2\u00b0C (90\u00b0F), con un picco registrato a 45,5\u00b0C (114\u00b0F) il 17 luglio 1925, e diciotto giorni con temperature sotto gli 0\u00b0C (32\u00b0F), e una minima assoluta registrata l'11 dicembre 1932, a -8,3\u00b0C (17\u00b0F).\nLe precipitazioni medie annue ammontano a 442 mm, con una quasi assenza di pioggia nei mesi estivi, e una precipitazione media di 94 mm in gennaio. In media i giorni in cui piove sono 58 all'anno. Nel febbraio del 1992 a Sacramento ci furono sedici giorni consecutivi di pioggia (163 mm). Un record di 184 mm di pioggia si ebbe il 20 aprile 1880.\nIn media 96 giorni all'anno sono caratterizzati dalla nebbia, generalmente al mattino e principalmente a dicembre e gennaio.\nLa nevicata record \u00e8 stata registrata il 4 gennaio 1888, con 90 mm.\nStoria.\nLa frontiera Persa.\nGli indiani Miwok, Shonommey e Maidu vissero in quest'area per migliaia di anni. Contrariamente ai coloni che avrebbero fatto di Sacramento la loro casa, queste popolazioni hanno lasciato poche tracce della loro esistenza. La loro dieta era dominata dalle ghiande, prese dalle numerose querce della regione, e da frutta, bulbi, semi e radici in tutti i periodi dell'anno.\nL'esploratore spagnolo Gabriel Moraga scopr\u00ec e battezz\u00f2 la Valle di Sacramento e il fiume Sacramento nel 1806-1808 e li dedic\u00f2 all'insigne sacramento dell'Eucaristia.\nDai pionieri alla febbre dell'oro.\nIl pioniere svizzero John Sutter arriv\u00f2 nell'area di Sacramento con altri coloni nell'agosto 1839 e fond\u00f2 la colonia di Fort Sutter, ribattezzata nel 1840 Nueva Helvetia (\"nuova Svizzera\" in spagnolo). L'oro venne successivamente scoperto a Sutter's Mill (situato vicino a Coloma) nel 1848, con un conseguente aumento della popolazione man mano che i cercatori d'oro arrivavano nella zona. John Sutter Jr. in seguito progett\u00f2 la citt\u00e0 di Sacramento contro i desideri del padre: adott\u00f2 il nome della citt\u00e0 da quello del fiume Sacramento per motivi commerciali e affid\u00f2 all'ingegnere topografico William H. Warner il compito di progettare la planimetria ufficiale della citt\u00e0; i rapporti tra Sutter padre e il figlio si deteriorarono definitivamente quando Sacramento ottenne un improvviso successo commerciale, provocando il successivo fallimento di Forte Sutter, Sutter's Mill e della citt\u00e0 di Sutterville, che erano state fondate da John Sutter padre.\nIl nucleo originario progettato da William Warner \u00e8 situato a est e a sud della zona in cui il fiume American incontra il fiume Sacramento (anche se con il passare del tempo si \u00e8 esteso notevolmente verso nord, sud ed est). Diverse citt\u00e0 e villaggi adiacenti aumentano l'area complessiva della Grande Sacramento.\nI cittadini di Sacramento adottarono uno statuto comunale nel 1849, il quale venne riconosciuto dalla legislatura statale nel 1850. Durante i primi anni '50 la valle di Sacramento fu devastata da inondazioni, incendi ed epidemie di colera, ma, nonostante ci\u00f2, grazie alla sua posizione (la valle del Mother Lode nella Sierra Nevada), la citt\u00e0 appena fondata crebbe rapidamente e la popolazione raggiunse in pochissimo tempo circa 10.000 persone.\nCitt\u00e0 capitale.\nDopo anni di spostamenti, la legislatura della California nomin\u00f2 Sacramento come sede permanente dello State Capitol nel 1854: simile al Campidoglio di Washington, questo edificio di granito in stile neorinascimentale fu completato soltanto nel 1874. Grazie al suo nuovo status e alla posizione strategica, Sacramento prosper\u00f2 rapidamente e divenne il terminale orientale del Pony Express e successivamente della First Transcontinental Railroad, che incominci\u00f2 i lavori di costruzione a Sacramento nel 1863 e venne finanziata dai \"Big Four\" (Mark Hopkins, Charles Crocker, Collis P. Huntington e Leland Stanford).\nLo stesso fiume che in precedenza aveva portato morte e distruzione forn\u00ec un livello crescente di trasporto e commercio. Sia il fiume American sia soprattutto il fiume Sacramento sarebbero stati elementi chiave per il successo economico della citt\u00e0: infatti, la citt\u00e0 possedeva il controllo del commercio su questi fiumi e progetti di lavori pubblici vennero finanziati tramite le tasse sui beni scaricati dalle navi e caricati sui vagoni merci nella storica Sacramento Rail Yards.\nNel tentativo di controllare le inondazioni, gli abitanti alzarono il livello della citt\u00e0 con del materiale da riporto; quelli che erano i pianoterra dei palazzi divennero gli scantinati. Ora entrambi i fiumi sono usati intensivamente per gli sport acquatici. Il fiume American \u00e8 interdetto alle barche ed \u00e8 diventato un'attrazione internazionale per i canoisti. Il fiume Sacramento \u00e8 frequentato da molti sportivi, che possono fare escursioni giornaliere nelle vicinanze o navigare attraverso il delta fino alla Bay Area e a San Francisco.\nL'era moderna.\nSacramento divenne un porto (79 miglia nautiche a nord-est di San Francisco) quando una scuna carica di ferro e acciaio attracc\u00f2 al molo nel centro della citt\u00e0. Navi che trasportavano attrezzi e equipaggiamento minerario per Sacramento e le miniere d'oro circostanti permisero al porto fluviale di prosperare.\nIl sindaco Paul Norboe, assistente ingegnere di stato per la California, vide il potenziale della citt\u00e0 e nel 1916 espresse la necessit\u00e0 di un porto pi\u00f9 profondo. Gli sforzi di Norboe convinsero lo Stato e la camera di commercio di Sacramento a fare uno studio di fattibilit\u00e0 per un porto e un canale con acque profonde. Alla fine della seconda guerra mondiale, William G. 'Bill' Stone (successivamente considerato il \"padre del porto di Sacramento\") convinse il genio militare dell'esercito statunitense a rivedere il progetto. Il nuovo studio propose un canale di 69 km che arrivasse fino al lago Washington nella contea di Yolo, in quella che ora \u00e8 la citt\u00e0 di West Sacramento. Il canale sarebbe partito dal fiume Sacramento vicino a Rio Vista.\nIl Congresso degli Stati Uniti autorizz\u00f2 il progetto di costruzione del porto di Sacramento nel luglio 1946, che fu firmato dal presidente Harry S. Truman. Roy Deary, presidente della camera di commercio di Sacramento, nomin\u00f2 un comitato organizzatore del distretto portuale, con riunioni tenute tra i rappresentanti della contea e della citt\u00e0. Il distretto portuale di Sacramento-Yolo fu creato nel 1947, la cerimonia inaugurale si tenne nel 1949.\nLa prima grande struttura di stoccaggio del porto fu un silo da (successivamente aumentati a ), che ricevette le prime consegne di farina nel 1950. Il 29 giugno 1963, davanti a cinquemila spettatori festanti, arriv\u00f2 il vascello a motore Taipei Victory. La nave, battente bandiera della Cina nazionalista, verniciata a nuovo per l'occasione, venne caricata con 5.000 tonnellate di sacchi di riso per la Mitsui Trading Co. Sul ponte c'erano mille tonnellate di tronchi destinati all'isola di Okinawa, in Giappone. Fu la prima nave oceanica che attracc\u00f2 a Sacramento dopo la nave a vapore Harpoon nel 1934.\nL'attuale statuto della citt\u00e0, adottato dagli elettori nel 1920, stabilisce una forma di governo basata su consiglio cittadino e un city manager. La citt\u00e0 di North Sacramento venne incorporata nel 1924 e fusa con quella di Sacramento nel 1964.\nSacramento oggi.\nL'attuale sindaco \u00e8 Darrell Steinberg. La citt\u00e0 ospita due squadre professionistiche di pallacanestro, una maschile, i Sacramento Kings (NBA), e una femminile, i Sacramento Monarchs (WNBA). Inoltre ha sede anche una squadra di baseball delle leghe minori chiamata Sacramento Rivercats (affiliata agli Oakland Athletics).\nLa fiera di stato della California si tiene a Sacramento nelle ultime settimane estive, che termina nel Labor Day. Pi\u00f9 di un milione di persone hanno visitato la fiera nel 2001.\nSacramento ospita anche la California State University, fondata con il nome di Sacramento State College nel 1947. Il Los Rios Community College District ospita diversi college biennali: American River College, Consumnes River College, Sacramento City College, pi\u00f9 molti altri centri.\nIl quotidiano principale \u00e8 il \"Sacramento Bee\", fondato nel 1857, il suo rivale \"Sacramento Union\" incominci\u00f2 le pubblicazioni sei anni prima, nel 1851, e prima di chiudere i battenti nel 1994, era il pi\u00f9 vecchio quotidiano a ovest del Mississippi. Lo scrittore Mark Twain lavor\u00f2 per l'Union nel 1866.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Sacramento e la stazione di Sacramento Valley \u00e8 il principale scalo ferroviario. Essa \u00e8 anche servita da una rete tranviaria con tre linee.\nStatistiche.\nSecondo il censimento del 2000 si contano 407.018 persone e 154.581 famiglie residenti nella citt\u00e0. La densit\u00e0 della popolazione \u00e8 di 1.617,4/km\u00b2 (4.189,2/mi\u00b2). Ci sono 163.957 unit\u00e0 abitative con una densit\u00e0 media di 651,5/km\u00b2 (1.687,5/mi\u00b2). La composizione etnica della citt\u00e0 \u00e8: 48,29% bianchi, 15,47% afroamericani, 1,30% americani nativi, 16,62% asiatici, 11,91% di altre etnie e 6,41% di due o pi\u00f9 etnie. Il 21,61% della popolazione \u00e8 latino-ispanica.\nCi sono 154.581 famiglie, delle quali il 30,2% ha bambini sotto i diciotto anni che vivono in casa, il 38,4% sono coppie sposate, il 15,4% ha un capofamiglia donna con marito non presente e il 41,0% sono non famiglie. Il 32,0% dei nuclei familiari \u00e8 composto da singoli individui e il 9,2% \u00e8 formato da ultra 65enni che vivono soli. La famiglia media \u00e8 composta da 2,57 persone.\nNella citt\u00e0 la distribuzione della popolazione \u00e8 la seguente: 27,3% sotto i 18 anni, 10,4% dai 18 ai 24, 30,7% dai 25 ai 44, 20,2% dai 45 ai 64 e 11,4% dai 65 anni in su. L'et\u00e0 media \u00e8 di 33 anni. Per ogni cento donne ci sono 94,5 uomini; per ogni cento donne dai 18 anni in su, ci sono 91 uomini.\nIl reddito medio per una famiglia \u00e8 di $37.049. Gli uomini hanno un reddito medio di $35.946 contro i $31.318 delle donne. Le entrate pro capite della citt\u00e0 ammontano a $18.721. Il 20,0% della popolazione e il 15,3% delle famiglie sono sotto la soglia della povert\u00e0. Sul totale delle persone che vivono in povert\u00e0, il 29,5% sono sotto i 18 anni e il 9,0% sono dai 65 anni in su.\nSport.\nSacramento \u00e8 rappresentata da tre formazioni nelle leghe professionistiche statunitensi:"}
{"id": "4069", "revid": "765341", "url": "https://it.wikipedia.org/wiki?curid=4069", "title": "Svezia", "text": "La Svezia (: ; in svedese: \"Sverige\", ), ufficialmente chiamata Regno di Svezia (in svedese: \"Konungariket Sverige\"), \u00e8 uno Stato membro dell'Unione Europea, situato nella penisola scandinava.\nConfina con la Norvegia a ovest e con la Finlandia a nord-est; \u00e8 bagnata dal mar Baltico e dal Golfo di Botnia a est, e dagli stretti dello Skagerrak e del Kattegat a sud-ovest; lo stretto dell'\u00d8resund, che separa la Svezia dalla Danimarca, \u00e8 dal 2000 attraversato dal ponte omonimo che collega i due Paesi rispettivamente tra Malm\u00f6 e Copenaghen.\nCon i suoi \u00a0km\u00b2 di superficie la Svezia \u00e8 il quinto Stato pi\u00f9 esteso dell'Europa politica dopo Russia, Ucraina, Francia e Spagna, nonch\u00e9 il terzo dell'Unione. Si estende per una lunghezza di oltre \u00a0km in linea d'aria da nord a sud. La densit\u00e0 della popolazione \u00e8 bassa e tende a concentrarsi nelle citt\u00e0 principali. Il territorio interno \u00e8 per buona parte occupato da foreste. Lo Stato \u00e8 ricco di risorse naturali (legname, ferro, acqua) e l'economia svedese permette alla popolazione di godere di uno fra i pi\u00f9 elevati tenori di vita al mondo: la Svezia \u00e8 saldamente ai primi posti nelle classifiche dell'ONU sullo sviluppo umano.\nLa Svezia \u00e8 una monarchia parlamentare il cui sovrano \u00e8, dal 1973, Carlo XVI Gustavo. Il primo ministro \u00e8 Magdalena Andersson. Lo svedese \u00e8 lingua ufficiale dal 1\u00ba luglio 2009. L'ingresso nell'Unione europea avvenne il 1\u00ba gennaio 1995.\nFino al XIX secolo la Svezia era, invece, uno degli Stati pi\u00f9 poveri d'Europa. In seguito, lo sviluppo dei trasporti permise un intenso sfruttamento delle sue risorse naturali (legname e ferro), fattore che port\u00f2 a un vigoroso sviluppo. Un elevato livello di istruzione e le liberalizzazioni economiche contribuirono, alla fine dell'Ottocento, all'affermarsi di un'avanzata industria manifatturiera. I primi decenni del XX secolo furono caratterizzati dall'affermarsi dello stato sociale, che rimane tra i pi\u00f9 efficienti al mondo.\nGeografia.\nIl territorio \u00e8 prevalentemente montuoso verso ovest, dove si trovano i Monti Scandinavi che separano il paese dalla Norvegia. Si tratta di un rilievo maturo, risalente all'orogenesi caledoniana, quindi caratterizzato da forme arrotondate, con l'eccezione di alcuni rilievi inaspriti dall'erosione glaciale. La zona propriamente montuosa (che culmina nei del Kebnekaise) digrada progressivamente in un vasto altopiano particolarmente esteso nel settentrione del paese, cedendo alle pianure alluvionali in prossimit\u00e0 delle coste.\nLa parte centrale del paese, lo Svealand (dal nome degli antichi abitanti, gli \"Svear\") \u00e8 prevalentemente pianeggiante, come anche il pi\u00f9 meridionale G\u00f6taland (\"terra dei Goti\"): in queste regioni si trovano molti laghi, i maggiori dei quali sono il V\u00e4nern, il V\u00e4ttern e il M\u00e4laren. Queste sono anche le aree maggiormente coltivate, grazie al clima non troppo continentale, addolcito anche dalle estensioni lacustri.\nLe isole principali della Svezia sono Gotland e \u00d6land, entrambe nel mar Baltico: in realt\u00e0 tutte le coste svedesi sono caratterizzate da una miriade di piccole isole, residui dell'attivit\u00e0 glaciale e paraglaciale, e spesso in rapido sollevamento per l'eustatismo postglaciale. La capitale stessa, Stoccolma, sorge su centinaia di isole collegate tra di loro e alla terraferma attraverso una miriade di ponti.\nIl clima della Svezia varia dal temperato fresco al temperato freddo boreale.\nA causa del clima, l'agricoltura non \u00e8 molto sviluppata, ma nelle zone pi\u00f9 fertili \u00e8 possibile coltivare patate e cereali, mentre le zone meno miti sono il regno di un oculato sfruttamento delle risorse forestali. Il sottosuolo \u00e8 molto ricco di giacimenti di ferro, localizzati nell'estremo nord, che, come le terre bordeggianti il confine con la Norvegia, \u00e8 occupato da vegetazione subpolare, limitandone lo sfruttamento all'allevamento delle renne. La Svezia fa parte della regione boreale.\nAmbiente.\nNella cultura svedese l'ambiente occupa un posto importante. Qualsiasi parte del territorio, pubblica o privata, sottost\u00e0 al \"diritto di pubblico accesso\", detto \"allemansr\u00e4tten\", e questo permette di aumentare i benefici di tutti a patto di rispettare le libert\u00e0 altrui. Circa l'11% del territorio svedese \u00e8 tutelato dal punto di vista ambientale. La maggior concentrazione di aree naturali protette si trova nel nord; in totale, si contano pi\u00f9 di 3.100 riserve naturali, 4.000 siti tutelati secondo gli accordi europei di Natura 2000 e 29 parchi nazionali. La Svezia detiene il record mondiale di verde pubblico per abitante (200m\u00b2/ab). L'agenzia svedese che si occupa delle politiche ambientali \u00e8 chiamata \"Naturv\u00e5rdsverket\", ed \u00e8 posta sotto il Ministero dell'ambiente.\nIl rispetto per l'ambiente.\nIn Svezia, oltre il 60% del territorio \u00e8 ricoperto dalle foreste, mentre il 7% \u00e8 destinato alle aree coltivate. Il restante 33% \u00e8 occupato da ghiacci, torbiere e, specialmente nel nord, tundra. I boschi settentrionali sono ricoperti di conifere (prevalentemente abeti rossi e pini silvestri). Nel sud invece si riscontra una maggiore quantit\u00e0 di latifoglie (salici, frassini, aceri e betulle), nonostante anche in questa parte del paese si stiano progressivamente diffondendo le conifere.\nSi cerca di mantenere l'ambiente il pi\u00f9 integro possibile, laddove gli alberi vengono abbattuti si procede a politiche di ripopolamento. Tuttavia, la perfetta conservazione dell'ambiente \u00e8 dovuta sia alla scarsa densit\u00e0 della popolazione, sia al massimo rispetto per la natura, fortemente incentivato e rigorosamente tutelato dalla legge. Gli spazi naturali sono a disposizione di tutti grazie all\"allemansr\u00e4tten\", un istituto giuridico del diritto svedese che consente a chiunque di transitare e sostare nelle propriet\u00e0 private, a patto di non recare danni.\nIn Svezia permangono, tuttavia alcune problematiche ambientali: il bracconaggio \u00e8 praticato e al nord c'\u00e8 un forte risentimento verso i Sami, popolazione indigena a cui sono riservati i diritti di caccia e pesca. Inoltre, i bacini settentrionali sono gravemente inquinati, a causa dei danni prodotti dagli scarichi dell'industria cartaria.\nNel 1986, l'inquinamento radioattivo, spinto dai venti dopo il disastro di \u010cernobyl', port\u00f2 all'abbattimento di migliaia di renne e riport\u00f2 alla ribalta il tema dell'energia nucleare, rafforzando i movimenti ecologisti. Tutto ci\u00f2 si aggiunse ai risultati del referendum del 1980, in cui i cittadini svedesi stabilirono l'abbandono del nucleare. Questa situazione port\u00f2 poi nel 1997 all'approvazione di una legge che decret\u00f2 la dismissione totale delle centrali nucleari entro il 2010. Per\u00f2, nonostante le decisioni precedenti, nei primi mesi del 2009 \u00e8 stato stabilito che la Svezia non spegner\u00e0 pi\u00f9 le centrali esistenti e, anzi, ne costruir\u00e0 delle altre quando quelle gi\u00e0 esistenti termineranno il loro ciclo di vita: in tal modo non aumenter\u00e0 il numero dei reattori, bens\u00ec accrescer\u00e0 la potenza complessiva.\nParchi nazionali e aree protette.\nLa prima area protetta in Svezia e in Europa fu istituita nel 1909 insieme ad altri nove parchi nazionali. Tra il 1918 e il 1962 ne furono creati altri sette, cui se ne aggiunsero altri dodici tra il 1982 e il 2002. L'obiettivo era quello di creare un certo numero di parchi nazionali che rappresentasse le peculiarit\u00e0 di tutte le diverse regioni della Svezia. Il territorio dei parchi svedesi \u00e8 di propriet\u00e0 statale, mentre i parchi sono gestiti dalla \"Naturv\u00e5rdsverket\" (\"Agenzia di Protezione Ambientale\"): quest'agenzia ha il diritto di proporre l'istituzione di nuove aree protette, anche se la decisione finale spetta ovviamente al Parlamento. Infatti, i parchi la cui istituzione \u00e8 stata gi\u00e0 proposta sono dodici.\nLa Svezia conta 29 parchi nazionali (in svedese: \"Nationalparker\"), l'ultimo dei quali, il Kosterhavet, \u00e8 stato istituito il 9 settembre 2009 (cento anni dopo l'istituzione del primo parco) ed \u00e8 la prima area marina protetta della Svezia. A parte questo caso eccezionale, circa il 90% della superficie dei parchi \u00e8 situata in montagna; altri biotopi tipici comprendono piante decidue e paludi. I parchi e le oltre aree protette (\"naturalv\u00e5rdsomr\u00e5de\") coprono circa l'11% del territorio nazionale.\nNel 1996 l'area lappone (che si sviluppa all'interno della Lapponia svedese per pi\u00f9 di ) \u00e8 stata inserita fra i Patrimoni dell'umanit\u00e0 dall'UNESCO. Il 95% di questa regione \u00e8 protetto ed \u00e8 suddiviso in quattro\nparchi (Sarek, Muddus, Stora Sj\u00f6fallet e Padjelanta). Inoltre, questi quattro parchi sono attraversati dal \"Kungsleden\" (\"Sentiero del Re\"), un percorso di istituito un secolo fa. La localit\u00e0 di partenza del sentiero, Abisko, \u00e8 ritenuta la migliore per ammirare l'aurora boreale.\nCon l'eccezione del Parco nazionale Sarek, costituito da terre selvagge, tutti i parchi sono facilmente accessibili e sono dotati di un \"naturum\", un centro visite con numerose mostre e attivit\u00e0.\nIl territorio.\nIl territorio svedese \u00e8 diviso in tre regioni naturali ben distinte:\nIdrografia.\nCirca il 9% del territorio svedese \u00e8 coperto da fiumi e laghi. Questi vengono utilizzati per la navigazione interna e per la pesca oppure per la pratica di sport come la vela. Inoltre, il patrimonio idrico costituisce una grande risorsa idroelettrica, soprattutto nella parte centro-settentrionale del paese, dove i fiumi sono utilizzati anche per la fluitazione del legname.\nLe coste.\nLe coste svedesi si sviluppano in lunghezza per circa ; esse sono basse, frastagliate e caratterizzate dalle profonde insenature dei fiordi e dagli estuari dei fiumi.\nI fiumi.\nMolti fiumi scendono dal versante orientale delle Alpi Scandinave e hanno un percorso breve. Quelli principali sono Torne\u00e4lven, Kral\u00e4lven-gota e Dalal\u00e4ven.\nI laghi.\nNella regione centrale vi \u00e8 un gran numero di laghi, tra cui il V\u00e4nern (il pi\u00f9 grande della Svezia e il terzo pi\u00f9 grande d'Europa), il V\u00e4ttern e il M\u00e4laren.\nI canali.\nIl canale di G\u00f6ta, che collega G\u00f6teborg a Stoccolma passando per il lago V\u00e4nern, \u00e8 un'attrazione turistica: infatti lungo il suo corso si effettuano crociere che consentono di attraversare buona parte del paese.\nClima.\nIl clima della Svezia varia da regione a regione. A nord il clima \u00e8 subartico con inverni molto lunghi e freddissimi, precipitazioni prevalentemente nevose, ed estati brevi con temperature medie di poco sopra lo zero. Nell'entroterra il clima \u00e8 continentale con inverni molto lunghi e freddi ed estati brevi e calde. A sud, infine, il clima \u00e8 freddo-temperato a causa dell'effetto di mitigazione della Corrente del Golfo.\nStoria.\nEsistono prove sufficienti a sostenere che l'area comprendente l'attuale Svezia fu colonizzata durante l'et\u00e0 della pietra, quando i ghiacciai dell'ultima era glaciale si ritirarono. Si crede che i primi abitanti fossero cacciatori e raccoglitori, che vivevano principalmente di quello che il mare offriva loro.\nAlcuni indizi avallano l'ipotesi che la Svezia meridionale fosse densamente popolata durante l'et\u00e0 del bronzo scandinava, in quanto sono stati rinvenuti i resti di alcune grosse comunit\u00e0 commerciali.\nTacito, autore romano, parlava nel \"De Origine et situ Germanorum\" del potente e numeroso popolo degli Sueoni (\"Svear\" in norreno), i quali avrebbero dato origine al nucleo statale della futura Svezia. Infatti il nome \"Sverige\" (\"Svezia\" in svedese) deriva da \"Svea rike\" (\"regno dei Sueoni\").\nDurante il IX e X secolo fior\u00ec in Svezia la cultura vichinga, o pi\u00f9 precisamente \"Varega\", con commerci, incursioni e colonizzazioni che si estendevano principalmente verso est in direzione dei Paesi Baltici, della Rus' di Kiev e del mar Nero.\nNel 1397 le tre nazioni di Norvegia, Danimarca e Svezia furono unite sotto un unico monarca costituendo l'Unione di Kalmar. L'Unione di Kalmar ebbe carattere personale e non politico e durante il XV secolo la Svezia resistette ai tentativi di centralizzare il governo sotto il re danese, fino al punto di giungere alla ribellione armata. La Svezia si separ\u00f2 nel 1523, quando Gustav Eriksson Vasa, pi\u00f9 tardi conosciuto come Gustavo I di Svezia, ristabil\u00ec la separazione della Corona Svedese dall'Unione.\nIl XVII secolo vide la Svezia emergere come una delle grandi potenze europee, grazie alla sua vittoriosa partecipazione, cominciata dal re Gustavo Adolfo, nella Guerra dei Trent'Anni. Questa posizione sarebbe crollata nel XVIII secolo quando l'Impero russo prese le redini del nord Europa durante la Grande Guerra del Nord. Decisiva fu la Campagna di Poltava, nell'Ucraina centrale, combattuta nel luglio 1709, nella quale l'esercito svedese, comandato dal Feldmaresciallo Rehnski\u00f6ld e dal re Carlo XII, costretto su una barella da una ferita, venne pesantemente sconfitto dall'esercito russo di Pietro il Grande. Cent'anni dopo, nel 1809, inoltre, la Russia divise la met\u00e0 orientale della Svezia, creando la Finlandia come un granducato Russo.\nLa storia recente della Svezia \u00e8 stata pacifica, l'ultima guerra \u00e8 stata la campagna contro la Norvegia nel 1814 che stabil\u00ec un'unione dei due paesi dominata dalla Svezia. L'unione venne dissolta pacificamente nel 1905. La Svezia rimase neutrale durante la Prima guerra mondiale. \nLa Seconda guerra mondiale la vide nuovamente neutrale (anche durante la Guerra d'inverno), nonostante l'invio di materiali non utilizzabili per fini bellici e la partecipazione, a fianco dei finlandesi, di alcuni volontari svedesi.\nL'esercito tedesco ebbe grandi depositi di rifornimenti a Lule\u00e5, le ferrovie svedesi, per un accordo con i tedeschi, offrirono il trasporto dei militari in licenza, l'esercito tedesco inoltre utilizz\u00f2, noleggiandoli, camion e autisti svedesi per il trasporto di rifornimenti verso il fronte orientale.\nUn avvenimento che ha segnato la storia svedese \u00e8 stato l'assassinio, nel 1986, del primo ministro Olof Palme; questo delitto \u00e8 rimasto irrisolto.\nLa neutralit\u00e0 svedese avr\u00e0 fine con l'ingresso del paese nell'alleanza NATO, votato dal centrodestra parlamentare con 204 voti a favore.\nDemografia.\nIl primo censimento si tenne nel 1749 e registr\u00f2 una popolazione di circa abitanti. Nel secolo seguente vi fu una forte ondata di emigrazione diretta negli Stati Uniti: circa persone emigrarono dirette soprattutto nella regione dei Grandi Laghi. A contrastare ci\u00f2 vi fu un elevato tasso di natalit\u00e0 e, nel XX secolo, un saldo immigratorio positivo costituito soprattutto da persone provenienti dai vicini paesi baltici.\nPopolazione.\nLa Svezia \u00e8 un paese non molto popolato; infatti, conta poco pi\u00f9 di 10 milioni di abitanti e ha una densit\u00e0 media che sfiora i , di gran lunga inferiore rispetto alla media europea, ma leggermente superiore rispetto a Finlandia e Norvegia. Il tasso di incremento \u00e8 sopra la media europea grazie anche al fenomeno dell'immigrazione, sebbene in passato abbia toccato livelli minimi. La speranza di vita supera gli ottant'anni e la mortalit\u00e0 infantile \u00e8 tra le pi\u00f9 basse del mondo (poco pi\u00f9 del 2 per mille nel 2011). L'assistenza sociale fornisce una rete capillare ed efficiente di servizi. Infatti, vengono garantiti aiuti alla famiglia, pensioni, assistenza sanitaria e assicurazioni contro infortuni e malattie a tutti gli abitanti, indipendentemente dalla nazionalit\u00e0. Invece, i sindacati si occupano principalmente dei sussidi di disoccupazione.\nLa media \u00e8 di poco inferiore ai due figli per donna in et\u00e0 fertile, sufficiente alla stabilit\u00e0 demografica e a evitare un invecchiamento eccessivo.\nEtnie.\nLa popolazione della Svezia, a febbraio 2017, contava abitanti. Il gruppo etnico maggioritario sono gli Svedesi indigeni di origine germanica. Della popolazione della Svezia, il 16,7% (un milione e mezzo circa) ha uno o entrambi i genitori di origine straniera, come conseguenza delle varie immigrazioni nel nord Europa (in prevalenza dalla Finlandia, dall'Estonia e dai paesi baltici), prima in termini di forza lavoro, e successivamente come profughi politici.\nPur essendo un paese compatto dal punto di vista etnico (le uniche minoranze sono i Sami e i Finni, storicamente residenti nel paese), la Svezia ha una popolazione eterogenea, determinata dai flussi immigratori. Gli immigrati sono (di cui almeno un quarto di origine finlandese): solo un quarto di questi ha ottenuto la nazionalit\u00e0 svedese, mentre tutti hanno il diritto di voto dal 1975. Per lunghissimo tempo la Svezia \u00e8 stato un paese molto accogliente nei confronti degli immigrati. Negli ultimi anni, tuttavia, vi \u00e8 un crescente malumore nei confronti degli immigrati, specie nelle regioni meridionali del paese, iniziatosi dopo alcuni scontri sfociati in guerriglia urbana (causati da estremisti islamici) nella citt\u00e0 di Malm\u00f6.\nNegli ultimi anni, \u00e8 aumentato in particolar modo il numero di immigrati dai Balcani e dal Medio Oriente (soprattutto dall'Iraq, dove nel 2007 si stima siano arrivati oltre individui).\nUn discorso a parte va fatto per i Sami, che non sono assolutamente considerabili come immigrati, poich\u00e9 sono probabilmente i pi\u00f9 antichi abitanti della Penisola scandinava. I loro rapporti con il resto del paese sono sempre difficili e segnati dall'emarginazione. I Sami (che un tempo venivano chiamati anche \"lapponi\", appellativo dispregiativo non pi\u00f9 in uso) stanno recuperando l'orgoglio della propria cultura, rivendicano la sovranit\u00e0 sugli spazi nordici della Scandinavia e dal 1993 dispongono in Svezia di un parlamento consultivo.\nLingue.\nLo svedese \u00e8 la lingua ufficiale dal 2009. Sono riconosciute come lingue minoritarie anche finlandese, me\u00e4nkieli, sami, romani e yiddish.\nInsieme al danese, all'islandese e al norvegese, lo svedese fa parte del ramo settentrionale delle lingue germaniche. La differenziazione della lingua comune (norreno) nelle singole lingue avvenne nel X secolo. Lo svedese ha subito molte influenze da altre lingue ma in epoche diverse: dal tedesco all'epoca della Lega anseatica, dal francese nel XVIII secolo e anche dall'inglese. \u00c8 parlato da circa 10 milioni di persone. Fra i casi \u00e8 rimasto soltanto il genitivo, mentre il congiuntivo \u00e8 caduto in disuso. L'alfabeto svedese conta 29 lettere.\nReligioni.\nLa legge che sancisce la libert\u00e0 di culto risale al 1951. Dal 1593 fino al 2000 la chiesa di stato \u00e8 stata quella evangelico-luterana, la Chiesa di Svezia, alla quale aderisce la maggioranza della popolazione (56,4%). Il 18,5% si dichiara ateo o agnostico. Vi sono minoranze di protestanti evangelici quali battisti, pentecostali, ecc. (2%) e una crescente minoranza musulmana (4%) dovuta ai flussi di immigrazione (\"vedi Islam in Svezia\").\nI cattolici sono una minoranza; secondo statistiche diocesane l'1,6% della popolazione svedese \u00e8 parte della Chiesa cattolica. Il culto cattolico fu autorizzato ufficialmente solo nel 1860. La diocesi di Stoccolma \u00e8 l'unica della Svezia.\nPolitica.\nLa Svezia \u00e8 una monarchia da quasi un millennio, con la fiducia controllata del parlamento fino al 1866, e il potere legislativo condiviso tra il re e il parlamento (fino al 1975). Il potere esecutivo era diviso tra il re e un nobile fino al 1680, successivamente si pass\u00f2 al governo autocratico del re. Come reazione al fallimento della grande Guerra del Nord, venne introdotto il parlamentarismo nel 1719, seguito da tre differenti versioni di monarchia costituzionale nel 1772, 1789 e 1809, l'ultima delle quali garantiva svariate libert\u00e0 civili, e per poi divenire una monarchia parlamentare.\nIl parlamentarismo venne reintrodotto nel 1917 quando Gustavo V di Svezia, dopo decenni di lotta, accett\u00f2 di nominare dei gabinetti appoggiati dalla maggioranza del parlamento, seguito dal suffragio semplice e universale, introdotti nel 1918-21. Il parlamentarismo fu sostenuto dal suo successore Gustavo VI Adolfo di Svezia fin quando una nuova costituzione nel 1975 abol\u00ec il potere politico del monarca. Il re rimane come formale, ma puramente simbolico, capo dello Stato, con funzioni principalmente cerimoniali.\nLa socialdemocrazia ha giocato un ruolo politico dominante sin dal 1917, dopo che i riformisti confermarono le loro forze e i rivoluzionari lasciarono il partito. L'influenza socialdemocratica sulla societ\u00e0 e il governo \u00e8 spesso descritta come egemonica. Dopo il 1932 i gabinetti sono stati guidati e dominati dai socialdemocratici con l'eccezione di pochi mesi nel 1936, sei anni dal 1976 al 1982 e tre anni dal 1991 al 1994.\nNel 2006 il Partito Socialdemocratico Svedese, guidato dal ministro di Stato uscente G\u00f6ran Persson, venne sconfitto alle elezioni legislative; la sua coalizione di centrosinistra si ferm\u00f2 infatti al 46%, mentre la coalizione di centrodestra raggiunse il 48% dei voti, portando a capo del governo Fredrik Reinfeldt.\nIl 19 settembre 2010 la coalizione di centrodestra \u00e8 risultata nuovamente la pi\u00f9 votata, con il 49,2% dei voti; la coalizione di centrosinistra ha avuto invece il 43,7%. L'unico altro partito a superare la soglia di sbarramento (fissata al 4%) \u00e8 stata la coalizione di estrema destra Democratici di Svezia, che ha avuto il 5,7%: l'ingresso in Parlamento per la prima volta dell'estrema destra ha impedito al governo uscente di tenere la maggioranza assoluta dei seggi, fermandosi a 172 seggi su 349 contro i 175 richiesti.\nCostituzionalmente, il parlamento unicamerale o \"Riksdag\", di 349 membri, \u00e8 l'autorit\u00e0 suprema in Svezia. Pu\u00f2 modificare la costituzione e le sue leggi non sono soggette a revisione giudiziaria. Nuove leggi possono essere promulgate dal gabinetto o dai membri del parlamento. I parlamentari sono eletti con il sistema proporzionale e dispongono di un mandato quadriennale.\nLa Costituzione della Svezia risale al 1974. La costituzione pu\u00f2 essere modificata dal \"Riksdag\"; la procedura di revisione richiede una maggioranza qualificata e una conferma dopo le elezioni generali successive.\nIl sistema giudiziario \u00e8 diviso tra corti con regolare giurisdizione civile/penale e corti speciali con responsabilit\u00e0 sui contenziosi tra i cittadini privati e il governo o le autorit\u00e0 municipali. La legge svedese \u00e8 codificata e il sistema giuridico consiste di corti locali, corti d'appello regionali e una corte suprema.\nNel 2015, le donne in parlamento raggiungono il 44,7% dei deputati svedesi, si tratta di una percentuale altissima, la pi\u00f9 alta fra i Paesi europei. Nel governo svedese 13 ministri su 24 sono donne.\nDifesa.\nL'esercito svedese \u00e8 composto da unit\u00e0, cui si aggiungono riservisti ed \u00e8 altamente specializzato. Il servizio militare non \u00e8 pi\u00f9 obbligatorio dalla met\u00e0 del 2010 per decisione del governo svedese. Le forze armate svedesi sono quattro: Esercito, Aeronautica Militare, Marina Militare, a cui si aggiungono i riservisti. Tradizionalmente neutrale, la Svezia ha aderito al programma della NATO \"Partnership for Peace\", ed \u00e8 presente in Afghanistan con 180 soldati nella citt\u00e0 di Maz\u00e0r-i shar\u00ecf.\nSuddivisioni amministrative.\nLa Svezia \u00e8 divisa in 21 contee o \"l\u00e4n\". In ogni contea \u00e8 presente un consiglio amministrativo regionale o \"l\u00e4nsstyrelse\", nominato dal governo, e un consiglio regionale separato (\"landsting\"), che \u00e8 una rappresentanza municipale eletta dai cittadini della contea. Ogni contea si divide ulteriormente in comuni (\"kommuner\"), per un totale di 290 nel 2010.\nEsistono inoltre antiche divisioni storiche del Reame di Svezia in 25 province e 3 terre.\nCitt\u00e0 principali.\nDi seguito le prime sedici citt\u00e0 svedesi per abitanti dei territori dei singoli comuni. I dati sono aggiornati al 30 giugno 2018.\nFino al 1971 \u00e8 esistito anche lo status ufficiale di citt\u00e0 per motivi storici.\nEconomia.\nAiutata da pace e neutralit\u00e0 per tutto il XX secolo, la Svezia \u00e8 una delle prime 20 potenze economiche mondiali. I suoi standard di vita sono molto alti, paragonabili a quelli di Canada, Australia, Giappone e degli altri Paesi nordici europei. Il suo punto di forza \u00e8 un sistema misto di capitalismo e di benefici dello stato sociale. Il tessuto sociale \u00e8 fortemente statalista e la presenza dello Stato garantisce un regime di benessere diffuso. Il Paese ha un moderno sistema di distribuzione, eccellenti comunicazioni interne ed esterne, e una forza lavoro qualificata. Legname, energia idroelettrica e minerali ferrosi (le miniere forniscono ferro, rame, piombo, uranio e zinco), costituiscono le risorse di base di un'economia molto orientata verso il commercio con l'estero.\nL'industria privata \u00e8 responsabile di circa il 90% della produzione industriale, nella quale il settore dell'ingegneria rappresenta il 50% della produzione e delle esportazioni. L'agricoltura rappresenta solo il 2% del prodotto interno lordo e il 2% dei posti di lavoro. Tra i prodotti principali si annoverano cereali, patate e foraggi. Le industrie pi\u00f9 sviluppate sono quelle meccaniche, elettroniche, chimiche e aeronautiche. Il bilancio statale, dal 1991 al 1997, ha prodotto elevati deficit del settore pubblico/governativo a beneficio del risparmio del settore privato e del sistema di protezione sociale universale dello Stato svedese. L'impegno del governo nella disciplina fiscale, conseguente alle politiche di restrizione dei conti pubblici decise a livello europeo, ha prodotto una serie di surplus di bilancio negli anni 2000-2001 e 2004-2008. Tali surplus del settore governativo sono stati per\u00f2 pi\u00f9 che bilanciati dal surplus del settore privato nei confronti del settore estero: il current account svedese risulta positivo dal 1994 al 2013, con picchi del 9% negli anni 2007 e 2008 e una media del 5,78% nel periodo 1995-2013. Dal 2008 in poi il bilancio statale \u00e8 risultato sostanzialmente in pareggio, con deficit dello 0,7% nel 2012 e dell'1,3 % nel 2013. La Banca Nazionale Svedese (Riksbank) si propone il controllo della stabilit\u00e0 dei prezzi con un obiettivo di inflazione al 2,5%.\nIl sistema delle comunicazioni e dei trasporti svedesi \u00e8 una componente importante dell'infrastruttura. Inoltre i numerosi porti garantiscono i traffici marittimi.\nLe basi produttive.\nLa forza dell'economia svedese consiste nell'avanzamento tecnologico di settori come la chimica, la meccanica e la metallurgia. L'innovazione scientifica ne \u00e8 il propulsore tradizionale, sia nello sviluppo di nuove tecnologie, sia nell'innovazione di tecnologie applicate in settori tradizionali. Invenzioni come il cuscinetto a sfera e la dinamite sono le artefici del decollo industriale svedese. Lo Stato destina alla ricerca e allo sviluppo il 3,7% del PIL, tra le quote pi\u00f9 alte del mondo. Su queste basi la Svezia ha saputo valorizzare le proprie risorse naturali, in s\u00e9 non particolarmente abbondanti. Gli immensi boschi sostengono le industrie della carta e del legno. Le miniere di ferro sono situate nell'estremo Nord, sono le principali d'Europa e, nonostante i costi di estrazione siano molto elevati, sono molto sfruttate. Oltre a quelle gi\u00e0 sfruttate, ne sono state scoperte di nuove: a tal proposito, singolare \u00e8 il caso di Kiruna, la principale citt\u00e0 del Grande Nord. Infatti, sotto la citt\u00e0 sono stati trovati dei cunicoli di una miniera e perci\u00f2 \u00e8 al centro di un progetto che prevede il trasferimento di infrastrutture e quartieri.\nLa tradizione siderurgica svedese si fonda sull'industria mineraria e sull'energia idroelettrica. Stenta invece a decollare l'industria automobilistica. Un settore, questo, che ha da sempre mostrato alcuni limiti (ad esempio i costi elevati e una certa difficolt\u00e0 a imporsi sui mercati stranieri) palesatisi nel 2010 con la notizia dell'acquisto della casa automobilistica Volvo da parte della cinese Geely per 1,8 miliardi di dollari.\nIn effetti, da tempo ormai, sono i settori ad alta tecnologia a essere le punte di diamante del sistema produttivo. L'industria privata \u00e8 responsabile di circa il 90% della produzione industriale, in cui il settore dell'ingegneria rappresenta a sua volta il 50% della produzione e dell'esportazione.\nI servizi assorbono il 70% della popolazione attiva. Il peso dell'agricoltura, organizzata in imprese a conduzione familiare, \u00e8 molto ridotto: occupa solo il 2% del PIL e il 2% dei posti di lavoro. Il deficit agroalimentare \u00e8 notevole, ma ci sono consistenti produzioni compatibili con le rigide condizioni climatiche. Infatti, avena, barbabietole, orzo e patate, con l'aiuto dell'allevamento bovino, coprono il fabbisogno; a questi si aggiunge il frumento, coltivato per\u00f2 solo al di sotto del 60\u00ba parallelo.\nIl modello svedese.\nLa Svezia \u00e8 un paese ricco, con un PIL pro capite nominale intorno ai annui (2017.) La redistribuzione della ricchezza garantisce un equilibrio sociale, un diffuso benessere e una qualit\u00e0 dei servizi pubblici come pochi altri nel mondo. Ad esempio, una conquista come la pensione per tutti i cittadini (\"folkpension\") risale al 1913; mentre istituzioni come la legislazione familiare (molto avanzata e all'avanguardia, basti pensare al matrimonio fra persone dello stesso sesso), l'educazione sessuale nelle scuole e le norme per la sicurezza stradale sono realt\u00e0 ampiamente consolidate.\nDa sempre la Svezia concilia il liberismo economico con un sistema di welfare avanzato e diffuso, finanziato da una corposa imposizione fiscale. La democrazia, la coscienza ambientale, lo Stato e l'uguaglianza sociale e la neutralit\u00e0 in ambito internazionale sono gli ideali cardini del modello svedese. Tuttavia, questo modello mostra alcune lacune piuttosto preoccupanti. Gi\u00e0 a partire dagli anni 1970 ci sono state lunghe fasi di stagnazione economica. Settori come la cantieristica navale hanno perso la loro concorrenzialit\u00e0 internazionale e, malgrado gli aiuti statali, sembrano aver intrapreso un declino irreversibile.\nPer sostenere la produzione \u00e8 stata per un certo tempo diminuita l'imposizione fiscale alle imprese. Anche la disoccupazione \u00e8 aumentata in modo preoccupante (10,7% nel 2010), analogamente a quanto accadde negli anni 1990. Fu allora che gli aspetti pi\u00f9 onerosi del modello svedese vennero abbandonati, riducendo gli assegni familiari e ponendo mano al sistema pensionistico. Il Partito Socialdemocratico entr\u00f2 in crisi, come dimostrato dalle elezioni del 2006. La maggior parte degli analisti interpretarono come un ripiegamento della societ\u00e0 svedese su s\u00e9 stessa il rifiuto dell'euro, espresso con un referendum nel 2003; in realt\u00e0, gi\u00e0 l'adesione all'Unione europea nel 1995 fu vista da molti cittadini una rinuncia alla \"diversit\u00e0\" del sistema svedese, resa per\u00f2 necessaria dalla vocazione all'esportazione dell'industria nazionale.\nNegli ultimi anni l'andamento delle esportazioni ha continuato a essere fortemente negativo. Il settore metalmeccanico \u00e8 quello che ha risentito maggiormente del crollo della domanda estera: -31% nel primo semestre del 2009. Un'altra contrazione significativa si \u00e8 registrata nel settore minerario, con un crollo del 36%. Nonostante tutto, la Svezia ha deciso di sostenere la propria economia e uno Stato assistenziale tra i pi\u00f9 efficienti ma anche costosi al mondo.\nPolitica energetica.\nLa Svezia consuma circa all'anno. Dopo la crisi del petrolio nel 1973, la politica energetica si diresse in modo tale da essere meno dipendente dall'importazione del petrolio. Da allora, l'energia principale divent\u00f2 idroelettrica o nucleare. Dopo gli incidenti alla centrale nucleare di Three Mile Island, il parlamento svedese nel 1980, a seguito di un referendum, stabil\u00ec che non si dovessero creare altre centrali sul territorio e che entro il 2010 si sarebbe provveduto all'abbandono dell'energia nucleare.\nNel marzo 2005, un sondaggio su un campione di persone mostr\u00f2 che l'83% degli intervistati era a favore dell'energia nucleare, sebbene i dossier negativi pubblicati su alcuni depositi di rifiuti nucleari a Forsmark suggerissero la loro chiusura.\nNel 2010 l'energia nucleare in Svezia ha generato il 38,03% dell'energia elettrica prodotta in totale nel Paese.\nL'uso di energie rinnovabili in Svezia \u00e8 aumentato dal 33,9% nel 1990 al 43,3% nel 2006, derivanti in particolare dall'energia idroelettrica e dalla biomassa. Nel 2003 l'elettricit\u00e0 ricavata dalle centrali idroelettriche era pari a e dall'uso di biocarburante, torba, ecc. a . L'energia derivante dal petrolio ammontava al 32% nel 2005.\nNel 2006 \u00e8 stata avanzata la proposta di rendere il paese indipendente dal petrolio nel giro di 15 anni (entro il 2020). Dopo 3 anni, alla fine del 2008, questa politica ha reso la Svezia il paese dell'Unione con la maggiore quota di energia pulita.\nSvezia \u00e8 stata insignita del 3. SolarSuperState Prize 2014 e del 2. SolarSuperState Prize 2017 per la categoria Eolica. La motivazione della SolarSuperState Association \u00e8 la capacit\u00e0 eolica totale svedese alla fine dell'anno 2013 di 460 watt per abitante e alla fine dell'anno 2016 di 650 watt per abitante.\nInfrastrutture.\nIl sistema viario svedese non \u00e8 paragonabile agli standard europei. La scarsa densit\u00e0 abitativa rispetto ai costi di gestione comporta per esempio che alcune strade di campagna fuori dai centri urbani non siano asfaltate. In generale il traffico automobilistico in Svezia non \u00e8 molto sviluppato, grazie anche alla politica delle biciclette e dei servizi pubblici.\nIl sistema autostradale \u00e8 di nuova costruzione (fino a pochi decenni fa non esistevano autostrade in Svezia) ma insufficiente.\nNel 2011 tra G\u00f6teborg e Stoccolma non esiste un collegamento autostradale ininterrotto, ma bisogna percorrere di \"riksv\u00e4g\" (standard paragonabile alle strade statali italiane) tra J\u00f6nk\u00f6ping (E4) e Bor\u00e5s.\nSimilmente tra G\u00f6teborg e Oslo, nonostante siano la seconda e la terza citt\u00e0 pi\u00f9 importanti della penisola scandinava, non \u00e8 stata completata l'autostrada, ma si devono percorrere circa di \"riksv\u00e4g\" fino al confine norvegese.\nIl sistema ferroviario \u00e8 sufficiente alle richieste e agli standard nazionali. I treni sono moderni e veloci, e i ritardi minimi.\nL'aeroporto pi\u00f9 grande \u00e8 quello di Stoccolma-Arlanda seguito da G\u00f6teborg-Landvetter, Malm\u00f6-Sturup e Stoccolma-V\u00e4ster\u00e5s. Linee a basso costo volano a Skavsta Nyk\u00f6ping circa a sud della capitale e a S\u00e4ve, molto vicino al centro cittadino di G\u00f6teborg.\nStoccolma \u00e8 collegata via mare anche a Helsinki, Riga e Tallinn. Da G\u00f6teborg sono presenti linee marittime per la Germania e la Danimarca. Da Trelleborg sono presenti linee per la Polonia e per la Germania.\nI collegamenti con la Danimarca sono stati potenziati dall'\u00d6resundsbron, il ponte tra le citt\u00e0 di Malm\u00f6 e Copenaghen, inaugurato il 1\u00ba luglio 2000. Il ponte \u00e8 costituito da un'autostrada a quattro corsie e due binari ferroviari, e la lunghezza totale \u00e8 di circa .\nOrdinamento scolastico.\nUniversit\u00e0.\nNel 1477 venne fondata, non solo la pi\u00f9 antica universit\u00e0 di Svezia, ma di tutta la Scandinavia: l'Universit\u00e0 di Uppsala.\nPrincipale sostenitore della fondazione dell'Universit\u00e0 viene considerato l'arcivescovo di Uppsala Jakob Ulvsson; l'Universit\u00e0 fu fondata con l'approvazione papale, tramite una bolla di Papa Sisto IV datata 27 febbraio 1477. Ulvsson fu anche il primo cancelliere dell'Universit\u00e0. Alla fondazione dell'Universit\u00e0 contribu\u00ec anche il re svedese Sten Sture il Vecchio.\nCultura.\nArte.\nNel campo della pittura si pu\u00f2 menzionare il pittore e fotografo Peter Eskilsson.\nArchitettura.\n\u00c4lvsborgsbron, il \"Golden Gate\" di G\u00f6teborg che unisce il centro cittadino a Hisingen, la quarta isola della Svezia. Il ponte \u00e8 stato inaugurato nel 1966, \u00e8 lungo ben con un'altezza libera di 45 metri.\nA G\u00f6taplatsen troviamo tre belle costruzioni raggruppate, Konserthuset, Stadsteatern e G\u00f6teborgs Konstmuseum.\nKonserthuset \u00e8 stato progettato da Nils Einar Eriksson e inaugurato il 4 ottobre 1935. La grande sala del Konserthuset divenne immediatamente famosa quale una delle migliori del mondo per la sua straordinaria acustica.\nG\u00f6teborgs Konstmuseum fu inaugurato nel 1923 ed \u00e8 un edificio progettato da Sigfrid Ericson. La costruzione si erge con le sue fantastiche scalinate, alle spalle del Poseidon a G\u00f6taplatsen.\nIl teatro Stadsteatern, disegnato da Karl Bergsten, fu inaugurato nel 1934 e completamente restaurato nel 2002. L'edificio \u00e8 famoso per la sua architettura anni trenta, visibile tra l'altro nel vano scale alquanto famoso. Il Palazzo del Prefetto, \u00e8 tipico dell'architettura di G\u00f6teborg. Queste costruzioni sono realizzate con un piano in muratura e due di legno strutturale per prevenire incendi. Il palazzo divenne residenza popolare e intorno al 1940 la met\u00e0 degli abitanti di G\u00f6teborg viveva nel palazzo. I resti di questi edifici si trovano nei quartieri Majorna, G\u00e5rda, Haga e K\u00e5lltorp.\nPatrimoni dell'umanit\u00e0.\nBen 15 siti della Svezia sono stati iscritti nella Lista dei patrimoni dell'umanit\u00e0 dell' UNESCO.\nLetteratura.\nTra gli autori svedesi noti internazionalmente vi sono Henning Mankell, August Strindberg, Selma Lagerl\u00f6f, Vilhelm Moberg, Harry Martinson, Stieg Larsson, autore della \"trilogia\" \"Millennium,\" Camilla L\u00e4ckberg, autrice di gialli ambientati a Fj\u00e4llbacka e Astrid Lindgren, la nota autrice di libri per bambini.\nPremio Nobel per la letteratura:\nFilosofia.\nDurante il XVIII secolo si distinse nel campo, non solo della filosofia, ma anche con importanti contributi nel campo della teosofia Emanuel Swedenborg (1688-1772), tra precursori dello spiritismo.\nMusica.\nLa Svezia annovera artisti molto importanti, e ci si riferisce ai noti ABBA che hanno profondamente inciso nel panorama europeo della musica scandinava: si pensi al successo a livello mondiale di brani come Mamma Mia (1975) e altri ancora. Per quanto riguarda l'opera lirica \u00e8 da ricordare Birgit Nilsson, soprano drammatico, e i tenori Jussi Bj\u00f6rling e Nicolai Gedda.\nSvedesi sono anche il chitarrista di metal neoclassico Yngwie Malmsteen e il tastierista di metal neoclassico Jens Johansson.\nLa musica svedese \u00e8 da molti associata ai The Ark - la band svedese pi\u00f9 conosciuta a livello internazionale subito dopo gli ABBA - e ai Roxette, duo pop rock, entrambi diretti eredi degli ABBA, gli Europe, i Refused e gli In Flames ma bisognerebbe non tralasciare anche gruppi di minor spicco internazionale come i Millencolin, gli Opeth, i Sabaton, gli Amon Amarth, Clawfinger e i The Cardigans. In realt\u00e0, per\u00f2, gli svedesi riassociano la loro cronologia musicale al genere schlager, diffuso in tutto il nord Europa, le cui canzoni presentano melodie molto orecchiabili e allegre, testi riferiti a temi molto leggeri e piacevoli, primo tra tutti l'amore. Se i \"fondatori\" svedesi di questo genere sono stati gli ABBA, il fenomeno \u00e8 continuato a crescere soprattutto negli anni ottanta e novanta e ha portato popolarit\u00e0 a personaggi celebri del quadro musicale nordeuropeo come Carola H\u00e4ggkvist, Lena Philipsson, Charlotte Perrelli, Pernilla Wahlgren, Jessica Andersson, Linda Bengtzing, Magnus Carlsson, Nanne Gr\u00f6nwall, Shirley Clamp, Martin Stenmark, Magnus B\u00e4cklund, Roger Pontare, Friends, Afro-dite, Jill Johnson, Jan Johansen e moltissimi altri (da notare che tutti i sopracitati artisti hanno preso parte al Melodifestivalen, che risulta quindi essere il programma di intrattenimento musicale pi\u00f9 seguito della Svezia, che vanta un incredibile numero di fan internazionali).\nGruppi rock un po' pi\u00f9 di nicchia quali Soundtrack of our lives e The Hives hanno cominciato ad acquisire una fama discreta fra gli estimatori del rock. La Svezia vanta inoltre un panorama di artisti emergenti, in special modo per quanto concerne il metal (di stampo spesso potente ed estremo, in particolare black metal e death metal) in cui sono presenti numerosissimi gruppi che spaziano fra quasi tutti i sotto-generi e che sono fra i pi\u00f9 noti e apprezzati nell'ambiente metal. Tra i gruppi pi\u00f9 famosi metal svedese vi sono: Amon Amarth, Arch Enemy, Meshuggah, Opeth, Hypocrisy, Hammerfall, Sabaton, Entombed, Timeless Miracle, Katatonia, At the Gates, Dark Tranquillity, Dark Funeral, Deathstars, Draconian, Ti\u0101mat, Dissection, Lifelover, In Flames, Marduk, Soilwork, Pain of Salvation, Evergrey, Bathory, Mithotyn, M\u00e5negarm, Candlemass, Heavy Load, Dan Sw\u00e4no, Edge of Sanity, Nightingale, oltre a progetti pi\u00f9 sperimentali dello stampo dei Forest of Shadows. Alcuni di questi gruppi, usciti dall'underground, sono diventati vere icone del mondo metal a livello globale. Nel panorama Glam Metal possiamo trovare artisti rilevanti come: Backyard Babies, Hardcore Superstar, Crashd\u00efet, Vains Of Jenna e The Donies. Molto attiva \u00e8 anche una scena rock alternativa/indie dove anche in questo caso c'\u00e8 una scena vivace e in fermento, tuttavia \u00e8 assai meno nota e spesso si associa la Svezia unicamente al glam rock tendenzialmente commerciale dei sopracitati The Ark, band che costituisce la cosiddetta \"punta di diamante\" della scena musicale scandinava, e al metal, quest'ultima equazione giudicata alquanto errata dalle comunit\u00e0 alternative appassionate del pop svedese. E ancora per la musica pop spicca Agnes.\nPer quanto riguarda la musica elettronica/techno, per la quale si contano anche in questo paese molti amanti e varie discoteche, si ricordano gli Slagsm\u00e5lsklubben, gli Audiostalkers, il trio Steve Angello, Sebastian Ingrosso e Axwell che compone la Swedish House Mafia, Eric Prydz, John Dahlb\u00e4ck, Dada Life, Avicii, Alesso, Ozgur Can, Adam Beyer, Cari Lekebusch, Joel Mull, Zoo Brazil, Basshunter, Otto Knows, Nause.\nLa scena del pop indipendente, che ha visto proliferare una quantit\u00e0 di etichette che hanno ricevuto numerosi consensi a livello nazionale, si avvale di artisti di prestigio come Mando Diao, Robyn, M\u00e5ns Zelmerl\u00f6w, Ace Of Base, Lena Willemark, Jens Lekman, Sophie Zelmani, Nicolai Dunger, Jos\u00e9 Gonz\u00e1lez, Stina Nordenstam, Pelle Carlberg, Zara Larsson, Tove Lo, Tove Styrke e Mats S\u00f6derlund alias G\u00fcnther, e di gruppi che nel pop/rock hanno cercato una strada assai personale come Midaircondo, Jeniferever e Sambassadeur.\nPer quanto concerne l'hip-hop, la Svezia ha contribuito indirettamente allo sviluppo dei gusti degli anni 10 del XXI secolo grazie alle figure di spicco dei Sad Boys e della Drain Gang, in special modo Yung Lean, Bladee, Thaiboy Digital ed ECCO2K.\nNon meno interessante \u00e8 la scena jazzistica; nomi come quelli di Bobo Stenson, Lars Danielsson, il compianto Esbj\u00f6rn Svensson, fondatore del trio E.S.T., il trombonista Nils Landgren, Anders Jormin, Thomas Stronen e l'Eple Trio hanno contribuito in maniera determinante alle svolte stilistiche di questo genere musicale.\nInoltre tra i vari cantautori svedesi che si sono distinti nel XX secolo spiccano i nomi di Evert Taube e Kikki Danielsson.\nUn tipico strumento musicale ad arco \u00e8 rappresentato dalla nyckelharpa.\nCinema.\nIl cinema svedese del XX secolo \u00e8 caratterizzato dai lavori pionieristici agli albori del cinema, di Mauritz Stiller e Victor Sj\u00f6str\u00f6m. Pi\u00f9 tardi, mostri sacri come il regista Ingmar Bergman e attori come Max von Sydow, Greta Garbo, Ingrid Bergman e Anita Ekberg hanno fatto fortuna all'estero. In tempi pi\u00f9 recenti hanno ottenuto riconoscimenti internazionali i film di Lukas Moodysson e Josef Fares. Vanno poi ricordati i nomi di Maria Blom e Anders Nilsson.\nLa prima cerimonia di consegna del Premio Nobel si tenne alla vecchia Accademia Reale di Musica a Stoccolma nel 1901; a partire dal 1902, i premi sono stati formalmente consegnati dal re di Svezia.\nScienza e tecnologia.\nLa Svezia nello spazio.\nNel campo della tecnologia \u00e8 da ricordare la figura di Lars Magnus Ericsson, fondatore, nel 1876, della Ericsson, che opera nell'ambito degli apparecchi telefonici.\nIl Premio Nobel.\nUno dei pi\u00f9 importanti e noti riconoscimenti e onorificenze a livello mondiale \u00e8 rappresentato dal Premio Nobel, assegnato ogni anno a persone viventi che si sono distinte in vari campi e il cui ideatore e fondatore fu il chimico e filantropo svedese Alfred Nobel, inventore della dinamite.\nSport.\nCalcio.\nIn Svezia gli sport hanno una grandissima diffusione. Tra questi c'\u00e8 il calcio: l'Allsvenskan, il massimo livello del campionato svedese di calcio, non \u00e8 particolarmente amato e seguito all'estero, al contrario di quanto invece accade in patria. Si tratta comunque di un campionato in via di sviluppo, che \u00e8 al 23\u00ba posto del ranking UEFA. La nazionale svedese di calcio non ha mai vinto un trofeo, sebbene abbia pi\u00f9 volte sfiorato la vittoria in qualche competizione: ha comunque raggiunto il secondo posto nel campionato del mondo del 1958 e ha vinto la medaglia d'oro ai Giochi olimpici del 1948. Tra i campioni svedesi si ricordano Gunnar Nordahl, Nils Liedholm, Zlatan Ibrahimovi\u0107 e allenatori come Sven-G\u00f6ran Eriksson.\nSci.\nAltro sport amatissimo \u00e8 lo sci, per i cui praticanti \u00e8 a disposizione una fitta rete di percorsi e sentieri, talvolta attrezzati con hotel e rifugi. La gara di fondo pi\u00f9 famosa si disputa la prima settimana di marzo ed \u00e8 la celebre \"Vasaloppet\", che copre la distanza da S\u00e4len a Mora. La stagione sciistica \u00e8 particolarmente lunga grazie al clima e va da novembre ad aprile inoltrato; in anni particolarmente freddi e nevosi, pu\u00f2 durare fino ai primi di giugno. Importante centro dello sci svedese e mondiale \u00e8 Falun, sede quattro volte dei campionati mondiali di sci nordico e citt\u00e0 ospitante anche per l'edizione 2015. Nello sci alpino hanno raggiunto i vertici campioni come Ingemar Stenmark, Thomas Fogd\u00f6, Fredrik Nyberg, Pernilla Wiberg, Anja P\u00e4rson, Andr\u00e9 Myhrer e Anna Ottosson.\nPattinaggio su ghiaccio.\nSempre relativamente agli sport invernali, gli svedesi praticano il pattinaggio su ghiaccio su fiumi e canali e, quando capita, anche sul mar Baltico ghiacciato.\nHockey su ghiaccio.\nUn posto di primissimo piano spetta all'hockey su ghiaccio: la Nazionale di hockey su ghiaccio maschile della Svezia \u00e8 in attivit\u00e0 dal 1920. Al 2021, si \u00e8 aggiudicata 11 titoli mondiali (l'ultimo nel 2018) e ha vinto il torneo di hockey dei giochi olimpici invernali del 1994 e del 2006. Ne hanno fatto parte grandi giocatori nella storia della disciplina, come Henrik Lundqvist, J\u00f6rgen J\u00f6nsson, Mats N\u00e4slund, Niklas Kronwall, Henrik Zetterberg, Victor Hedman e i fratelli Henrik e Daniel Sedin. Inoltre, l'HockeyAllsvenskan, il campionato nazionale di hockey su ghiaccio, \u00e8 tra i pi\u00f9 importanti d'Europa: in quattro occasioni su cinque, la vincitrice della Champions Hockey League \u00e8 stata una squadra svedese.\nTennis.\nLo sport che ha comunque portato la Svezia a risultati eccelsi \u00e8 il tennis, praticato ovunque grazie ai numerosi campi da gioco. Inoltre lo Stockholm Open \u00e8 il principale torneo internazionale. \u00c8 la patria di tennisti come Bj\u00f6rn Borg, Joakim Nystr\u00f6m, Mats Wilander, Stefan Edberg, Magnus Norman, Thomas Enqvist, Magnus Larsson, Thomas Johansson e Robin S\u00f6derling.\nAtletica leggera.\nPer quanto riguarda l'atletica leggera ricordiamo tra gli altri Carolina Kl\u00fcft e Armand Duplantis.\nGiochi olimpici.\nL'atleta svedese pi\u00f9 titolato dei Giochi olimpici moderni \u00e8 il canoista Gert Fredriksson, con 6 ori, un argento e un bronzo.\nLa prima medaglia olimpica per la Svezia fu vinta nella maratona da Ernst Fast, medaglia di bronzo a Parigi 1900\nMa la prima medaglia d'oro olimpica della Svezia fu vinta dal giavellottista Eric Lemming (1906 ad Atene, ai Giochi olimpici intermedi)\nAltri sport.\nNelle altre stagioni, trovano maggiori spazi gli altri sport come il ciclismo: non a caso, le strade sono spesso affiancate da piste ciclabili (\"sverigeleden\") con relativa diffusione di punti di noleggio di biciclette, le quali possono anche essere caricate sui mezzi di trasporto pubblici. Apprezzati nella bella stagione sono anche l'uso della draisina, ovvero di un carretto a quattro ruote da usare su linee ferroviarie dismesse, e la pratica del downhill, con cui si scende a gran velocit\u00e0 su quelle che in inverno sono piste da sci.\nLa Svezia \u00e8 per\u00f2 un paese ricco di fiumi e laghi, per cui praticati sono anche il canottaggio e il rafting, in particolare al centro e al nord del paese. Tali attivit\u00e0 sono per\u00f2 praticabili anche in mare. \u00c8 possibile praticare liberamente la pesca sportiva, in particolare nel lago M\u00e4laren (non lontano dalla capitale Stoccolma), ma anche nel V\u00e4nern e nel V\u00e4ttern. Nelle altre zone invece potrebbe essere richiesta una licenza, comunque ottenibile presso gli uffici turistici; in altre la pesca sportiva \u00e8 proibita. A ogni modo, essa \u00e8 ovunque sottoposta a rigide regole volte a tutelare tanto i pesci quanto l'ambiente. Praticata \u00e8 anche la pesca invernale, praticata attraversa un foro nel ghiaccio.\nI paesaggi incontaminati del paese favoriscono inoltre lo sviluppo dell'escursionismo, in favore del quale lo Stato ha creato oltre 40 percorsi di diversa difficolt\u00e0 e distanza: tra questi, celebre \u00e8 il Kungsleden (letteralmente \"il sentiero del re\"), lungo e con partenza da Abisko, universalmente riconosciuto come uno dei migliori posti al mondo per apprezzare l'aurora boreale. Meno diffusa, ma comunque praticata, \u00e8 anche l'equitazione.\nApprezzato e praticato anche il golf, praticato soprattutto al sud, mentre al nord \u00e8 generalmente limitato all'estate, anche se alcuni campi sono attrezzati per il golf sulla neve.\nInfine, va nominata anche la caccia, permessa ma severamente regolamentata e comunque connessa al piano di tutela della fauna selvatica, tant'\u00e8 vero che per alcune specie \u00e8 proibita. La stagione di caccia va da agosto a febbraio, e per potervi prendere parte si deve essere in possesso di una licenza (difficile da ottenere) e si deve accettare di pagare una tassa annuale.\nGastronomia.\nLa cucina svedese risulta piuttosto suggestiva nella presentazione dei cibi e anche legata alle tradizioni. Grande \u00e8 la diffusione di minestre e carni, mentre limitato \u00e8 l'uso di spezie e aromi. Enorme importanza ha anche il pesce: di sicuro, in Svezia \u00e8 l'aringa (\"sill\") a dominare la scena culinaria ittica. Altri pesci comunissimi sono il salmone, soprattutto fresco, e quelli di acqua dolce, come il luccio e il persico.\nLe foreste forniscono un'abbondante selvaggina, in particolare alci e, al nord, renne, preparate in arrosti (\"renstek\") con contorni di ortaggi.\nA ogni modo, come ogni paese, anche la Svezia ha i suoi piatti tipici, molto amati in patria. Tra questi occorre citare:\nAltre pietanze, anch'esse molto apprezzate ma diffuse soprattutto a livello regionale, sono i mirtilli rossi, serviti nell'estate nordica come contorno di piatti a base di carne. Sempre nel nord del paese \u00e8 molto amato il caviale di Kalix (\"Kalixl\u00f6jrom\"), talmente pregiato da essere tutelato dall'Unione europea con il marchio DOP. Invece, tradizione tipicamente svedese, soprattutto a mezzogiorno, \u00e8 la \"tavola del pane imburrato\" (traduzione letteraria per \"sm\u00f6rg\u00e5sbord\"), che in realt\u00e0 \u00e8 pi\u00f9 un buffet con la presenza di tutti gli alimenti e non del solo pane; in passato, la tradizione voleva che si facesse anche al mattino, mentre in epoca moderna la sua diffusione sta lentamente diminuendo. Per quanto riguarda i dolci e la pasticceria, la cucina svedese in realt\u00e0 non ha molto da offrire, se non delle semplici crostate ai frutti di bosco oppure dolci a base di panna montata.\nTra i dolci tipici, non solo della Svezia ma di tutti i paesi scandinavi e dei paesi baltici ricordiamo la Semla, dolce, in particolare del periodo di inizio Quaresima e luned\u00ec prima della Quaresima.\nLa colazione \u00e8 abbondante e basata prevalentemente su piatti salati, quali il salmone affumicato, il p\u00e2t\u00e9, gli insaccati, la carne e le immancabili aringhe; tuttavia, trovano a volte spazio anche il latte, lo yogurt, la marmellata e la frutta. Il pranzo \u00e8 caratterizzato da un antipasto o una minestra, seguiti dalla portata principale (\"varmr\u00e4tt\", in genere a base di carne o pesce) e dal contorno; per terminare si usa prendere un dolce e/o un caff\u00e8.\nLe bevande alcoliche sono poste sotto il monopolio dello Stato, e pertanto acquistabili (spesso a carissimo prezzo) solo nelle rivendite autorizzate denominate Systembolaget, da chi abbia compiuto i 20 anni. Tra i superalcolici, sono preferite l'acquavite e la vodka, talvolta aromatizzata alla frutta. Il vino non \u00e8 di produzione locale, per cui i suoi prezzi sono pi\u00f9 alti che per gli altri alcolici, sebbene sia proprio per questo consentita l'ordinazione in calice. Tuttavia, il primato nazionale spetta alla birra, che \u00e8 reperibile relativamente a buon mercato in bottiglia o alla spina ed \u00e8 suddivisa in tre \"fasce\" di qualit\u00e0: \"l\u00e4tt\u00f6l\" (la pi\u00f9 leggera, con gradazione 1,8%), \"mellan\u00f6l\" (media gradazione, tra 1,9% e 2,8%) ed \"export\u00f6l\" (la pi\u00f9 pesante, con gradazione pari o superiore a 2,9%).\nFestivit\u00e0.\nIl calendario delle festivit\u00e0 svedesi \u00e8 composto principalmente da festivit\u00e0 cristiane. Molte di queste comunque sono una continuazione di costumi pre-cristiani come la Festa di Mezza Estate o la Notte di Walpurgis.\nIl luned\u00ec di Pentecoste non \u00e8 pi\u00f9 festivit\u00e0 nazionale a partire dal 2005."}
{"id": "4079", "revid": "1655166", "url": "https://it.wikipedia.org/wiki?curid=4079", "title": "Seaborgio", "text": "Il seaborgio \u00e8 l'elemento chimico della tavola periodica che ha come simbolo Sg e come numero atomico il 106.\nEra conosciuto anche col nome di \"unnilhexium\" (Unh), e tra i nomi suggeriti ci fu anche \"rutherfordio\". Il seaborgio \u00e8 un elemento sintetico, il cui isotopo pi\u00f9 stabile 271Sg ha una emivita di 1,9 minuti. Un nuovo isotopo scoperto recentemente 269Sg potrebbe avere un'emivita leggermente pi\u00f9 lunga: 2,1 minuti.\nStoria.\nL'elemento 106 venne scoperto quasi in contemporanea da due laboratori differenti. Nel giugno 1974, un \"team\" sovietico guidato da G. N. Fl\u00ebrov al Joint Institute for Nuclear Research di Dubna annunci\u00f2 la produzione di un isotopo con peso atomico pari a 259 e emivita di , mentre nel settembre 1974, un gruppo di ricerca statunitense guidato da Albert Ghiorso al Lawrence Berkeley National Laboratory dell'Universit\u00e0 della California annunci\u00f2 la creazione di un isotopo con peso atomico pari a 263 ed emivita di .\nPoich\u00e9 il loro lavoro fu confermato indipendentemente per primo, gli statunitensi suggerirono il nome seaborgio in onore del chimico statunitense Glenn T. Seaborg. \nQuesta scelta fu estremamente controversa, poich\u00e9 Seaborg era ancora vivo. \nUn comitato internazionale decise nel 1992 che i laboratori di Berkeley e Dubna avrebbero condiviso i crediti della scoperta.\nUna controversia sul nome dell'elemento sorse e, come risultato, la IUPAC adott\u00f2 unnilhexio (Unh) come nome temporaneo dell'elemento. \nNel 1994 un comitato della IUPAC raccomand\u00f2 che l'elemento 106 fosse chiamato rutherfordio e adott\u00f2 una norma per la quale nessun elemento potesse essere dedicato a una personalit\u00e0 vivente. Questa regola venne duramente opposta dall'American Chemical Society. Nel 1997, in seguito a un compromesso che coinvolgeva gli elementi dal 104 al 108, il nome \"seaborgio\" per l'elemento 106 venne riconosciuto internazionalmente mentre \"rutherfordio\" fu adottato per l'elemento 104. Glenn T. Seaborg \u00e8 morto nel 1999."}
{"id": "4080", "revid": "1410376", "url": "https://it.wikipedia.org/wiki?curid=4080", "title": "Sommacampagna", "text": "Sommacampagna (\"Somacanpanja\" in dialetto locale) \u00e8 un comune italiano di abitanti della provincia di Verona in Veneto.\n\u00c8 il quindicesimo comune pi\u00f9 popolato della provincia.\nGeografia fisica.\nSommacampagna dista 12 km dal comune di Verona e circa 15 dal centro della citt\u00e0.\nRispetto al capoluogo \u00e8 in posizione sud-ovest.\nIl territorio comunale, di medie dimensioni, occupa un'area adagiata sulle colline moreniche, a breve distanza dalle rive del lago di Garda e dalla Lombardia (province di Brescia e Mantova), alle propaggini settentrionali della pianura Padana.\nSi trova ad un'altitudine media di 121 m s.l.m.\n\u00c8 racchiuso a nord da Sona, ad est da Verona, a sud da Villafranca di Verona e ad ovest da Valeggio sul Mincio.\nFanno parte del comune anche le frazioni di Caselle e Custoza. \nNell'area collinare di quest'ultima viene prodotto l'omonimo e celebre Bianco di Custoza.\nStoria.\nStoria antica.\nNei pressi di Sommacampagna sono stati trovati in localit\u00e0 Pal\u00f9 (verso la frazione di Custoza) reperti dell'et\u00e0 della pietra e i pali di sostegno di alcune palafitte.\nNumerosi sono anche i reperti di epoca romana (il paese si chiamava \"Summa Campanea\") i pi\u00f9 rilevanti sono tuttora osservabili presso l'antica pieve di Sant'Andrea al Cimitero e di San Pietro, luoghi ove sorgevano templi pagani.\nNel medioevo il centro storico sorgeva nei pressi della pieve di Sant'Andrea e successivamente si \u00e8 sviluppato in direzione di Verona, sino al colle dove ora sorge la Chiesetta di San Rocco e il relativo campanile.\nStoria moderna.\nNumerosi gli eventi storici occorsi sul territorio comunale. Sicuramente i pi\u00f9 significativi e ricordati sono le due battaglie risorgimentali combattute rispettivamente nella prima (1848) e nella terza (1866) guerra per l'indipendenza dell'Italia, sulle colline moreniche della frazione Custoza. In particolare, la prima guerra venne combattuta nel vallone di Staffalo.\nStoria contemporanea.\nA partire dal secondo dopoguerra ha conosciuto un forte sviluppo industriale che ne ha profondamente trasformato l'identit\u00e0, passata da quella tradizionale fondata su un'economia agricola, a quella \u2013 per l'appunto \u2013 industriale.\nA tale trasformazione \u00e8 conseguito il forte sviluppo edilizio del paese, industriale ma anche civile, conseguenza dell'incremento della popolazione dovuto all'immigrazione operaia che ha caratterizzato gli anni '60 e '70, sviluppo che ha notevolmente modificato la struttura del paese dal punto di vista urbanistico.\nIn particolare, il centro abitato \u00e8 progressivamente \u201cscivolato\u201d dalla sommit\u00e0 delle colline, dove era storicamente concentrato, verso la pianura ad est, in prossimit\u00e0 della Z.A.I. e delle vie di comunicazione (in primis, il casello dell'autostrada A4), ove sono sorti quartieri densamente popolati.\nSolo a partire dall'inizio dell'ultimo decennio si \u00e8 cercato di rivalorizzare il centro storico mediante l'incisiva lottizzazione a scopo civile dei terreni agricoli collocati sulla collina ad ovest dello stesso (cosiddetta \"lottizzazione \u201cMonte Molin\u201d\"), cos\u00ec da permettere al centro storico di tornare ad essere l'effettivo centro urbanistico del paese. A tale lottizzazione, ed alle altre poste in essere in S. e nelle frazioni di Caselle e Custoza, pure esse particolarmente incisive dal punto di vista estetico-urbanistico, ha conseguito un ulteriore notevole incremento della popolazione, per lo pi\u00f9 formata da persone in uscita dalla citt\u00e0.\nA partire dal 2007 sono stati posti in essere, oltre a una nuova espansione della Z.A.I., due grandi piani di recupero urbanistico mediante i quali si \u00e8 proceduto alla demolizione del macello e del centro direzionale a suo tempo appartenuti a una societ\u00e0 operante nel settore alimentare, i quali erano abbandonati da tempo ed in avanzato stato di degrado. In luogo di tali fabbricati sono stati realizzati nuovi edifici, anch'essi di notevoli dimensioni, aventi destinazione civile/commerciale.\nEconomia.\nIl territorio comunale, essendo servito da ben due autostrade (la A4 e la A22), dalla ferrovia (linea Torino \u2013 Venezia e la Brennero \u2013 Bologna) nonch\u00e9 da un'aerostazione di primaria importanza, ed essendo ubicato nella cintura di Verona, alle prime falde delle colline moreniche del lago di Garda (che favoriscono un particolare clima), ha visto nell'ultimo quarantennio uno sviluppo esponenziale delle attivit\u00e0 industriali, artigianali e commerciali; contemporaneamente la sua produzione agricola si \u00e8 specializzata in special modo nella peschicoltura e viticoltura; attualmente sono tre le denominazioni a D.O.C. della produzione dei vini: il Bianco di Custoza, il Bardolino e il Garda.\nRecentemente, la Cantina ha inaugurato (2016) lo spumante Radetzky.\nInfrastrutture e trasporti.\nAutostrade.\nIl comune di Sommacampagna \u00e8 servito dall'omonimo casello sull'autostrada A4 Milano-Venezia, mentre il casello pi\u00f9 prossimo sulla A22 del Brennero \u00e8 quello di Verona Nord.\nStrade statali.\nNon molto distanti si trovano anche la ex SS11 Padana Superiore, la SS12 dell'Abetone e del Brennero e la SS62 della Cisa.\nFerrovie.\nLa stazione ferroviaria pi\u00f9 vicina \u00e8 quella di Sommacampagna-Sona.\nAeroporti.\nAl confine con il comune di Villafranca, in particolare tra le frazioni di Caselle e Dossobuono, si trova l'aeroporto principale della provincia, il Valerio Catullo.\nSociale.\nIl Centro Giovanile \"La Quercia\" affiliato all'Associazione NOI, opera da parecchi anni all'interno della comunit\u00e0 offrendo a tutti gli associati e a quanti si vogliono accostare, uno spazio dove \u00e8 possibile praticare varie attivit\u00e0 ricreative e sportive indirizzate ad adulti, ma soprattutto a giovani e bambini, in un ambiente che garantisce una serena aggregazione. Il Circolo viene gestito da volontari e soci che offrono parte del loro tempo libero a favore di tale realt\u00e0. Da sempre essi partecipano attivamente alla programmazione, alla gestione e allo sviluppo di tutte le attivit\u00e0 promosse dall'Associazione.\nNel capoluogo \u00e8 presente una sala cinematografica (Virtus Cinema) gestita dal 1999 dai volontari dell'associazione Lanternamagica, che offre una programmazione molto variegata dai film d'autore in rassegne nelle sere di venerdi sabato e domenica, per ragazzi la domenica pomeriggio e documentari d'arte o film storici durante la settimana.\nNell'ottobre 2019 \u00e8 stato inaugurato il Caff\u00e8 Venier, caff\u00e8 letterario sito in un'ala di Villa Venier, precisamente nel parco centrale di essa.\nSport.\nCalcio.\nLa principale squadra di calcio della citt\u00e0 \u00e8 l'A.C.D. Somma Custoza 07, nata nel 2014 dalla fusione dell'A.C. Somma (vincitrice della Coppa Italia Dilettanti 1977-1978) e del Custoza 08. La squadra milita nel campionato di Seconda Categoria.\nL'altra squadra di calcio della citt\u00e0 \u00e8 la \"Polisportiva Caselle 1965\", nata nel 1965, che milita anch'essa in Seconda Categoria.\nCiclismo.\nIl \"Gran Premio di San Luigi\", in alcune edizioni denominato anche \"Gran Premio di San Luigi-Medaglione dei Campionissimi\", \u00e8 una corsa in linea maschile di ciclismo su strada riservata alla categoria Under 23 che si disputa nella frazione di Caselle nel mese di agosto. Tra i vincitori spiccano giovani ciclisti dilettanti diventati in seguito professionisti come Elia Viviani, Sonny Colbrelli e Paolo Simion.\nLa \"Medaglia d'Oro Fiera di Sommacampagna\" \u00e8 una corsa in linea maschile di ciclismo su strada riservata alla categoria Under 23 che si disputa nella frazione di Caselle nel mese di settembre. Sacha Modolo, Nicola Ruffoni e Pietro Valbusa sono alcuni dei vincitori poi passati professionisti."}
{"id": "4085", "revid": "125857893", "url": "https://it.wikipedia.org/wiki?curid=4085", "title": "Storia della Francia", "text": "La storia della Francia pu\u00f2 essere suddivisa in vari periodi. \nNonostante la Francia sia una tra le nazioni pi\u00f9 antiche d'Europa, essa si configura in quanto tale solo a partire dal Medioevo, peraltro senza che sia possibile individuarne una data di nascita precisa e irrefutabile. La fondazione della Francia risale, al 486, quando il re dei Franchi Clodoveo conquist\u00f2 la maggior parte della Gallia; da altri, al IX secolo, a seguito dello smembramento dell'Impero carolingio; da altri ancora agli inizi dell'et\u00e0 bretone (XI-XII secolo), con la diffusione e il consolidamento di una lingua ed una civilt\u00e0 comuni nella massima parte dell'attuale Francia settentrionale. Il termine \"Francia\" venne impiegato per la prima volta in forma ufficiale a partire dal 1190, quando Filippo Augusto inizi\u00f2 ad essere denominato, nei documenti, con la formula di \"rex Franciae\" invece di \"rex Francorum\". Il termine era peraltro gi\u00e0 stato usato nella \"Chanson de Roland\", scritta un secolo prima.\nProtostoria.\nLe prime fonti scritte sui popoli insediati nei territori che divennero l'odierna Francia sono di origine greca. Se Tucidide dedica appena una quindicina di righe della sua poderosa \"Storia delle guerre del Peloponneso\" in otto libri, alla fondazione di Marsiglia avvenuta due secoli prima, il suo contemporaneo Erodoto si dimostra pi\u00f9 attento alle vicende della Gallia dedicandovi diverse pagine delle sue \"Storie\".\nCom'\u00e8 ovvio, la cultura di provenienza dell'autore fa s\u00ec che la fondazione greca sia l'elemento centrale della narrazione; le rare citazioni che trattano del resto della Gallia dimostrano la scarsa conoscenza di tali luoghi e delle popolazioni che li abitavano da parte degli antichi greci. Erodoto si sbilancia nella citazione di varie trib\u00f9, ad esempio dei Liguri nella regione marsigliese, ma in generale lo fa senza dare riferimenti precisi sulla loro collocazione; fanno eccezione proprio i Liguri appena citati.\nGli scavi archeologici realizzati a Marsiglia hanno dimostrato che in realt\u00e0 il sito era attivo anche in epoca antecedente alla \"fondazione\" greca, ma le attese vestigia \"liguri\" hanno dovuto cedere il posto ai ritrovamenti di origine celtica che sono stati messi in luce da tali campagne. \u00c8 ormai noto che il bacino del Mediterraneo presentava gi\u00e0 un'attivit\u00e0 fervente e che i Focesi non erano n\u00e9 i primi, n\u00e9 i soli a operare in quell'area. I Fenici avevano messo piede sulle coste della Gallia gi\u00e0 da alcuni secoli, ma la caratteristica discrezione di questo popolo di commercianti ridusse al minimo le tracce del loro passaggio. Eppure oggi \u00e8 noto che i fenici erano in grado di sfruttare solide vie commerciali in Gallia e che probabilmente potevano contare anche su punti di scambio nella Gallia interna. Per quanto il dibattito storico in proposito abbia ancora toni abbastanza burrascosi, una cosa \u00e8 certa: furono i Fenici a introdurre in Gallia l'alfabeto e la scrittura, innovazioni che i Galli decisero di non utilizzare.\n\u00c8 necessario attendere Aristotele, allievo di Isocrate e Platone (tra il 384 e il 332 a.C.), per trovare nelle fonti la prima menzione dei costumi dei Celti (dal greco \u039a\u03b5\u03bb\u03c4\u03bf\u03af, \"Keltoi\"), abitanti della regione celtica compresa tra il Rodano e le Alpi. Come la maggior parte degli storici antichi precedenti alla conquista romana, anch'egli insiste soprattutto sulle leggendarie ricchezze del luogo, sul grande valore dei suoi soldati e sui costumi barbari (intesi in senso moderno) di alcuni celti. Si tratta di fonti copiose che continuano tuttavia a mettere in evidenza la scarsa conoscenza della Gallia nel mondo greco. Sia che si tratti di storici che di geografi, gli autori di questo periodo traggono infatti la loro ispirazione da testi gi\u00e0 esistenti e non sottopongono mai a una verifica sul campo, attraverso i viaggi, le affermazioni tramandate dai loro predecessori.\nI principati della prima Et\u00e0 del ferro (dall'850 al 450 a.C.).\nLe indagini archeologiche consentono di intuire il manifestarsi di disordini di carattere militare e sociale nelle societ\u00e0 relativamente stabili del tardo neolitico e dell'Et\u00e0 del bronzo. Tali disordini si possono far risalire circa all'850 a.C. ovvero all'inizio della Et\u00e0 del ferro, come indica il \"terminus postquem\" (la data di abbandono definitivo) per molti siti.\nLe caratteristiche salienti del periodo sembrano legate al dominio di principati di dimensioni relativamente estese, retti da un'aristocrazia di stampo guerriero. Questi \"principi e principesse della celtica\" organizzavano le proprie sepolture con armi e carri cerimoniali, come nel caso della Tomba di Vix nella C\u00f4te-d'Or (Borgogna) e di Hochdorf nel W\u00fcrttemberg. La scoperta delle tombe ha inoltre rivelato la presenza di oggetti di lusso provenienti da vari Paesi che si affacciano sul Mediterraneo, tra cui l'Egitto, il che testimonia il carattere commerciale della ricchezza di tali ceti aristocratici.\nIntorno al 600 a.C. sulla costa del Mediterraneo, in un'ansa del fiume Lacydon, venne fondata la colonia commerciale di Massalia (Marsiglia) ad opera di marinai originari di Focea, citt\u00e0 greca dell'Asia Minore. Prima e dopo tale data videro la luce altre colonie dello stesso tipo, in particolare nella zona costiera (Antibes \u00e8 del 680 a.C.). Marsiglia assunse tuttavia un ascendente decisivo sulle citt\u00e0 rivali intorno al 550 a.C., grazie all'afflusso massiccio di esuli focesi conseguente alla presa di Focea da parte dei Persiani. Rafforzata da tale sostegno, la citt\u00e0 tent\u00f2 per diversi secoli di mantenere un proprio ruolo autonomo tra vicini pericolosi quali i Celti, i Cartaginesi, gli Etruschi e infine i Romani. Dopo qualche illusione iniziale, fu per\u00f2 presto soverchiata dagli avversari e gi\u00e0 dal IV secolo a.C. rientr\u00f2 nei ranghi accontentandosi di un ruolo del tutto subalterno a Roma.\nI Celti (dal 450 a.C. al II secolo a.C.).\nTra il 450 e il 400 a.C. ebbero nuovamente luogo dei cambiamenti importanti in campo artistico e probabilmente anche politico. In tale periodo, che viene tradizionalmente considerato l'inizio della fase gallica in senso stretto, fece la sua comparsa nello spazio geografico francese la cultura di La T\u00e8ne propriamente detta. Pur essendo ancora vivo il dibattito sulla interpretazione dei cambiamenti rilevati dalle indagini archeologiche, \u00e8 tuttavia molto poco probabile che tale evoluzione sia da attribuirsi a una forma di \"invasione\", in quanto tale periodo \u00e8 segnato in particolare dalla potenza militare dei Galli. Questi gruppi di conquistatori, in particolare Brenno (da non confondersi con l'omonimo del secolo successivo, autore del sacco di Roma), si spingevano con incursioni sino in Grecia (si pensi al cosiddetto sacco di Delfi, nel corso delle spedizioni celtiche nei Balcani) e in Asia Minore (l'odierna Turchia), dove i Galati si stabilirono nella regione che prese nome Galazia, ove fondarono la citt\u00e0 di Ancyra (Ankara). Si tratta del noto \"Metus gallicus\" che gelava il sangue nelle vene dei Romani. Le incursioni galliche avevano un carattere violento e terminavano con il pagamento di un forte riscatto: \"Vae victis!\" (\"Guai ai vinti!\") era la frase attribuita al capo gallico Brenno. La stessa Roma, cittadina ancora di modesta importanza, venne colpita nel 387 o nel 390 a.C., dopo la battaglia del fiume Allia, da un'incursione nota come sacco di Roma. Marsiglia, che era alleata di Roma, contribu\u00ec al pagamento di una parte del riscatto preteso da Brenno.\nSi trattava inoltre di un periodo di espansione, destinato a portare vari popoli gallici a imporsi in Gran Bretagna, in Spagna e nell'Italia settentrionale. Si ritrovano infatti gli Atrebati (da Arras) nel Sussex, dei Parisi (nella zona di Lutetia, l'attuale Parigi) nello Yorkshire, dei Senoni (da Sens) sull'Adriatico, dei Cenomani (da Le Mans) in Lombardia, dei Lingoni (da Langres) lungo il Po. Non \u00e8 dato sapere se tali coincidenze nei nomi sono legate a movimenti migratori oppure ad attivit\u00e0 di conquista da parte di piccoli gruppi che impongono il proprio nome alle popolazioni locali. Tali toponimi rimarranno legati ai territori e ai capoluoghi delle citt\u00e0 galliche sino ai giorni nostri. La grande maggioranza delle citt\u00e0 gallo-romane del basso impero assunse nuovamente il nome del popolo di cui era un tempo capitale; tale nome \u00e8 ancora conservato nella forma francese moderna, sia per le citt\u00e0 che per il territorio in cui si trovano:\nBiturigi (da Bourges): Berry, Petrocori (da P\u00e9rigueux): P\u00e9rigord, Namneti (da Nantes): Nantais, Bellovaci (da Beauvais): Beauvaisis, Turoni (da Tours): Touraine, Abrincati (da Avranches): Avranchin, Ruteni (da Rodez): Rouergue, e cos\u00ec via.\nI territori di queste citt\u00e0 formarono in seguito la struttura amministrativa di base dell'impero romano in Gallia. Successivamente anche le diocesi cristiane ne ripresero i nomi e i confini senza modifiche rilevanti fino alla Rivoluzione francese.\nContrariamente all'immagine tradizionale, ereditata dagli autori antichi, e all'immagine moderna che si \u00e8 per molto tempo appiattita sulla considerazione dei Galli come \"barbari\", le conoscenze odierne sembrano mostrare che la civilt\u00e0 gallica, e pi\u00f9 in generale, celta, nel suo periodo di massima espansione fosse particolarmente florida. Indicazioni come l'apparizione di vere e proprie citt\u00e0 fortificate (\"oppidum\") di dimensioni di gran lunga superiori alle fortezze dei periodi precedenti, o ancora l'uso della moneta, sono dei tratti caratteristici di una civilt\u00e0 non poi cos\u00ec lontana da quelle presenti in gran parte della penisola italica attorno al V o al IV secolo a.C.\nIl periodo dell'indipendenza gallica (II \u2013 I secolo a.C.).\nLa prima attestazione del termine latino \"Galli\" in riferimento alle popolazioni galliche risale a Catone (circa 168 a.C.), che se ne serv\u00ec per indicare gli abitanti della Celtica che avevano invaso la pianura padana: ovvero gli abitanti della Gallia cisalpina. Secondo tali fonti latine, in quel periodo le monarchie e oligarchie galliche sembrano cedere il potere a dei magistrati di origine elettiva detti vergobret. Le istituzioni galliche sembrano tuttavia ben pi\u00f9 antiche, trovando le loro origini nelle prime comunit\u00e0 galliche d'epoca pre-romana.\nI contributi che la Gallia ha apportato alla civilt\u00e0 romana della tarda repubblica e poi dell'Impero non furono numerosi sotto il profilo linguistico ma piuttosto consistenti nell'artigianato e nell'arte militare (ad esempio, ne fanno parte la botte, la spada, la cotta di maglia e il sapone). Se si considerano l'anfora, la toga drappeggiata e le terme come altrettanti pilastri dell'Antichit\u00e0, si nota che essi furono affiancati, in tarda et\u00e0 imperiale, dal barile, dal pantalone e dal sapone gallici.\nAntichit\u00e0.\nLa fine dell'indipendenza gallica (dal 125 al 51 a.C.).\nLe regioni sud-orientali della Francia, in particolare la Linguadoca e la Provenza, che erano chiamate \"Gallia togata\" in ragione dell'avanzato stato di romanizzazione alla fine dell'indipendenza, vennero conquistate dai Romani gi\u00e0 prima della fine del II secolo a.C. Si tratta della provincia romana detta \"Gallia Narbonese\", che si stende dai Pirenei alle Alpi passando per la valle del Rodano. Tali territori furono posti sotto il controllo di Roma in seguito all'atteggiamento ambiguo tenuto dai Galli nel corso delle guerre puniche, teatro dello scontro tra Roma e Cartagine.\nCon il pretesto di fornire aiuti militari a Marsiglia, il generale romano Sestio Calvino conquist\u00f2 i territori dei Salluvi costringendone il re alla fuga. Il nome romano si conserva oggi in quello della citt\u00e0 di Aix-en-Provence (in latino \"Aquae Sextiae\", \"le acque di Sestio\"), mentre quello della capitale dei Salluvi (che domina la citt\u00e0, sita sull'altopiano di Entremont, verso Nord) \u00e8 andato perduto.\nNell'agosto del 121 a.C. i Romani, guidati dal console Fabio Massimo si scontrarono con un'alleanza di Arverni e Allobrogi presso la confluenza dell'Is\u00e8re. Il pretesto dell'attacco verso questi ultimi, in effetti, fu proprio quello di aver dato asilo al re dei Salluvi. Il sovrano arverno Bituito venne fatto prigioniero e portato a Roma per partecipare al trionfo. Nello stesso momento gli Edui, un altro popolo gallico che si opponeva alla egemonia arverna, venivano ricevuti presso il Senato romano e proclamati \"amici di Roma\". Dopo questa sconfitta dei Galli, il resto dei territori situati a Sud e a Est dei monti C\u00e9vennes vennero sottomessi in breve tempo.\nIntorno all'80 a.C., tuttavia, un capo gallico chiamato Celtillo, padre del futuro Vercingetorige, tent\u00f2 di restaurare un potere dinastico nei confronti degli Arverni, analogo a quello del periodo di Luernio e Bituito. Il tentativo fall\u00ec e Celtillo venne arso vivo per mano dell'aristocrazia arverna. Il fratello di questi, Gobannitio, sembra essere stato il principale oppositore di questa manovra; \u00e8 noto, infatti, che dopo la morte di Celtillo egli acquis\u00ec il predominio presso il suo popolo.\nLe Guerre galliche.\n\u00c8 necessario attendere il 58 a.C. perch\u00e9 l'ambizione personale di Giulio Cesare e la minaccia della pressione germanica sui Galli portino a un nuovo sconvolgimento degli equilibri politici. Il pretesto dell'intervento romano, in questo caso, fu la migrazione degli Elvezi; tali popolazioni, messe in fuga dalle incursioni dei Germani, tentarono di stabilirsi in Gallia (nel territorio dell'odierna Vandea) scatenando la collera di altri popoli gallici tra i quali gli Edui. Giulio Cesare, nominato poco tempo prima proconsole delle Gallie, fece quindi irruzione a Nord del Rodano al comando delle proprie legioni. Per legittimare la propria azione, fece ricorso a un senatoconsulto del 61 a.C. in cui si prometteva assistenza al popolo eduo.\nLa rivolta gallica e la vittoria di Cesare ad Alesia.\nLa guerra fu lunga e cruenta; nel gennaio del 52 a.C., con l'avvento al potere di Vercingetorige, gli Arverni e i popoli loro clienti si sollevarono contro l'esercito del proconsole. Giulio Cesare si trov\u00f2 in una situazione di grave crisi di fronte alla determinazione dei Galli, la cui sollevazione aveva ormai assunto un carattere quasi generale. La vittoria romana venne conseguita grazie a una politica di assedi, incendi e pi\u00f9 in generale di \"terra bruciata\" che riusc\u00ec a fiaccare l'impeto disorganizzato dei popoli gallici.\nLa \"Gallia comata\" conquistata da Giulio Cesare con le guerre galliche tra il 58 e il 51 a.C., data in cui cadde l'oppidum di Uxellodunum, ci \u00e8 nota soprattutto attraverso l'opera del pi\u00f9 autorevole protagonista del campo romano, lo stesso Giulio Cesare: il \"De bello Gallico\". Si tratta tuttavia di un testo da valutare con le dovute precauzioni, in quanto costituisce prima di tutto un manifesto politico. Fu proprio grazie al trionfo sul \"terror gallicum\" e alla capacit\u00e0 di sfruttare alla perfezione tale vittoria storica in termini politici che Giulio Cesare divenne \"la\" personalit\u00e0 principale dell'antichit\u00e0.\nLa Gallia romana.\nI processo di romanizzazione e di pacificazione sembrano essere stati relativamente rapidi, quantunque non facili. Lo storico latino Giuseppe Flavio, anch'egli convertito allo stile di vita romano, porta i Galli ad esempio in questo settore, facendo notare che essi avrebbero avuto le risorse militari adeguate a cacciare i Romani.\nLa romanizzazione delle \u00e9lite fu pressoch\u00e9 immediata; il fenomeno fu reso pi\u00f9 forte dalla redazione delle Tavole di Lione, con le quali l'imperatore Claudio garant\u00ec ai Galli l'accesso al Senato romano. Anche alcune testimonianze epigrafiche suggeriscono che vari druidi divennero romani dopo la conquista, forse per opportunismo o per paura di rappresaglie, essendo stata vietata la loro dottrina. In ogni caso, il sincretismo romano diede origine a una vera e propria \"Gallia romana\". Gli archeologi e gli storici hanno quindi adottato il termine gallo-romani per indicarne gli abitanti nel periodo successivo alla conquista, bench\u00e9 tale termine non sia mai stato utilizzato dai contemporanei, che continuarono a identificarsi come \"Galli\".\nNel 21 d.C. l'imposizione di nuove misure fiscali spinse alla rivolta diversi popoli gallici, tra cui gli Andecavi e i Turoni. Un eduo di nome Giulio Sacroviro si mise alla testa dei contadini insorti nella regione di Nevers e fronteggi\u00f2 le truppe romane con gli ausiliari galli di cui era al comando. Sconfitto, si diede la morte immolandosi.\nNel 69 il batavo Gaio Giulio Civile sollev\u00f2 le sue truppe in Belgio, durante la lotta per l'Impero che opponeva Vitellio e Vespasiano. Il lingone Giulio Sabino, un capo gallo assistito da due ufficiali treveri, riusc\u00ec a sconfiggere tre legioni romane di stanza lungo il Reno. Dopo aver spezzato le Tavole di Lione, si fece proclamare \"Cesare\" ma venne ben presto sconfitto dai Sequani. Catturato dai romani dopo essersi dato alla macchia per nove anni, venne ucciso mediante supplizio insieme alla sua sposa.\nQuesto episodio che testimonia di un'opposizione tra diversi popoli gallici \u2013 Sabino era anch'egli alleato di alcuni Germani \u2013 \u00e8 da intendersi pi\u00f9 come una indicazione di disordini interni che non della volont\u00e0 di mettere fine a una qualsiasi dominazione romana. La pace che segu\u00ec tali sollevazioni\u00a0\u2013 se si tratt\u00f2 di \"pace armata\" \u2013 venne mantenuta sino ai disordini della met\u00e0 del III secolo.\nQueste \"rivolte\" sono state in effetti per lungo tempo presentate in chiave nazionalista; \u00e8 probabile che dopo gli orrori della guerra (che potrebbe aver causato fino a un milione di morti) la maggior parte dei popoli gallici aspirasse alla pace, di cui i Romani erano i nuovi garanti. Inoltre, il regime era relativamente piacevole per le \u00e9lite galliche, che seppero approfittare con rapidit\u00e0 dei benefici legati alla romanit\u00e0 (divertimenti, cultura, agi, ecc.) vedendo al contempo confermate le proprie prerogative al servizio di Roma.\nLo storico Michel Redd\u00e9 mostra come la tradizione guerriera dell'aristocrazia gallica sia stata utilizzata con profitto, dapprima per assicurare la pace interna (gli \"equites\" della rinomata cavalleria gallica conservarono i propri equipaggiamenti e le proprie tradizioni, mantenendo l'uniformit\u00e0 di reclutamento all'interno di uno stesso popolo per ciascuna delle \"ali\" e riconoscendo ad alcuni capi il privilegio di battere moneta, come accadde per il sequano Togirix), in seguito nell'ambito dell'impresa che porter\u00e0 alla conquista della Germania.\nIn effetti, le truppe romane destinate alla pacificazione della Gallia vennero trasferite a guardia del limes (lungo il Reno e il Danubio) che protesse efficacemente la Gallia per ben tre secoli; gi\u00e0 verso il 12 a.C. l'esercito romano non era pi\u00f9 presente entro i confini della Gallia.\nLe crisi del III secolo.\nMentre in vari luoghi dell'Impero la crisi del III secolo consentiva alle spinte secessioniste di coagularsi, verso la met\u00e0 del III secolo Franchi e Alamanni varcarono il Reno per darsi al saccheggio della Gallia (258). Per quanto effimero e privo di carattere nazionale, in questo contesto vide la luce il cosiddetto Impero delle Gallie ad opera del generale Postumo (260). Questi fu per\u00f2 ben presto ucciso dalle sue stesse truppe (268) e la secessione delle province galliche venne repressa da Aureliano nel 273.\nNello stesso periodo, lo stato di crisi economica e sociale spinse delle bande di bagaudi in rivolta contro l'autorit\u00e0 imperiale a rifugiarsi nelle regioni boscose o meno popolate. L'Impero romano riusc\u00ec a superare la crisi e presentarsi con maggior forza sotto Diocleziano (284 \u2013 313 o 316) grazie all'istituzione della Tetrarchia e la resistenza dei bagaudi gallici venne fiaccata proprio da Massimiano, generale di Diocleziano e futuro imperatore.\nLe invasioni germaniche (406 \u2013 VI secolo).\nNella notte del 31 dicembre 406 l'Impero romano sub\u00ec un'importante invasione; favoriti dal gelo che aveva chiuso nella sua morsa le acque del fiume, gruppi di Vandali, Suebi, Alani e altri popoli germanici varcarono in massa il \"limes\" imperiale attraversando il Reno ghiacciato.\nNonostante gli sforzi e i buoni risultati militari di Flavio Ezio contro gli invasori, il potere imperiale in Gallia continu\u00f2 a perdere terreno e i quadri dell'Impero a disgregarsi fino al trasferimento del potere politico nelle mani dei \"re\"; questo processo prosegu\u00ec sino alla caduta dell'Impero romano d'Occidente (476)\nNel frattempo, sin dalla met\u00e0 del III secolo altri popoli barbari avevano iniziato a stabilirsi nei territori imperiali. Durante il IV secolo, erano presenti in Gallia con \"status\" diversi\u00a0\u2013 talvolta sotto forma di federazione (\"f\u0153derati\"), talvolta come coloni (\"laeti\"). Fu in particolare l'esercito romano a subire l'influenza barbara: i ricchi possidenti gallo-romani dovettero venire a patti con i capi barbari delle fazioni rivali gi\u00e0 da prima della scomparsa del potere imperiale romano.\nNel V secolo Childerico, uno di tali barbari divenuto re (\"rex\") dei Franchi salii, consolid\u00f2 in modo stabile il potere militare del suo popolo sui territori situati a Nord della Loira mediante delle campagne militari al servizio del nuovo \"magister militum\" Egidio contro i Visigoti, poi al fianco del suo successore Paolo contro i Sassoni e infine contro gli Alamanni, rafforzando il regno dei Franchi. Alla morte di Paolo, Childerico sembr\u00f2 conquistarsi un ruolo di difensore del clero cattolico, forse grazie ai rapporti che stabil\u00ec a Parigi, dove risiedette spesso, con santa Genoveffa.\nNel 464, alla morte di Egidio, gli successe il figlio Siagrio \"mantenendo in tal modo questa porzione distaccata dell'Impero come bene personale e facendosi attribuire il titolo di re dei Romani\". Childerico torn\u00f2 allora in Belgio per difendere la frontiera dagli attacchi degli Alemanni. Alla sua morte, nel 481, divenne re dei Franchi Clodoveo, il suo unico figlio.\nMedioevo - (476 caduta dell'Impero romano d'Occidente).\nI Merovingi (V \u2013 VII secolo).\nDopo la scomparsa dell'ultimo imperatore d'Occidente nel 476, i successi militari e politici di questo popolo germanico e la conversione al Cristianesimo del suo re Clodoveo (circa 496-498) consentirono ai Franchi occidentali di conquistare praticamente tutta la Gallia. Uno dei fattori del loro successo fu l'adesione dei sovrani alla religione cattolica, condivisa dalla potente aristocrazia gallo-romana; viceversa, gli altri popoli barbari stabilitisi nell'Europa occidentale (quali ad es. Burgundi e Visigoti) professavano l'arianesimo. Si tratta tuttavia di un concetto da affrontare con prudenza. La conversione eccezionale di Clodoveo venne sfruttata dai Capetingi, in epoca molto successiva, per attribuire alla Francia il titolo di \u00abfiglia primogenita della Chiesa\u00bb.\nContrariamente a un'idea diffusa, Clodoveo non tent\u00f2 di germanizzare la Gallia; fece al contrario leva sulle attribuzioni che gli derivavano dall'autorit\u00e0 romana, come i titoli di patrizio e di console. Il suo titolo di re venne confermato dall'imperatore di Bisanzio e dal Papa.\nLe ricerche storiche sulla data di inizio del Medioevo, almeno negli ultimi trent'anni, si stanno orientando verso il riconoscimento dell'esistenza di una et\u00e0 tardo-antica, un periodo di transizione durante il quale si mantengono i tratti principali della civilt\u00e0 della fine dell'Antichit\u00e0, almeno sino al IX secolo. Il luogo elettivo per tale prosecuzione dell'Antichit\u00e0 \u00e8 proprio la Francia, che non conobbe le \"et\u00e0 oscure\" che affrontarono ad esempio i Britanni sotto gli attacchi degli Irlandesi e poi degli Anglosassoni. Simbolo della simbiosi tra Gallo-Romani e Franchi, tra il 508 e il 510 Clodoveo fa adottare una legge che stabilisce una rigida eguaglianza tra le due componenti del suo popolo; inoltre, pone fine alla schiavit\u00f9 in senso antico.\nLa geografia politica del territorio evolve in funzione di guerre, crisi e successioni: il regno di Clodoveo viene presto diviso tra Neustria e Austrasia, che diventano con la Borgogna passata ai Franchi le forze politiche principali della \"Gallia\" nel VI secolo. Il popolo franco si espande a oriente.\nDal 590 inizia l'evangelizzazione in Francia da parte dell'abate irlandese san Colombano fondatore dell'abbazia di Luxeuil abbazia matrice da cui si irradieranno centinaia di fondazioni monastiche del monachesimo irlandese le prime esistenti in Europa e che si diffonderanno in tutto il regno Franco, esse seguivano la regola benedettina bianca di San Colombano scritta a Luxeuil, devota al lavoro, alla preghiera ed allo studio, famosa per i suoi scriptoria, le sue biblioteche con i codici di pergamena e scuole monastiche regie aperte agli ecclesiastici ma soprattutto ai laici; esse furono alla base della rinascita culturale della filosofia scolastica e furono le istituzioni immediatamente precedenti alla fondazione delle Universit\u00e0 medievali. \nGrazie agli sforzi della propaganda carolingia, che si adoper\u00f2 con forza per sminuire il ruolo dei Merovingi, si \u00e8 creduto per molto tempo che questo periodo corrispondesse a un'epoca di decadenza; in particolare, la fase finale del periodo merovingio \u00e8 associata al mito dei \"re fannulloni\". In realt\u00e0 a partire dal principio del VII secolo il potere reale s'indebolisce a favore dell'aristocrazia franca, in particolare dei \"maestri di palazzo\" di entrambe le regioni del regno. Tra di essi il pi\u00f9 noto fu Carlo Martello, che sconfisse nel 732 un esercito musulmano nei pressi di Poitiers. Con questa vittoria, i Franchi misero fine alla conquista musulmana in Europa e sfruttarono la confusione esistente nel Sud del paese per instaurare o rafforzare la propria autorit\u00e0 sull'Aquitania, sulle regioni a Sud di Lione e di Clermont-Ferrand.Il nome della regione francese deriva naturalmente dai Franchi.\nI Carolingi (VII \u2013 X secolo).\nI Carolingi o Pipinidi furono una famiglia di origine austrasiatica alla quale appartennero diversi maestri di palazzo dei sovrani merovingi, tra cui Carlo Martello, prima della conquista della corona franca, avvenuta con Pipino il Breve (751). Pipino stabil\u00ec un regno di grandi dimensioni intervenendo anche al di l\u00e0 delle proprie frontiere, dando origine tra l'altro allo Stato della Chiesa dopo una campagna contro i Longobardi.\nIl regno dei Franchi (\"regnum francorum\") unificato dai primi sovrani carolingi conobbe la sua maggiore espansione sotto Carlo Magno il quale, dopo essere stato eletto dei suoi \"pari\", si fece incoronare dal Papa \"imperatore dei Franchi e dei Romani\" nel giorno di Natale dell'800. Nella cerimonia viene esaltata tutta la magnificenza della Roma antica, dallo sfarzo dei paramenti alla ricchezza dei titoli al potere dei simboli; nulla fu risparmiato per rafforzare l'autorit\u00e0 dell'Imperatore d'Occidente.\nCarlo Magno estese i confini del regno verso Est fino alla Sassonia (\"dilatatio regni\"), verso la Bretagna a Ovest e fino ai Paesi Baschi verso Sud. Il suo regno, bench\u00e9 ristabilisse la pompa imperiale romana, segn\u00f2 la fine dell'Antichit\u00e0 tardiva. Nonostante le attivit\u00e0 di propaganda molto efficaci, l'attuale giudizio storico su questo \"Impero\" in gran parte virtuale \u00e8 piuttosto critico.\nFu tuttavia necessario circa mezzo secolo perch\u00e9 la \"Francie\" (termine che indic\u00f2 in primo luogo i territori originali del regno franco) potesse dare i natali alla \"France\" (Francia). Quest'ultima venne in un primo tempo indicata con il nome di \"Francie occidentale\" per contrapporla alla \"Francie orientale\", sotto il regno di Carlo il Calvo, nipote di Carlo Magno. Il giuramento di Strasburgo dell'842 e il trattato di Verdun dell'843 completarono la distinzione tra i territori destinati a diventare le odierne nazioni francese e tedesca.\nNell'845 Nomino\u00eb, \"missus dominicus\" di Bretagna (\"Princeps Veneticae civitatis\") disperse l'esercito franco nella battaglia di Ballon, obbligando Carlo il Calvo a riconoscere l'indipendenza della regione bretone. I Franchi persero Rennes, Nantes e il \"pays de Retz\". Nell'856, con il trattato di Louviers, Erispo\u00eb assunse ufficialmente il titolo di \"Re di Bretagna\". Successivamente, il trattato di Entrammes (863) riconobbe alla Bretagna la Maine e una parte dell'Angi\u00f2; nell'868, il trattato di Compi\u00e8gne ne afferm\u00f2 i diritti sulla penisola del Cotentin et sulla regione di Avranches.\nI primi Capetingi (X \u2013 XII secolo).\nSucceduti agli ultimi Carolingi, i primi Capetingi avevano poteri limitati sui loro vassalli pi\u00f9 potenti, che erano a capo di interi principati. Viceversa, il dominio reale era ridotto in pratica alla sola regione dell'\u00cele-de-France, una mera vestigia del ducato di Francia di Roberto il Forte. Nonostante ci\u00f2, i Capetingi furono in grado di rendere ereditaria la successione (contrariamente agli ultimi Carolingi) grazie all'associazione dei propri discendenti alla corona quando il sovrano era ancora in vita, una pratica che venne mantenuta fino a Filippo Augusto. Grazie a un'abile politica praticata da molti esponenti della dinastia, garantirono inoltre l'espansione del dominio reale originario sino a trasformarlo in uno dei regni pi\u00f9 potenti ed avanzati di tutta Europa.\nOccorre tuttavia sgombrare il campo da equivoci sulla natura di tale dominio. Nel sistema feudale tutti i grandi feudatari del regno sono tenuti all'omaggio nei confronti del sovrano. I vassalli pi\u00f9 prestigiosi del re di Francia erano i sovrani di Angi\u00f2 e d'Inghilterra. Questo cosiddetto \"Impero plantageneto\" aveva raggiunto dimensioni ragguardevoli, estendendosi dai Pirenei alla Scozia passando per l'Aquitania, l'Angi\u00f2, la Normandia e l'Inghilterra. Considerando i soli domini posti sotto la sua amministrazione diretta il re di Francia era pi\u00f9 debole, ma in termini di vassallaggio si trovava effettivamente al vertice del potere feudale. Questa situazione divenne presto intollerabile per i sovrani anglo-angioini, tanto che il contrasto sfoci\u00f2 in non meno di due guerre dei cent'anni. Nonostante ci\u00f2, occorre chiarire che i re d'Inghilterra erano vassalli del re di Francia unicamente per i territori che da tale regno dipendevano. Erano invece gli unici signori del regno d'Inghilterra, semplice provincia dell'Impero plantageneto il cui cuore era nell'Angi\u00f2; i sovrani d'Inghilterra di questo periodo nascevano, trascorrevano la loro vita e venivano sepolti sul continente.\nIl Consolidamento dello stato francese (fine del XII \u2013 XIII secolo).\nAppena salito sul trono, Filippo II dovette fare i conti con una coalizione ostile che raggruppava la Champagne e la Fiandra, questione che venne risolta nel luglio 1185 con la firma del trattato di Boves. Ci\u00f2 consent\u00ec a Filippo di dedicarsi interamente ai suoi obiettivi primari: la cacciata degli anglo-angioini dal territorio francese e la modernizzazione dello Stato. A quell'epoca, i rappresentanti dei Plantageneti erano Riccardo Cuor di Leone e il fratello Giovanni Senzaterra. Il primo mor\u00ec nel 1199 lasciando solo al potere il secondo, sul quale si addensarono le nubi di una ventilata invasione dell'Inghilterra (1213), destinata a non avere seguito.\nBench\u00e9 in posizione di debolezza, Giovanni tent\u00f2 di reagire formando una coalizione con l'imperatore tedesco Ottone IV e il conte di Fiandra, che era anche re del Portogallo. La marina inglese affond\u00f2 in effetti la flotta francese nel maggio 1213, ma le sorti del conflitto si decisero a terra: il 27 luglio 1214 Filippo II ottenne una decisa vittoria sulla coalizione nella battaglia di Bouvines, segnando una svolta cruciale nella storia dell'Occidente. A partire da quel momento, infatti, mentre la Francia si avvi\u00f2 con decisione sulla via della centralizzazione, in Inghilterra i grandi baroni pretesero e ottennero l'adozione della Magna Carta con una forte limitazione delle prerogative reali e in Germania l'estrema frammentazione dei domini controllati dall'Imperatore si protrasse fino alla met\u00e0 del XIX secolo.\nNel viaggio di ritorno verso Parigi, il popolo francese rese vivaci omaggi al re vincitore, e l'accoglienza di quest'ultima fu degna dei trionfi della Roma antica. Si tratta della prima espressione di un sentimento nazionale francese. In seguito ai trionfi e alle conquiste territoriali a Filippo II venne tributato l'appellativo romano di \"Augusto\", prendendo quindi il nome \"Filippo Augusto\".\nDopo la battaglia di Bouvines, che segn\u00f2 la fine del primo lungo periodo di conflitti contro gli inglesi, la Francia di Filippo Augusto conobbe un secolo di pace. Inoltre, il clima pi\u00f9 clemente del XIII secolo, con estati calde, pochi inverni rigidi (1219, 1225, 1234, 1235, 1276 e 1292) e scarsa diffusione delle epidemie, favor\u00ec un consistente aumento della popolazione, che arriv\u00f2 a 16 milioni di abitanti a fronte degli 8 della Germania e dei 2 dell'Inghilterra. Solo nel 1225 si ebbe una carestia di proporzioni rilevanti.\nLe truppe francesi spesso erano impegnate all'estero, ad esempio in Italia in appoggio alla politica dei guelfi. Godettero a lungo di una lusinghiera fama di imbattibilit\u00e0, fino al 1282, quando subirono una dura sconfitta nella battaglia di Forl\u00ec.\nCrisi e mutazioni del basso Medioevo (XIV \u2013 XV secolo).\nLa dinastia capetingia s'interruppe in modo tumultuoso, con il regno successivo di tre dei figli di Filippo IV. Gli scandali legati alle infedelt\u00e0 coniugali delle nuore del re minarono gravemente il prestigio della monarchia. Il primogenito e successore di Filippo, Luigi X, mor\u00ec prematuramente lasciando un erede postumo che visse solo per pochi giorni, Giovanni I. Il fratello di Luigi, sino allora reggente, divenne quindi re con il nome di Filippo V. Morto anche quest'ultimo senza eredi, la corona pass\u00f2 infine al terzo fratello, Carlo IV.\nIn mancanza di eredi maschi in linea diretta per l'ultimo dei Capetingi, il potere venne trasferito al ramo cadetto della Casa di Valois. Questa scelta si scontrava con le ambizioni di un altro pretendente, Edoardo III, re d'Inghilterra la cui discendenza da Filippo il Bello era attraverso la linea materna. La \"Legge salica\", gi\u00e0 invocata in passato da Filippo V per escludere dalla successione la figlia di Luigi X, venne anche in questo caso a posteriori invocata dai maggiori feudatari per respingere la pretesa del re inglese, vista come un grave pericolo per la loro indipendenza. Tale contesa fu la causa pi\u00f9 diretta della guerra dei cent'anni.\nDurante questo interminabile conflitto, il territorio francese fu teatro di combattimenti sporadici ma accaniti tra i re di Francia e d'Inghilterra. Gli inglesi erano privilegiati dalla superiorit\u00e0 tattica del proprio esercito (in particolare degli arcieri) e furono in grado di infliggere alla cavalleria francese, nonostante un forte svantaggio numerico, due cocenti sconfitte a Cr\u00e9cy e Poitiers. Carlo V ebbe in seguito la capacit\u00e0 di evitare le grandi battaglie preordinate e affid\u00f2 a valorosi condottieri come Bertrand du Guesclin la riconquista del territorio, riprendendo una a una le piazzeforti nemiche con una serie di assedi successivi.\nNel 1337 agli inglesi restava il controllo unicamente della Guyenne e di Bayonne, Calais e Cherbourg. Durante il regno di Carlo VI, colpito da pazzia nel 1393, i grandi del regno stabilirono alleanze in funzione delle proprie strategie personali e la situazione divenne molto difficile. I parenti pi\u00f9 prossimi del re, il fratello Luigi I d'Orl\u00e9ans e il potente duca di Borgogna Giovanni senza paura intesero cogliere l'occasione per estendere il proprio potere; ne scatur\u00ec un'aspra rivalit\u00e0 culminata nell'assassinio di entrambi i protagonisti e nel tentativo col Trattato di Troyes di modificare la linea di successione per scalzare il delfino Carlo VII. Questi venne infatti costretto alla fuga da Parigi, meritandosi l'appellativo sprezzante di \u00abpiccolo re di Bourges\u00bb dopo l'assassinio di Giovanni senza paura, mentre gli inglesi riuscirono a far nominare il proprio sovrano grazie all'appoggio dei Borgognoni.\nMa la chiave del conflitto risiedeva nella scelta della nazionalit\u00e0. A causa della loro strategia imperniata su saccheggi e scorrerie a lungo raggio (le cosiddette \"chevauch\u00e9e\", \"cavalcate\"), gli inglesi erano odiati dal popolo delle campagne e sostenuti principalmente dagli artigiani e dagli universitari delle citt\u00e0. Il ruolo di Giovanna d'Arco fu in questo contesto pi\u00f9 politico che militare, agendo da catalizzatore di questa volont\u00e0 di ricacciare gli inglesi fuori dalla Francia.\nGiovanna partecip\u00f2 all'assedio di Orl\u00e9ans e dopo la battaglia di Patay insistette affinch\u00e9 l'incoronazione di Carlo VII si tenesse a Reims (collocazione dal grande valore simbolico e che fu interpretata all'epoca come un ulteriore segnale divino, in quanto Reims era al centro del territorio borgognone). La sua azione consent\u00ec di affermare la legittimit\u00e0 di nascita del re, mettendo a tacere le voci che lo indicavano come figlio naturale del duca d'Orl\u00e9ans e rendendone possibile l'ascesa al trono. A sua volta, questo fatto spianava la strada verso la riconquista del territorio francese.\nI re di Francia tornarono allora a godere di prestigio e autorit\u00e0, anche se si trovarono comunque a fronteggiare avversari temibili quali i duchi di Borgogna, i \"Granduchi d'Occidente\" Filippo il Buono e Carlo il Temerario, principali rivali di Carlo VII e del figlio di questi Luigi XI. Ai possedimenti in Borgogna si sono infatti aggiunti i Paesi Bassi, arrivando a costituire uno dei regni pi\u00f9 potenti d'Europa. Alla morte di Carlo il Temerario (1477), per\u00f2, una parte dei suoi possedimenti and\u00f2 in eredit\u00e0 alla figlia Maria di Borgogna, moglie di Massimiliano d'Austria, aprendo un nuovo fronte di pericolo.\nCon la conclusione del Medioevo ebbe termine anche l'epoca dei grandi principati: prima il ducato di Borgogna (1482) e poi quello di Bretagna, sconfitto nel 1488 e unito al regno di Francia nel 1532.\nEt\u00e0 moderna.\nLa Pace di \u00c9taples (1492) marca, per alcuni, l'inizio dell'et\u00e0 moderna in Francia.\nDopo la guerra dei cent'anni (1337-1453) e il trattato di Picquigny (1475) \u2013 la sua fine ufficiale\u00a0\u2013 nel 1492-1493, Carlo VIII firm\u00f2 altri tre trattati, il primo con Enrico VII d'Inghilterra, il secondo con Massimiliano I di Asburgo, e il terzo con Ferdinando II di Aragona, rispettivamente ad \u00c9taples (1492), Senlis (1493) e a Barcellona (1493). Questi tre trattati sgombrarono la via alla Francia di intraprendere le lunghe guerre d'Italia (1494-1559), che diedero inizio alla Francia moderna.\nIl Rinascimento francese.\nIl rapido recupero economico e demografico dopo la peste nera del Trecento venne vanificato da una serie di conflitti, come le Guerre d'Italia (1494-1559), dove gli sforzi francesi furono vanificati dal maggior potere degli Asburgo in Europa.\nIl duca di Milano Ludovico Sforza, il quale cercava un alleato contro la Repubblica di Venezia, incoraggi\u00f2 Carlo VIII di Francia ad invadere l'Italia, con il pretesto della contesa del trono del Regno di Napoli, all'epoca sotto controllo aragonese. Quando Ferdinando I di Napoli mor\u00ec nel 1494, Carlo invase la penisola, cos\u00ec per diversi mesi, le armate francesi si spostarono in Italia indisturbate, poich\u00e9 gli eserciti dei \"condottieri\" degli staterelli italiani non furono in grado di resistere. Il saccheggio di Napoli provoc\u00f2 una reazione e contro esse, venne formata la Lega di Venezia. Le truppe italiane sconfissero quelle francesi nella battaglia di Fornovo, obbligando cos\u00ec Carlo a tornarsene in Francia. Ludovico, avendo tradito i francesi a Fornovo, conserv\u00f2 il suo trono fino al 1499, quando il successore di\nCarlo, Luigi XII di Francia, invase la Lombardia e assedi\u00f2 Milano.\nNel 1500, Luigi, avendo raggiunto un accordo con Ferdinando II di Aragona per dividere Napoli, marci\u00f2 verso sud da Milano. Nel 1502, le armate francesi e aragonesi alleate presero controllo del regno meridionale, ma l'accordo dur\u00f2 poco e si arriv\u00f2 a una nuova guerra tra Luigi e Ferdinando. Nel 1503, Luigi, essendo stato sconfitto nella Battaglia di Cerignola e nella Battaglia del Garigliano, fu obbligato ad abbandonare Napoli, che venne lasciato al controllo del vicer\u00e9 spagnolo Ramon de Cardona. Le armate francesi sotto il comando di Gaston de Foix inflissero agli spagnoli una travolgente sconfitta nella battaglia di Ravenna nel 1512, ma Foix venne ucciso durante la battaglia e i francesi furono costretti a lasciare l'Italia; intanto gli svizzeri invasero Milano, i quali rimisero sul trono Massimiliano Sforza. La Lega Santa fu vittoriosa, ma si divise ben presto; nel 1513 Venezia si alle\u00f2 con la Francia, accordandosi tra loro sulla spartizione della Lombardia.\nLuigi comand\u00f2 un'altra invasione di Milano, ma venne sconfitto nella Battaglia di Novara, alla quale seguirono una serie di vittorie per la Lega Santa, nelle quali le armate francesi, veneziane, e scozzesi vennero irrimediabilmente sconfitte. Comunque la morte di papa Giulio II lasci\u00f2 la Lega senza una leadership, e quando il successore di Luigi, Francesco I, sconfisse gli svizzeri nella Marignano nel 1515, la Lega collass\u00f2, e nei trattati di Noyon e Bruxelles, abbandonarono alla Francia e a Venezia l'Italia del Nord.\nL'ascesa di Carlo di Spagna al trono imperiale, una posizione alla quale anche Francesco I mirava, port\u00f2 al collasso le relazioni tra la Francia e gli Asburgo. Nel 1519, un'invasione spagnola nella Navarra, nominalmente feudo francese, diede il pretesto a Francesco di iniziare la guerra; cos\u00ec armate francesi strariparono in Italia ed iniziarono una campagna per scacciare Carlo da Napoli. I francesi, tuttavia, vennero opposti efficacemente dalle tattiche dei tercio spagnoli e subirono una serie di rovinose sconfitte alla Bicocca e sulla Sesia contro le truppe spagnole sotto il comando di Fernando d'Avalos. Con Milano minacciata, Francesco port\u00f2 un'armata in Lombardia nel 1525, solo per venire battuto e catturato nella Battaglia di Pavia; imprigionato a Madrid, Francesco fu obbligato ad accettare molte concessioni sui suoi territori italiani nel \"Trattato di Madrid\" (1526).\nL'inconcludente guerra tra Carlo e Francesco inizi\u00f2 con la morte di Francesco Maria Sforza, duca di Milano. Quando il figlio di Carlo Filippo eredit\u00f2 il ducato milanese, Francesco invase l'Italia, conquistando Torino, ma fall\u00ec la presa su Milano. In risposta, Carlo invase la Provenza, avanzando fino a Aix-en-Provence, ma torn\u00f2 in Spagna senza attaccare la citt\u00e0 fortificata di Avignone. La Tregua di Nizza mise fine alla guerra, lasciando Torino in mani francesi, ma senza aver fatto effettivi cambiamenti nella mappa d'Italia. Francesco, alleandosi con Solimano I dell'Impero ottomano, lanci\u00f2 una invasione finale dell'Italia. Una flotta franco-ottomana conquist\u00f2 la citt\u00e0 di Nizza nell'agosto 1543, dopo aver messo l'assedio alla cittadella. I difensori furono rilasciati dopo un mese. I francesi, agli ordini di Fran\u00e7ois, conte d'Enghien, sconfissero un esercito imperiale nella battaglia di Ceresole nel 1544, ma non riuscirono a penetrare in Lombardia. Carlo ed Enrico VIII d'Inghilterra procedettero per invadere la Francia meridionale, assediando Boulogne e Soissons. La mancanza di cooperazione tra gli eserciti inglesi e spagnoli, assieme all'accresciuta aggressivit\u00e0 degli attacchi ottomani, obbligarono Carlo ad abbandonare queste conquiste, venendo restaurato di fatto lo status quo ante.\nNel 1547, Enrico II di Francia, che succedette a Francesco I al trono, dichiar\u00f2 guerra a Carlo con lo scopo di riconquistare l'Italia ed assicurare alla Francia il dominio sulle questioni europee. Un'offensiva in Lorena ebbe successo, ma il tentativo dell'invasione francese in Toscana nel 1553 fu bloccato nella battaglia di Marciano. L'abdicazione di Carlo nel 1556 divise l'Impero Asburgico tra il figlio Filippo e il fratello Ferdinando, e lo spostamento della guerra nelle Fiandre, dove Filippo, insieme a Emanuele Filiberto I di Savoia, sconfissero i francesi a San Quintino. La successiva entrata in guerra dell'Inghilterra port\u00f2 alla conquista francese della citt\u00e0 di Calais, l'ultimo possedimento inglese sul territorio della Francia continentale, mentre le armate francesi puntellavano i possedimenti francesi nei Paesi Bassi; ma Enrico fu costretto ad accettare la Pace di Cateau-Cambr\u00e9sis, nella quale rinunciava a qualsiasi pretesa sull'Italia.\nGuerre di religione e ascesa dei Borbone.\nNon appena le guerre d'Italia finirono, la Francia precipit\u00f2 in una crisi interna con gravi conseguenze. Nonostante la conclusione di un Concordato tra la Francia e il Papato (1516), che garantiva alla corona la nomina dei vescovi, la Francia fu profondamente colpita dai tentativi della riforma protestante di rompere l'unit\u00e0 cattolica. Una crescente minoranza protestante su base urbana, gli Ugonotti, affrontarono la dura repressione all'epoca di re Enrico II. Dopo la morte di Enrico II durante un torneo, il paese venne retto dalla vedova Caterina de' Medici e dai suoi figli Francesco II, Carlo IX ed Enrico III. La reazione cattolica comandata dal potente Enrico, duca di Guisa culmin\u00f2 nel massacro degli Ugonotti del 1562, il primo delle guerre di religione, durante la quale eserciti inglesi, tedeschi e spagnoli intervennero in una o nell'altra delle fazioni rivali. Contrari alla monarchia assoluta, gli Ugonotti teorizzavano il diritto di ribellione e la legittimit\u00e0 del tirannicidio.\nLe guerre di religione culminarono nella guerra dei tre Enrichi, nella quale Enrico III assassin\u00f2 Enrico di Guisa, capo della Lega cattolica, appoggiata dagli spagnoli, e a sua volta il re venne ucciso. Dopo gli assassini di Enrico di Guisa ed Enrico Valois, il conflitto termin\u00f2 con l'ascesa al trono del protestante Enrico di Borbone e il suo susseguente abbandono del protestantesimo (\"Espediente del 1592\") effettiva nel 1593, la sua accettazione dalla maggior parte dell\"establishment\" cattolico (1594) e dal Papa (1595), e la sua promulgazione del decreto di tolleranza, conosciuto come l'Editto di Nantes (1598), che garantiva libert\u00e0 di culto ed equit\u00e0 civile.\nLa Francia nel Sei-Settecento.\nLa pacificazione della Francia sotto Enrico IV fu un elemento essenziale per l'inizio dell'egemonia francese in Europa, sebbene alla sua morte, avvenuta nel 1610, la reggenza di sua moglie Maria de' Medici dovette sopportare conflitti interni con le famiglie nobili. La Francia iniziava allora la sua espansione oltremare: i francesi iniziarono a commerciare in India e Madagascar, fondarono in America settentrionale la Nuova Francia e penetrarono nella regione dei Grandi Laghi e del Mississippi, crearono piantagioni nelle Indie occidentali ed estesero i loro contatti commerciali nel Levante e allargarono la loro marina mercantile.\nIl figlio di Enrico IV, Luigi XIII, e il suo ministro (1624-1642) Cardinal Richelieu elaborarono una politica antitetica alla Spagna e all'imperatore germanico durante la guerra dei trent'anni (1618-1648). Dopo aver domato una rivolta degli Ugonotti spalleggiata dagli inglesi (1625-1628), la Francia intervenne direttamente (1635) nel conflitto prestando soccorso all'alleata (protestante) Svezia.\nDopo le morti del re e del cardinale, la Pace di Vestfalia (1648) assicur\u00f2 l'accettazione universale della frammentazione politica e religiosa della Germania, ma la reggenza di Anna d'Austria e del suo ministro cardinale Mazzarino conobbero una crescente rivolta conosciuta come la Fronda (1648-1653) che arriv\u00f2 a una guerra contro la Spagna (1653-1659). Il Trattato dei Pirenei (1659) formalizz\u00f2 l'annessione alla Francia (1642) del Rossiglione dopo il collasso della effimera Repubblica catalana.\nDurante il regno di Luigi XIV (1643-1715), la Francia divenne la potenza dominante in Europa, grazie anche all'abilit\u00e0 diplomatica di Mazarino (1642-1661), successore di Richelieu, e alle politiche economiche di Colbert (1661-1683). La guerra di devoluzione (1667-1668) e la guerra franco-olandese (1672-1678) portarono al Regno di Francia ulteriori conquiste territoriali (l'Artois, le Fiandre occidentali e il Ducato di Borgogna, lasciato all'impero nel 1482), ma al prezzo della crescente opposizione delle potenze rivali.\nLa cultura fu parte dell'egemonia francese. Nel primo Seicento, i pittori francesi dovevano recarsi a Roma per sprovincializzarsi (Nicolas Poussin, Claude Lorrain), ma Simon Vouet port\u00f2 il gusto per il barocco, riassunto nell'Acad\u00e9mie royale de peinture et de sculpture, nei dipinti di Charles Le Brun e nelle sculture di Fran\u00e7ois Girardon. Con il Palais du Luxembourg, lo Ch\u00e2teau de Maisons e Vaux-le-Vicomte, l'architettura francese venne ammirata all'estero anche prima della costruzione di Versailles o della colonnata del Louvre. Il salone della cultura parigina mise a punto gli standard del gusto a partire dagli anni Trenta e, con Pascal, Descartes (Cartesio), Bayle, Corneille, Racine e Moli\u00e8re, la letteratura francese toccava la sua punta massima.\nMesso sul trono inglese Guglielmo d'Orange nel 1688, l'alleanza antifrancese del 1689 inaugur\u00f2 l'inizio di un secolo di conflitti ad intermittenza, nel quale la Gran Bretagna iniziava a giocare un ruolo importante, cercando in particolare di tenere la Francia fuori dai Paesi Bassi.\nLa battaglia di La Hougue (1692) fu quella decisiva nella guerra dei Nove anni (1689-1697), nella quale venne affermata la supremazia della Royal Navy britannica.\nDopo la guerra dei Nove anni, la Francia riusc\u00ec a prendere solo Haiti. La guerra di successione spagnola (1701-1713) fin\u00ec con lo sfacelo del sogno di Luigi XIV di un impero franco-spagnolo dei Borboni: i due conflitti esaurirono le forze francesi, tra l'altro gi\u00e0 indebolite dai cattivi raccolti degli anni novanta e del 1709, oltre che perdita della manodopera specializzata di fede ugonotta conseguente alla revoca (1685) dell'Editto di Nantes.\nIl regno di Luigi XV (1715-1774) vide inizialmente un ritorno alla pace e alla prosperit\u00e0 sotto la reggenza di Filippo d'Orl\u00e9ans (1715-1723). Le politiche di Filippo trovarono prosecuzione dal Cardinal Fleury che fu primo ministro tra il 1726 e il 1743. Negli anni trenta e quaranta scoppiarono nuove guerre dinastiche contro l'Impero (1733-1735 e 1740-1748) che vennero combattute non solo in Europa orientale, ma anche in America e in India. Si arriv\u00f2 alla stipula del Trattato di Aquisgrana, con la quale si raggiunse solo una breve tregua. Intanto si stava rafforzandosi notevolmente la Prussia, che divent\u00f2 un nemico della Francia, cos\u00ec venne sancita l'alleanza con i tradizionali nemici degli Asburgo, (la \"rivoluzione diplomatica\" del 1756) in contrapposizione alla Gran Bretagna e alla Prussia, potenze emergenti. La nuova alleanza port\u00f2 alla costosa e fallimentare guerra dei sette anni (1756-1763). La sconfitta in Nordamerica e in India ridimension\u00f2 la potenza coloniale francese.\nAvendo perso il suo impero coloniale in America, qualche anno dopo la Francia vide una buona possibilit\u00e0 di rifarsi dallo smacco ricevuto dai britannici. Cos\u00ec la Francia venne in soccorso degli insorti americani durante la guerra d'indipendenza. La guerra venne conclusa con la stipula del Trattato di Parigi del 1783.\nMentre lo Stato si espandeva, si fecero largo nuove idee che mettevano in discussione il ruolo del re nello Stato. L'opera di Montesquieu descrisse la separazione dei poteri. Altri filosofi francesi guadagnarono una forte influenza politica e culturale a livello mondiale, tra cui Denis Diderot, Voltaire e Jean-Jacques Rousseau, il quale con il suo \"Contratto sociale\" fu un catalizzatore per le riforme sociali in Europa. Fiorirono anche le scienze. Lo scienziato Antoine Lavoisier lavor\u00f2 per rimpiazzare le arcaiche unit\u00e0 di misura e di peso, con un sistema coerente. Lavoisier formul\u00f2 il principio di conservazione e scopr\u00ec l'ossigeno e l'idrogeno.\nCon il governo profondamente in debito, Luigi XVI permise le riforme radicali di Turgot e Malesherbes, ma la disaffezione dei nobili portarono alle dimissioni di Turgot e di Malesherbes 1776. Jacques Necker li rimpiazz\u00f2. Luigi sostenne la rivoluzione americana dal 1778, ma nel Trattato di Parigi del 1783, i francesi guadagnarono poco, tranne che un ovvio aumento del debito, e il governo fu costretto giocoforza ad aumentare le tasse (come la \"vingti\u00e8me\") e i prestiti. Necker si dimise nel 1781, per essere sostituito temporaneamente da Calonne e da Brienne, ma ritorn\u00f2 nel 1788.\nAll'epoca della Rivoluzione francese del 1789, la Francia era in una profonda crisi istituzionale e finanziaria, ma gli ideali dell'Illuminismo iniziarono ad entrare nella societ\u00e0 pi\u00f9 colta.\nIl 21 settembre 1792 la monarchia francese venne effettivamente abolita con la proclamazione della repubblica.\nEt\u00e0 contemporanea.\nLa Francia nel periodo rivoluzionario (1789-1815).\nLa Rivoluzione.\nAlla fine del Settecento le finanze francesi erano dissestate. Nel 1787 il ministro delle finanze di Luigi XVI, Charles Alexandre de Calonne, convoc\u00f2 un'assemblea di notabili, ai quali, tra l'altro saltando i parlamenti regionali, veniva chiesto di approvare una nuova tassa sui possedimenti fondiari, che comprendeva anche le propriet\u00e0 dei nobili e del clero. L'assemblea non approv\u00f2 la tassa, invece chiese al re di convocare gli stati generali. Nell'agosto del 1788 Luigi XVI fu d'accordo di convocare gli stati generali per il maggio 1789. Mentre il Terzo Stato chiese la doppia rappresentanza per bilanciare gli altri due stati, il voto veniva fatto per ordine e quindi la doppia rappresentanza divenne inutile. Questo port\u00f2 al Terzo Stato di ritirarsi dagli stati generali. I rappresentanti del Terzo Stato si riunirono e si proclamarono assemblea nazionale. Intanto il re per prevenire la nascita dell'assemblea, ordin\u00f2 la chiusura della Salle des Etats dove l'assemblea si riuniva. Dopo aver trovato le porte chiuse e guardate a vista, si incontrarono il 20 giugno 1789 in una sala adibita al gioco della pallacorda e giurarono di non separarsi fino a che non fosse stata approvata una nuova costituzione. Intanto si aggregarono alcuni membri del primo e del secondo Stato.\nDopo che il re licenzi\u00f2 il suo ministro delle finanze, Jacques Necker, perch\u00e9 questi aveva dato il supporto ai rappresentanti del Terzo Stato, affioravano preoccupazioni che la legittimit\u00e0 dell'assemblea nazionale poteva essere minacciata dai monarchici. Parigi intanto fu travolta da violente manifestazioni. Il sovrano e la corte abbandonarono la citt\u00e0. Dopo la notizia che a Versailles alcuni nobili avevano calpestato la coccarda tricolore il, 14 luglio 1789 i rivoltosi posero gli occhi sulle armi depositate all'interno della fortezza/prigione della Bastiglia, vista anche come simbolo del potere monarchico. Gli insorti assediarono la Bastiglia, uccidendo il governatore de Lunay e molte delle sue guardie. Gilbert du Motier, eroe dell'indipendenza americana, assunse il comando della Guardia nazionale e il re fu obbligato a riconoscere la coccarda tricolore. Sebbene venne ritrovata la pace, molti nobili videro il nuovo ordine come non accettabile, cos\u00ec emigrarono per spingere i regni vicini a dichiarare guerra al nuovo regime. Per questo periodo di instabilit\u00e0, lo Stato venne colpito per diverse settimane tra il luglio e l'agosto 1789 da un periodo di violenti conflitti di classe.\nNell'agosto 1789 l'Assemblea Nazionale adott\u00f2 la Dichiarazione dei diritti dell'uomo e del cittadino, come un primo passo in vista di emanare una costituzione. Usando la dichiarazione d'indipendenza americana, definisce una serie di diritti individuali e collettivi. Influenzata dalla dottrina del diritto naturale, questi diritti venivano considerati naturali e universalmente validi. L'Assemblea Nazionale sostitu\u00ec le province storiche della Francia con ottantatr\u00e9 dipartimenti, amministrati uniformemente e approssimativamente uguali uno dall'altro in estensione e popolazione. Il 4 agosto 1789, con il decreto d'agosto, l'Assemblea abol\u00ec il feudalesimo, spazzando via sia i diritti signorili del Primo Stato sia la decima raccolta dal Secondo Stato. In corso di poche ore il clero, i nobili, citt\u00e0, compagnie e via dicendo, persero i loro secolari privilegi. L'Assemblea abol\u00ec alcuni simboli dell\"'Ancien R\u00e9gime\", come le livree e l'araldica. Nonostante gli intrighi dell'aristocrazia pi\u00f9 conservatrice, l'Assemblea continuava a lavorare per dare una nuova costituzione. Una nuova organizzazione giudiziaria fece dei magistrati indipendenti al trono. Il legislatore abol\u00ec anche gli uffici ereditari, eccetto la monarchia. Nei casi criminali bisognava trovare le prove. Il re aveva l'unico potere di proporre la guerra, ma con la decisione definitiva del potere legislativo. L'Assemblea decise di abolire le dogane interne e soppresse le corporazioni di arti e mestieri.\nLa Rivoluzione caus\u00f2 un massiccio avvicendamento di poteri dalla Chiesa cattolica allo Stato. Sotto l'Antico Regime, la Chiesa era l'ente con maggiori propriet\u00e0 fondiarie. Il legislatore decret\u00f2 nel 1790 l'abolizione di raccogliere, da parte dell'autorit\u00e0 ecclesiastica, una tassa sui raccolti, la cancellazione dei privilegi speciali goduti dal clero e la confisca delle propriet\u00e0 della Chiesa. L'Assemblea risolse in parte la crisi finanziaria della Francia con le confische ai danni della Chiesa.\nQuando della plebaglia da Parigi attacc\u00f2 il palazzo reale di Versailles nell'ottobre 1789, la famiglia reale fu costretta a trasferirsi nel palazzo delle Tuileries a Parigi. Successivamente nel giugno 1791 la famiglia reale tent\u00f2 di scappare in segreto, per ricercare appoggio dalle potenze alleate, ma il re venne scoperto a Varennes e Luigi e la famiglia furono riportati a Parigi, sotto arresto alle Tuileries.\nIntanto stavano formandosi le fazioni all'interno dell'Assemblea. Gli oppositori alla rivoluzione si sedevano nei posti alla destra. Poi c'erano i monarchici liberali, che si ispiravano alla monarchia britannica. Il \"Partito Nazionale\", di centro o centro-sinistra, rappresentava idee pi\u00f9 estreme. Tuttavia la maggioranza dell'Assemblea era maggiormente a favore di una monarchia costituzionale, invece di una repubblica. Con la costituzione del 1791 si decise pertanto di lasciare Luigi XVI come re, il quale per\u00f2 doveva prestare giuramento sulla costituzione. Il re doveva dividere il potere con l'Assemblea, ma restava il diritto di veto e la scelta dei suoi ministri.\nL'Assemblea Legislativa si radun\u00f2 per la prima volta il 1\u00ba ottobre 1791 e si trov\u00f2 nel caos gi\u00e0 in meno di un anno. L'Assemblea consisteva di circa 165 foglianti, monarchici costituzionali, alla destra, circa 330 girondini, repubblicani liberali e giacobini, repubblicani radicali, alla sinistra ed infine circa 250 deputati non affiliati. Il re pose subito il veto su alcune questioni, come la minaccia di morte agli espatriati che rifiutarono la Rivoluzione e il giuramento del clero. Nel corso di un anno si arriv\u00f2 a una crisi costituzionale.\nIntanto nelle questioni estere, nella dichiarazione di Pillnitz dell'agosto 1791, l'Imperatore Leopoldo II, il Conte Carlo di Artois, il futuro Carlo X, e Guglielmo II di Prussia fecero della causa di Luigi XVI la loro. Questi nobili chiesero che l'Assemblea fosse dissolta sotto minaccia di guerra, ma, invece di far impaurire i francesi, li fecero infuriare. Come conseguenza i confini vennero militarizzati. Con la Costituzione del 1791 venne adottata la monarchia costituzionale, cos\u00ec il re sostenne la guerra contro l'Austria per incrementare la sua popolarit\u00e0. Con l'arrivo dell'esercito prussiano in Francia, si stavano formando i primi dubbi sulla condotta dell'aristocrazia. Queste tensioni culminarono nei massacri di settembre. Dopo le prime vittorie dell'esercito rivoluzionario nella battaglia di Valmy il 20 settembre 1792, il giorno dopo venne proclamata la Prima repubblica francese. Durante gli ultimi mesi del 1792, le armate rivoluzionarie occuparono i Paesi Bassi austriaci, la riva sinistra del Reno, la Savoia e Mulhouse. Nel frattempo venne costituita la Convenzione nazionale.\nDopo l'emissione del manifesto di Brunswick del luglio 1792 che minacciava la popolazione francese dagli attacchi austriaci e prussiani, Luigi XVI venne sospettato di tradimento, venne cos\u00ec arrestato e, assieme alla famiglia, imprigionato. In una sessione dell'Assemblea Legislativa, venne sospesa la monarchia. Poco meno di un terzo dei deputati era presente alla votazione, la maggioranza di essi erano Giacobini. Il re venne processato, condannato a morte e ghigliottinato il 21 gennaio 1793. La regina Maria Antonietta segu\u00ec il marito al patibolo il 16 ottobre 1793 lasciando come eredi al trono suo figlio e sua figlia Maria Teresa Carlotta allora tredicenne.\nL'esecuzione del re indign\u00f2 tutta l'Europa monarchica e provoc\u00f2 la formazione della Prima coalizione antifrancese. La prima repubblica venne assalita dall'esterno nella primavera del 1793. In marzo, l'ovest della Francia, in particolare la regione della Vandea fu agitata da una rivolta filomonarchica, cattolica e controrivoluzionaria. A Parigi scoppi\u00f2 una rivolta dei sanculotti. In uno Stato di crisi, i Montagnardi, la parte pi\u00f9 radicale della Rivoluzione, cacciarono i girondini dalla Convenzione agli inizi di giugno del 1793. I Montagnardi instaurarono un governo estremamente centralizzato, nel quale le decisioni erano prese da un comitato di salute pubblica, dominato dalla personalit\u00e0 di Robespierre uno dei fondatori, artefice della rivoluzione. Vennero prese misure straordinarie contro i nemici, veri e presunti, della Rivoluzione. Nel periodo del Terrore almeno diciottomila persone, accusate di attivit\u00e0 controrivoluzionaria, furono ghigliottinate, o perlomeno, giustiziate con altra modalit\u00e0. La popolarit\u00e0 di Robespierre inizi\u00f2 a declinare, cos\u00ec il 27 luglio 1794 venne arrestato e poi ghigliottinato. Il nuovo governo venne formato in prevalenza da girondini sopravvissuti al periodo del Terrore e, dopo aver preso il potere, iniziarono la loro vendetta verso i giacobini e anche a giustiziarne (periodo del Terrore bianco).\nLa Convenzione approv\u00f2 la \"Costituzione dell'anno III\" il 17 agosto 1795, un plebiscito la ratific\u00f2 in settembre ed entr\u00f2 in vigore il 26 settembre. La nuova costituzione cre\u00f2 il Direttorio e il sistema bicamerale. Il parlamento consisteva in cinquecento rappresentanti e duecentocinquanta senatori. Il potere esecutivo andava cos\u00ec al Direttorio, composto di cinque membri, nominati dal Consiglio degli Anziani, su una lista redatta dal Consiglio dei Cinquecento. La nazione desiderava al momento tranquillizzarsi per rimarginare le ferite. Quanti volevano la resurrezione dell'Antico Regime e ristabilire il Terrore, erano un'esigua minoranza. Le possibilit\u00e0 di interferenze straniere stavano diminuendo, dato che la prima coalizione era collassata. I quattro anni di governo direttoriale furono un periodo di forti inquietudini, poich\u00e9 continuarono le atrocit\u00e0, i provvedimenti arbitrari e l'odio tra le parti. Il Direttorio dur\u00f2 fino al 1799 quando Bonaparte form\u00f2 il Consolato.\nFrancia Napoleonica.\nNel 1796 la Francia rivoluzionaria restava ancora in guerra contro l'Austria, la Gran Bretagna, Napoli e la Sardegna. Contro l'Austria furono organizzate due spedizioni, una a nord, comandata dai generali Moreau e Jourdan, e l'altra a sud, con al comando Napoleone Bonaparte (una terza spedizione aveva lo scopo di sbarcare in Irlanda). Mentre la spedizione in Germania si rivel\u00f2 un disastro, la campagna d'Italia del giovane comandante corso fu travolgente, poich\u00e9, tra il 1796 e il 1798, tutta la penisola italiana cadde in mano francese. In Italia, Svizzera e Olanda si formarono le cosiddette \"repubbliche sorelle\".\nDopo le folgoranti vittorie in Italia Napoleone decise di invadere l'Egitto, all'epoca alleato della Gran Bretagna, e il Direttorio acconsent\u00ec all'impresa. Sulla via dell'Egitto, Napoleone conquist\u00f2 Malta a scapito dei Cavalieri di San Giovanni. In seguito l'esercito francese sconfisse gli Ottomani nella Battaglia delle piramidi. Nel frattempo la flotta britannica, comandata dall'ammiraglio Nelson, distrusse quella francese nella battaglia del Nilo. Venuti a conoscenza della disfatta francese, gli ottomani misero in piedi un esercito per attaccare Napoleone in Egitto, ma Napoleone ancora una volta prefer\u00ec contrattaccare. Venne anche pianificata l'invasione della Siria, ma l'assedio di Acri fall\u00ec, cos\u00ec Napoleone dovette far ritorno in Europa, lasciando una significativa parte dell'esercito in Egitto. Gli uomini rimasti in Egitto subirono un attacco congiunto dalle forze britanniche e mamelucche, ma vennero respinte nell'assedio del Cairo nel marzo 1800. Nonostante le vittorie sui campi di battaglia, l'esercito francese dovette arrendersi lo stesso, poich\u00e9 scoppi\u00f2 un'epidemia.\nQuando Napoleone ritorn\u00f2 in Francia, il Direttorio si trovava in una posizione assai debole, perch\u00e9 si era formata una nuova coalizione antifrancese (gli austriaci e i prussiani non intendevano accettare le perdite territoriali subite nelle guerre precedenti), mentre i monarchici ambivano alla restaurazione della monarchia. I russi espulsero i francesi dall'Italia, mentre gli austriaci sconfissero l'esercito francese in Svizzera. In questo periodo di gravi difficolt\u00e0 per la Francia, Napoleone arriv\u00f2 al potere con il colpo di Stato del 18 brumaio (novembre 1799) e instaur\u00f2 il regime del Consolato. Gli austriaci vennero battuti nelle battaglie di Marengo e Hohenlinden nel 1800. Intanto una flotta francese, comandata dall'ammiraglio Louis-Ren\u00e9 Levassor de Latouche Tr\u00e9ville trov\u00f2 alcuni successi in mare contro i britannici. Alla fine la seconda coalizione antifrancese fu sconfitta e la pace venne ristabilita in due distinti trattati: il trattato di Lun\u00e9ville e quello di Amiens. Nel 1803 Napoleone cedette il territorio della Louisiana al governo statunitense, in quanto considerato indifendibile.\nIl 21 marzo 1804 entr\u00f2 in vigore il codice napoleonico su tutti i territori sotto controllo francese. Il 18 maggio Napoleone venne incoronato Imperatore dal senato, inaugurando cos\u00ec il Primo Impero francese. Tecnicamente il dominio di Napoleone era costituzionale, e, sebbene autocratico, era molto pi\u00f9 avanzato rispetto alle altre monarchie europee dell'epoca. La proclamazione dell'impero francese venne indotta al momento della guerra contro la terza coalizione antifrancese. L'esercito francese venne ribattezzato \"Grande Arm\u00e9e\" nel 1805 e Napoleone fece uso della propaganda e del nazionalismo per ottenere il consenso dalla popolazione francese. L'esercito francese raggiunse una confortante vittoria nella battaglia di Ulm, dove un intero esercito austriaco venne battuto. Infine Napoleone inflisse agli eserciti austro-russi una grave disfatta ad Austerlitz, distruggendo cos\u00ec la terza coalizione antifrancese. A Trafalgar, dove una flotta franco-spagnola venne sonoramente battuta dai britannici, venne riaffermata la supremazia britannica sui mari. La pace venne sancita con il trattato di Presburgo, con la quale il Sacro Romano Impero venne sciolto e venne creata da Napoleone la Confederazione del Reno sugli ex territori austriaci.\nLa distruzione del Sacro Romano Impero e la drammatica sconfitta austriaca caus\u00f2 l'entrata in guerra della Prussia a fianco della Gran Bretagna e della Russia; quest'alleanza form\u00f2 la quarta coalizione antifrancese. Sebbene fosse di fronte a queste tre grandi potenze, la Francia non era da sola a combatterle, dato che aveva una complessa rete di alleanze, per non parlare di stati \"vassalli\". I prussiani, pur in numero maggiore, vennero sconfitti nella battaglia di Jena nel 1806. Napoleone conquist\u00f2 Berlino e si spinse fino in Prussia orientale, dove sconfisse l'Impero Russo nella battaglia di Friedland. Le condizioni di pace vennero dettate nei trattati di Tilsit, che obblig\u00f2 la Russia ad entrare nel Blocco Continentale e la Prussia a cedere la met\u00e0 dei suoi territori alla Francia. Il territorio ceduto dalla Prussia costitu\u00ec il Ducato di Varsavia e le truppe polacche entrarono nella \"Grande Arm\u00e9e\" in gran numero.\nLiberato dagli impegni ad oriente, Napoleone torn\u00f2 ad ovest, perch\u00e9 la Francia era ancora in guerra con la Gran Bretagna. Solo due paesi erano neutrali nella guerra: Svezia e Portogallo. Nel Trattato di Fontainebleau, venne siglata un'alleanza franco-spagnola in funzione antiportoghese, poich\u00e9 la Spagna mirava ad annettersi il Portogallo. Gli eserciti francesi entrarono in Spagna per attaccare il Portogallo, ma assediarono le fortezze spagnole e conquistarono a sorpresa il regno. Giuseppe Bonaparte, fratello di Napoleone, fu fatto re di Spagna dopo l'abdicazione di Carlo IV. Questa occupazione della penisola iberica fece scoppiare un'ondata di nazionalismo e ben presto gli spagnoli e portoghesi unitamente combatterono i francesi usando la tattica della guerriglia, sconfiggendoli nella battaglia di Bail\u00e9n. La Gran Bretagna invi\u00f2 aiuti in Portogallo, costringendo l'esercito francese ad evacuare dal Portogallo, come definito nella Convenzione di Sintra dopo la vittoria alleata nella battaglia di Vimeiro. La Francia in quel momento controllava effettivamente la Catalogna e Navarra. Un altro attacco francese fu lanciato sulla Spagna, diretto da Napoleone in persona. Intanto l'Impero Francese cominciava a non essere pi\u00f9 considerato invincibile. Nel 1808 l'Austria form\u00f2 la quinta coalizione con l'obiettivo di annientare l'Impero Francese. Gli austriaci sconfissero i francesi nella battaglia di Aspern-Essling, ma le sorti si capovolsero nella battaglia di Wagram. Intanto i polacchi, alleati di Napoleone, sconfissero gli austriaci nella battaglia di Raszyn. Sebbene non decisiva come le sconfitte precedenti, il trattato di pace caus\u00f2 la perdita, da parte dell'Austria, di ulteriori territori.\nNel 1812 scoppi\u00f2 la guerra con la Russia, impegnando Napoleone nella disastrosa Campagna di Russia. Napoleone assembl\u00f2 un esercito di oltre seicentomila uomini (erano comprese truppe da tutti gli stati sottomessi da Napoleone) per invadere la Russia, che aveva abbandonato il blocco continentale e stava preparando un esercito ai confini con la Polonia. Dopo una lunga marcia e l'inconcludente battaglia di Borodino, nei pressi di Mosca, la \"Grande Arm\u00e9e\" conquist\u00f2 la citt\u00e0 russa, trovandola incendiata e semidistrutta. Questo faceva parte della tattica russa, ossia di fare \"terra bruciata\". Sebbene ci fossero state battaglie, come quella di Maloyaroslavets, l'esercito napoleonico lasci\u00f2 la Russia decimato dalla rigidit\u00e0 dell'inverno russo. Intanto in Spagna la guerriglia spagnola divenne incontrollabile e le truppe francesi vennero sconfitte nella battaglia di Vitoria e nella battaglia dei Pirenei. Dopo questi avvenimenti l'esercito francese evacu\u00f2 anche la penisola iberica. Con la sconfitta francese sul fronte spagnolo e sul fronte russo, gli stati precedentemente conquistati da Napoleone videro l'opportunit\u00e0 di rispondere all'attacco. Si form\u00f2 quindi la Sesta coalizione e gli stati tedeschi della Confederazione del Reno passarono dall'altra parte. Napoleone fu sconfitto nella battaglia di Lipsia venendo sopraffatto da eserciti molto pi\u00f9 numerosi di quello francese nella Campagna dei sei giorni.\nNapoleone abdic\u00f2 il 6 aprile 1814, e venne esiliato all'isola d'Elba. Il Congresso di Vienna ripar\u00f2 ai cambiamenti politici avvenuti in seguito alle guerre. Il tentativo di Napoleone di restaurare l'Impero, periodo detto dei \"Cento giorni\", fin\u00ec con la sua sconfitta definitiva a Waterloo nel 1815. La monarchia borbonica venne definitivamente restaurata e Luigi XVIII ascese al trono come sovrano legittimo.\nLa Francia nel XIX secolo (1815-1914).\nLa Restaurazione e la \"Monarchia di luglio\".\nA seguito della sua sconfitta nel 1815, la monarchia dei Borboni venne definitivamente restaurata in Francia. Luigi XVIII divenne re il 6 aprile 1814, e, dopo i cento giorni di Napoleone, l'8 luglio 1815. Il 4 giugno 1814 il nuovo re, capendo che ormai i cambiamenti politici e sociali dei venticinque anni precedenti erano irreversibili, diede il beneplacito per una nuova carta costituzionale con la quale limitava alcuni suoi poteri. Tuttavia venne riaffermata la monarchia di diritto divino. Al re venne ancora riservata l'iniziativa di emanare le leggi, ma dovevano essere votate dal parlamento, il quale era diviso in due camere, la prima era la camera dei pari, i cui membri erano nominati dal re, l'altra, la camera dei deputati, i cui membri venivano eletti con suffragio censuario.\nA Luigi XVIII succedette nel 1824 il fratello Carlo X. Diversamente dal fratello maggiore, Carlo non cap\u00ec i mutamenti che aveva portato il periodo rivoluzionario, tanto che prov\u00f2 a rinverdire i simboli dell'Antico Regime. In questo periodo della Restaurazione borbonica, la Francia venne agitata da conflitti latenti tra i monarchici reazionari e la borghesia liberale. Nel 1830 Polignac, ministro di Carlo X, fece pubblicare alcune ordinanze di chiaro stampo reazionario, come il ristabilimento della censura per la stampa, la dissoluzione delle camere, la modificazione del suffragio censorio, in senso ancor pi\u00f9 restrittivo. Allo stesso tempo, il 12 giugno 1830, Polignac sfrutt\u00f2 la debolezza del Bey di Algeri per invadere l'Algeria. La notizia della caduta di Algeri raggiunse Parigi proprio nel momento in cui scoppiarono delle sommosse che condussero alla rivoluzione di luglio. Carlo X abbandon\u00f2 Parigi ma la monarchia sopravvisse, con l'arrivo al regno di Luigi Filippo d'Orl\u00e9ans, esponente di un ramo cadetto dei Borboni e considerato di orientamento liberale. Il principale cambiamento stava che il concetto di sovranit\u00e0 nazionale rimpiazz\u00f2 la sovranit\u00e0 di diritto divino. Questo cambiamento si manifest\u00f2 anche sull'intitolazione del Luigi Filippo, non pi\u00f9 \"re di Francia\", bens\u00ec \"re dei francesi\". La bandiera tricolore rimpiazz\u00f2 definitivamente la bandiera borbonica. Per onorare le vittime della Rivoluzione di luglio, Hector Berlioz compose un Requiem; rivide anche la Marsigliese, che divenne l'inno nazionale della Francia. Durante il regno di Luigi Filippo d'Orl\u00e9ans l'alta borghesia, legata alle banche e alla grande impresa, divent\u00f2 dominante in Francia. Cos\u00ec la monarchia di luglio corrisponde agli inizi dell'industrializzazione della Francia. Lo sviluppo della ferrovia fu spettacolare. La rivoluzione industriale cre\u00f2 una nuova classe sociale, quella dei proletari urbani. Con questi sconvolgimenti sociali, per rimediare alle ingiustizie sociali stavano mettendo le prime radici in Francia le idee anarchiche e socialiste, come formulato dai pensatori Pierre-Joseph Proudhon e Louis Blanc.\nIn quegli anni la colonizzazione francese nei territori d'oltremare ricevette nuovi impulsi. L'occupazione dell'Algeria si estese anche all'entroterra. Nel 1842 i generali Binger, Crozat e Marchand si lanciarono alla conquista della Costa d'Avorio, ma dovettero far fronte alla resistenza di Samory Tur\u00e9.\nLa Seconda Repubblica.\nNel 1847, l'opposizione portata da un'ondata di malcontento dovuta alla corruzione del regime e alla crisi economica organizza in tutto il paese dei banchetti per domandare l'allargamento del corpo elettorale. Poich\u00e9 la libert\u00e0 di riunirsi non esisteva, la presenza di questi banchetti repubblicani permette agli oppositori del regime di riunirsi senza infrangere la legge. Il 22 febbraio 1848, il potere proib\u00ec la tenuta di un banchetto. Questo atteggiamento provoc\u00f2 delle manifestazioni che si susseguirono anche il giorno dopo. Cos\u00ec le truppe dell'esercito sparano alcuni colpi sui manifestanti. Quando tutta Parigi venne a conoscenza della novit\u00e0, i ceti popolari della citt\u00e0 si rivoltarono. Il re allora abdic\u00f2 per non sentirsi responsabile di un massacro. Gli insorti avevano imparato la lezione del 1830. Pretesero che dei repubblicani si sedessero nel governo provvisorio, il quale la sera stessa proclam\u00f2 la repubblica.\nLa Seconda Repubblica istitu\u00ec definitivamente il suffragio maschile. Abol\u00ec lo schiavismo su proposta di Victor Sch\u0153lcher. Quest'ultimo non imped\u00ec all'esercito francese di iniziare la conquista del Senegal nello stesso anno. Sotto la pressione popolare vennero adottate alcune misure sociali, come la proclamazione del diritto al lavoro, limitazione della giornata di lavoro a dieci ore a Parigi e a undici ore in provincia. Vennero creati anche degli \"atelier\" nazionali per dare lavoro ai parigini toccati dalla crisi economica, tuttavia nelle elezioni di aprile del 1848 i francesi elessero una maggioranza moderata, ostile alle misure innovatrici (500 deputati) o addirittura dei monarchici (300). I socialisti, che difendevano le misure sociali, non erano che un centinaio. Il governo provvisorio decise di chiudere gli \"ateliers\" nazionali. La parte orientale di Parigi si rivolt\u00f2 all'annuncio di questa decisione. Il generale Cavaignac venne munito di pieni poteri per fermare la ribellione. Tronc\u00f2 la ribellione in un bagno di sangue, dopo tre giorni di combattimenti tra il 23 e il 25 giugno 1848. Queste \u00abjourn\u00e9es de juin\u00bb discreditarono la giovanissima repubblica. Gli operai vittime della repressione iniziano a disperdersi, mentre i contadini e i grandi possidenti, timorosi dei disordini sociali, chiesero la stabilit\u00e0 politica.\nPer decidere al riguardo delle nuove istituzioni, i costituenti si ispirarono agli Stati Uniti, di cui modello fu fatto conoscere da Alexis de Tocqueville, nel suo libro \"De la d\u00e9mocratie en Am\u00e9rique\" pubblicato nel 1835. La costituzione del 4 novembre 1848 scelse di affidare il potere esecutivo a un presidente eletto a suffragio universale diretto per un periodo di quattro anni; poteva ripresentarsi alle elezioni successive dopo un intervallo di quattro anni. Come negli Stati Uniti, l'assemblea e il presidente erano totalmente indipendenti, ma, contrariamente al sistema americano, il presidente non aveva potere di veto.\nLuigi Napoleone Bonaparte, Lamartine, Cavaignac e il socialista Raspail erano i candidati all'elezione presidenziale, la prima a suffragio maschile in Francia. Il nipote di Napoleone I venne eletto presidente per quattro anni il 10 dicembre 1848, con il 75% dei voti \u2013 ottenuti dai ceti tradizionalisti, approfittando anche della debolezza delle sinistre e dal basso livello di istruzione; diversi contadini avevano addirittura pensato di votare per Napoleone I. La nuova assemblea eletta nel maggio 1849 venne dominata dai gruppi monarchici: inizi\u00f2 una politica estremamente conservatrice. Invi\u00f2 delle truppe a Roma per sostenere il Papa nel suo dominio temporale, minacciato dai rivoluzionari. Vot\u00f2 la legge Falloux che metteva la scuola sotto controllo della Chiesa cattolica. Il 31 maggio 1850, l'Assemblea vot\u00f2 una legge elettorale che escludeva dal corpo elettorale coloro che non potevano dimostrare la residenza nello stesso comune per tre anni, cosicch\u00e9 vennero eliminati tre milioni di elettori, principalmente operai salariati. Opponendosi a queste misure, Luigi Napoleone divenne l'eroe del popolo.\nAgli inizi del 1851, Luigi Napoleone Bonaparte chiese una revisione della costituzione per permettergli di ripresentarsi alla fine del mandato. Davanti al rifiuto dell'Assemblea Nazionale, esegu\u00ec un colpo di Stato il 2 dicembre 1851, sciolse l'Assemblea Nazionale, si assicur\u00f2 i pieni poteri e fece quindi votare un plebiscito per ratificare la nascita del Secondo Impero. Finiva l'esperienza autoritaria della seconda Repubblica.\nIl Secondo Impero.\nIl colpo di Stato del 2 dicembre 1851 non provoc\u00f2 molte reazioni e solo poche personalit\u00e0 si opposero apertamente al nuovo regime. Fu il caso di Victor Hugo che part\u00ec in esilio a Guernsey da dove non cess\u00f2 di fustigare Luigi Napoleone Bonaparte, chiamato \"Napol\u00e9on le petit\". Il plebiscito del 20 dicembre 1851 diede al nuovo \"uomo forte\" i pieni poteri per redigere una nuova costituzione. Dopo un altro plebiscito, venne proclamato imperatore con il nome di Napoleone III. Napoleone III mise in piedi un regime autoritario: la libert\u00e0 di stampa venne limitata, gli oppositori vennero perseguitati la pratica delle candidature ufficiali ridusse l'opposizione al silenzio. Solo qualche repubblicano riusc\u00ec a farsi eleggere, ma poich\u00e9 il paese stava godendo di una buona congiuntura economica, ci furono poche proteste.\nDal 1860, l'Impero divenne pi\u00f9 liberale. Napoleone III stava perdendo gran parte dell'appoggio dei cattolici poich\u00e9 stava facilitando il processo unitario in Italia, il che andava contro gli interessi del Papato. Inoltre, la firma di un trattato di libero scambio con il Regno Unito, all'epoca prima potenza economica e politica, scontent\u00f2 gli industriali francesi che temevano la concorrenza dei prodotti inglesi. L'imperatore cerc\u00f2 dei nuovi sostenitori, andando incontro ai liberali e alle classi popolari. Il diritto di sciopero venne accordato nel 1864. Gli operai ebbero il diritto di costituire le casse di mutuo soccorso. Il corpo legislativo ottenne poco a poco dei diritti: poteva criticare il governo, votare il budget. Torn\u00f2 ad avere l'iniziativa legislativa nel 1869. Il secondo impero stava evolvendosi verso un regime parlamentare, i ministri erano responsabili davanti al parlamento. Questo allentamento dell'autoritarismo del regime venne approvato massicciamente da un plebiscito nel maggio 1870. L'impero stava consolidandosi su basi pi\u00f9 democratiche, tuttavia venne spazzato via qualche mese dopo.\nIl decollo industriale della Francia inizi\u00f2 durante il Secondo Impero. Il credito venne liberalizzato. Vennero intrapresi grandi opere di ammodernamento a Parigi sotto la direzione del barone Haussmann.\nSul piano internazionale la Francia oper\u00f2 un ritorno spettacolare. Napoleone III era molto influenzato dall'epopea napoleonica. Volle donare alla Francia un ruolo preponderante in Europa e nel mondo. Nel 1854 cominci\u00f2 sotto l'impulso di Faidherbe la conquista del Senegal.\nInoltre la Francia iniziava ad interessarsi dell'Indocina; dimostr\u00f2 ancora il suo peso politico nella guerra di Crimea a fianco dei britannici. Le truppe francesi intervennero anche in Messico per sostenere l'arciduca Massimiliano che tent\u00f2 di instaurare un grande impero latino e cattolico. L'avventura fall\u00ec miseramente: Massimiliano venne fucilato dai rivoluzionari messicani.\nNapoleone III sostenne il processo dell'unit\u00e0 italiana e tedesca. In cambio dei suoi aiuti, la Francia ricevette dal giovane regno d'Italia Nizza e la Savoia. In cambio della sua neutralit\u00e0 nella guerra austro-prussiana del 1866, Napoleone III reclam\u00f2 delle compensazioni territoriali che Otto von Bismarck, il cancelliere prussiano, rifiut\u00f2 di accordargli. Al contrario, vennero moltiplicate le provocazioni verso la Francia per costringerla a dichiarare guerra alla Prussia. Cos\u00ec si arriv\u00f2 alle ostilit\u00e0 tra Francia e Prussia, che iniziarono il 19 luglio 1870. La Francia pot\u00e9 opporre solo 265000 uomini contro i 500000 prussiani. La guerra gir\u00f2 rapidamente a favore della Prussia. Il 6 agosto 1870 venne persa l'Alsazia. Napoleone III venne definitivamente sconfitto a Sedan il 2 settembre 1870 e fatto prigioniero.\nAll'annuncio della sconfitta di Napoleone III si form\u00f2 un governo provvisorio di \"salute pubblica\", con a capo L\u00e9on Gambetta prima e Adolphe Thiers poi, che port\u00f2 all'armistizio con la Prussia e alla repressione della Comune di Parigi. Le prime elezioni, tenutesi nel 1871, videro il successo delle fazioni monarchiche, che per\u00f2 erano divise tra di loro su chi scegliere come re. Dopo 4 anni di incertezza istituzionale, finalmente nel 1875 fu proclamata la Terza Repubblica.\nLa Terza Repubblica.\nLa Terza Repubblica francese fu il sistema politico in vigore per quasi settant'anni, dal 1871 (ma ufficialmente dal 1875) alla disfatta del 1940. Era un regime parlamentare, con una presidenza della Repubblica dai pochi poteri, un Parlamento privo di partiti organizzati e caratterizzato dalla breve durata dei governi.\nLa nascita della repubblica vide la Francia occupata dalle truppe straniere, la capitale teatro di un'insurrezione di stampo socialista \u2013 la Comune di Parigi, che venne violentemente repressa da Adolphe Thiers \u2013 e due province Alsazia e Lorena annesse all'Impero tedesco. Per mezzo secolo i francesi sentirono il desiderio di rivincita (\"revanche\", da cui revanschismo) dalla sconfitta patita. La repressione della Comune fu sanguinosa. Si stima che il numero di persone uccise durante \"La Semaine Sanglante\" fosse di cinquantamila. Settemila vennero esiliati in Nuova Caledonia. Altre migliaia ripararono in Belgio, Inghilterra, Italia, Spagna e Stati Uniti.\nDopo questa sconfitta, i repubblicani dovettero battersi anche contro i movimenti reazionari, i quali rifiutavano l'eredit\u00e0 della rivoluzione del 1789. Sia i legittimisti e gli orleanisti erano contrari al repubblicanesimo, visto come un'estensione della modernit\u00e0 e dell'ateismo, che rompeva le tradizioni della Francia. Questo Stato dur\u00f2 fino alla crisi del 1877, che port\u00f2 alla presidenza il monarchico Patrice de Mac-Mahon nel gennaio 1879. La morte di Enrico, conte di Chambord nel 1883 (Enrico V), il quale come nipote di Carlo X rifiut\u00f2 di abbandonare i \"fleur-de-lys\" e la bandiera bianca, simboli borbonici, produsse la fine dell'alleanza dei monarchici francesi. Gli orleanisti accettarono, come Adolphe Thiers, la repubblica. I legittimisti vennero emarginati; alcuni di loro fondarono \"Action fran\u00e7aise\" nel 1898, durante l\"Affaire Dreyfus\". Action fran\u00e7aise divenne un movimento influente negli anni trenta, in particolare tra gli intellettuali del Quartiere latino. Nel 1891, l'enciclica \"rerum novarum\" di papa Leone XIII fece diventare legittimi i movimenti cattolici, che in Francia avevano origine negli sforzi di Hughes Felicit\u00e9 Robert de Lamennais all'epoca della monarchia di luglio.\nInizialmente la Terza repubblica era guidata da monarchici conservatori, ma i repubblicani riuscirono ad arrivare al potere. Nel periodo 1879-1899 arrivarono al potere repubblicani moderati ed ex-radicali (come L\u00e9on Gambetta). Con le leggi di Jules Ferry vennero poste le basi per l'educazione gratuita e laica in Francia.\nI moderati si divisero profondamente sulla questione Dreyfus: ci\u00f2 permise ai radicali di arrivare al potere dal 1899. Durante questo periodo si susseguirono crisi, tra cui quella del tentato colpo di Stato di stampo conservatore promosso da Georges Boulanger nel 1889. Tutto questo dimostrava la fragilit\u00e0 delle istituzioni repubblicane. Le politiche radicali in materia di educazione, come la soppressione delle lingue locali e l'istruzione obbligatoria, servizio di leva, controllo dei ceti operai eliminarono il dissenso interno e i regionalismi. La partecipazione nella spartizione dell'Africa e nell'acquisizione di altri territori oltremare, come l'Indocina francese, crearono i miti della \"grandeur\" francese. Tutti questi processi trasformarono la Francia da un paese con forti componenti regionali in uno Stato-nazione. Nella guerra sino-francese l'ammiraglio Courbet distrusse la flotta cinese ancorata a Fuzhou. La Francia istitu\u00ec un protettorato nel Vietnam centro-settentrionale, che venne diviso in Tonchino e Annam.\nNello sforzo di isolare la Germania, la Francia arriv\u00f2 a stringere patti di alleanza con la Russia zarista nel 1894 (Alleanza franco-russa) e il Regno Unito nel 1904 (\"Entente cordiale\"). Nel 1907, Regno Unito e Russia stipularono a loro volta un accordo dando vita ad una Triplice Intesa fra le tre potenze. La Francia aveva anche interessi economici in Asia orientale e cerc\u00f2 di allearsi con il Giappone. Durante la Missione Iwakura l'ambasciatore speciale Iwakura Tomomi chiese assistenza alla Francia per riformare il Giappone. Vennero cos\u00ec inviate alcune missioni militari in Giappone tra gli anni settanta e ottanta per aiutare a modernizzare l'esercito giapponese.\nTra l'Ottocento e il Novecento l'opinione pubblica francese si divise profondamente sull\"Affaire Dreyfus\". Il caso scoppi\u00f2 verso la fine del 1894 quando Alfred Dreyfus, un capitano di origini ebraiche membro dello stato maggiore, venne accusato da un tribunale militare di alto tradimento. Nonostante i documenti su cui si era basato il processo fossero palesemente falsi, Dreyfus fu condannato quale estensore di una lettera indirizzata ad un ufficiale tedesco in cui venivano rivelate importanti informazioni militari francesi e non fu riabilitato che da un verdetto della Corte di cassazione prima del luglio del 1906. Mentre Dreyfus era imprigionato sull'Isola del Diavolo nella Guyana francese in Francia il caso giudiziario divenne motivo di divisione nel Paese: l'opinione pubblica si divise, in due schieramenti: i \"dreyfusards\" e gli \"antidreyfusards\". I primi, intellettuali, politici e tutti coloro che consideravano l\"affaire\" un eclatante caso di antisemitismo, di razzismo e di nazionalismo cieco; i secondi, nazionalisti, antisemiti e militari. Un ruolo importante nella formazione dell'opinione pubblica fu svolto dalla stampa: in particolare dal giornale \"L'Aurore\", che pubblic\u00f2 un articolo dello scrittore \u00c9mile Zola; si trattava di una lettera aperta al Presidente della Repubblica francese F\u00e9lix Faure, suggestivamente intitolata \"J'accuse\": una denuncia dell'arbitrio giudiziario e della manipolazione dell'informazione.\nIl periodo tra la fine dell'Ottocento e l'inizio del Novecento viene spesso chiamato la \"Belle \u00c9poque\". Bench\u00e9 o alle innovazioni culturali e i divertimenti popolari (cabaret, can-can, cinema, nuove forme d'arte come l'impressionismo e l\"Art Nouveau\"), tuttavia la Francia restava una nazione socialmente e culturalmente divisa. Sul fronte internazionale la Francia era sul punto di far guerra ad altri imperi, come nel caso dell'Incidente di Fascioda dove si produsse una forte crisi nei rapporti franco-britannici. La prima guerra mondiale fu inevitabile, ma i suoi costi umani e finanziari furono catastrofici per la Francia.\nNel 1889 l\"Exposition Universelle\" ebbe luogo a Parigi. Nello stesso tempo venne eretta la Torre Eiffel; inizialmente doveva essere demolita ma non venne pi\u00f9 rimossa e in seguito divenne uno dei simboli di Parigi e della Francia.\nNel 1901, inoltre, l'economista Fr\u00e9d\u00e9ric Passy, (assieme allo svizzero Henry Dunant), ricevette il primo Premio Nobel per la pace con la motivazione di \"Fondatore e presidente della prima societ\u00e0 per la pace Societ\u00e0 d'arbitraggio tra le Nazioni\"\nLa Francia nel XX secolo (1914-oggi).\nPrima guerra mondiale.\nIl 28 giugno 1914 Gavrilo Princip, un bosniaco membro del Mlada Bosna, assassin\u00f2 a Sarajevo, capitale della provincia austriaca della Bosnia, l'arciduca Francesco Ferdinando, erede al trono dell'impero austroungarico. Questo evento port\u00f2 allo scoppio della Grande Guerra, di cui venne coinvolta, in una complessa rete di alleanze, anche la Francia.\nL'Austria-Ungheria dichiar\u00f2 guerra alla Serbia alla fine di luglio. Intanto stavano per mobilitarsi la Russia, la Germania e la Francia. La Germania era la nazione militarmente pi\u00f9 preparata all'evento bellico. In seguito, come un effetto domino, la Russia dichiar\u00f2 guerra all'Austria-Ungheria, la Germania dichiar\u00f2 guerra alla Russia, la Francia e la Gran Bretagna dichiararono guerra alla Germania. La Germania occup\u00f2 il Lussemburgo il 2 agosto 1914 e pose un ultimatum al neutrale Belgio: doveva permettere all'esercito tedesco il passaggio per invadere la Francia. I belgi rifiutarono e la Germania, in pochissimo tempo, riusc\u00ec ad occupare il Belgio.\nIl piano tedesco consisteva nello sconfiggere velocemente la Francia e poi, nel fronte orientale, passare all'attacco contro la Russia. I tedeschi presero Bruxelles il 20 agosto 1914. Poche settimane dopo riuscirono ad occupare una larga porzione di territorio francese nel nordest. Il piano originale prevedeva di continuare verso sudovest ed attaccare Parigi da ovest. Nel mese di settembre, l'esercito tedesco era a poche decine di chilometri da Parigi, cos\u00ec il governo francese fu costretto a trasferirsi a Bordeaux. Le armate dell'Intesa riuscirono a fermare l'avanzata tedesca nei pressi del fiume Marna.\nSul fronte occidentale, le prime improvvisate trincee dei primi mesi diventarono ben presto sempre pi\u00f9 complesse, diventando il principale sistema difensivo. Il paesaggio era dominato dalla guerra di trincea, una forma di guerra nella quale entrambi gli eserciti nemici avevano linee di difesa statiche. La guerra di movimento divent\u00f2 guerra di posizione. Si susseguivano attacchi e contrattacchi da ambo le parti. Nessuna delle parti avanzava molto, ma entrambe pativano numerose perdite in vite umane. I tedeschi e gli alleati dell'Intesa costruirono una lunga linea difensiva di trincee che andava dai confini svizzeri al Mare del Nord. Lo spazio tra le due trincee era definito il \"territorio di nessuno\", che variava a seconda del campo di battaglia (solitamente era compreso tra i 100 e i 300 metri). Il soldato comune aveva quattro armi da usare in trincea: il fucile a ripetizione, la baionetta, il fucile a pompa e la granata.\nLa guerra nel fronte occidentale venne combattuta soprattutto in Francia e fu caratterizzata da battaglie estremamente violente, spesso con nuovi mezzi di distruzione. Tra le battaglie combattute in Francia vi furono la prima battaglia della Marna, di Verdun, della Somme e la seconda battaglia della Marna.\nQuando la Russia abbandon\u00f2 la guerra nel 1917, gli imperi centrali arrivarono a controllare i Balcani e potevano riversare tutte le loro forze nel fronte occidentale. Intanto stavano entrando in guerra gli Stati Uniti, a fianco degli alleati dell'Intesa. Gli imperi centrali speravano di poter vincere la guerra prima che gli statunitensi fossero in grado di fornire aiuti ai loro alleati dell'Intesa. Nel marzo 1918 la Germania lanci\u00f2 una vasta offensiva sul fronte occidentale. A maggio i tedeschi riuscirono a raggiungere ancora una volta la Marna, come nel settembre 1914. Nella seconda battaglia della Marna, gli alleati furono in grado di difendere e anche di contrattaccare. Questo successo alleato fu dovuto in parte all'esaurimento dell'esercito tedesco, in parte all'aiuto fondamentale delle truppe statunitensi. I tedeschi vennero respinti oltre i loro confini. Intanto cadevano anche l'Austria-Ungheria e l'Impero ottomano. Ai primi di ottobre venne chiesto l'armistizio.\nNel Trattato di Versailles, dove vennero presi gli accordi, fu Georges Clemenceau a negoziare per conto della Francia. Alla Germania venne attribuita la responsabilit\u00e0 del conflitto e dovette pagare i danni di guerra. La regione della Saarland, importante per i suoi giacimenti carboniferi e per le sue acciaierie venne occupata dalla Francia. Le colonie tedesche in Africa furono divise tra la Francia e la Gran Bretagna. L'Alsazia e la Lorena furono riconquistate dalla Francia. Inoltre la Francia riusc\u00ec ad ottenere dalla Societ\u00e0 delle Nazioni il mandato sulla Siria e il Libano, territori ex-ottomani.\nLes ann\u00e9es folles.\nFerdinand Foch sostenne la Polonia nelle rivolte del 1918-19 e nella guerra polacco-sovietica del 1920. La Francia inoltre aiut\u00f2 la Spagna nella guerra del Rif nel 1920. Dopo il crollo della borsa di Wall Street anche la Francia soffr\u00ec la grande depressione. L\u00e9on Blum venne eletto primo ministro dal 1936 al 1937, diventando cos\u00ec il primo ebreo a capo del governo. Durante la guerra civile spagnola non diede supporto ai repubblicani spagnoli, data la difficile situazione interna. Negli anni venti, la Francia costru\u00ec un elaborato sistema difensivo, la linea Maginot, e di alleanze, in modo da garantirsi da un possibile attacco tedesco. Negli anni trenta molti francesi, date le massicce perdite della Grande guerra, preferirono una politica di pace, nonostante la violazioni da parte della Germania del Trattato di Versailles e delle annessioni in Austria, in Boemia e Moravia. \u00c9douard Daladier rifiut\u00f2 di dichiarare guerra alla Germania e all'Italia senza l'aiuto britannico.\nSeconda guerra mondiale.\nL'invasione tedesca della Polonia, iniziata il 1\u00ba settembre 1939, caus\u00f2 la reazione di Francia e Gran Bretagna, le quali dichiararono guerra alla Germania. Inizialmente gli alleati franco-britannici non lanciarono attacchi massicci e stanziarono in difesa. Intanto la Germania, con la tattica della guerra-lampo (Blitzkrieg) riusc\u00ec a conquistare la Polonia. Quando la Germania ebbe le mani libere sul fronte orientale, inizi\u00f2 ad attaccare ad occidente. La battaglia di Francia inizi\u00f2 nel maggio 1940. La Wehrmacht riusc\u00ec a superare la linea Maginot, marciando attraverso la foresta delle Ardenne. Una seconda armata tedesca venne inviata in Belgio e nei Paesi Bassi. In sei settimane di selvaggi combattimenti, i francesi persero novantamila uomini. Molti civili cercavano un rifugio prendendo le strade francesi. Si calcola che i profughi ammontassero a circa dieci milioni di persone.\nI leader francesi si arresero alla Germania nazista il 24 giugno 1940, dopo che le forze britanniche ebbero lasciato il continente tramite il porto di Dunkerque. La Germania nazista occup\u00f2 tre quinti del territorio francese, lasciandone il resto, collocato a sud-est, alla Francia di Vichy: Stato fantoccio collaborazionista con la Germania, venne fondato il 10 luglio 1940 e alla sua guida era Philippe P\u00e9tain, eroe della Prima guerra mondiale. Nelle intenzioni doveva essere un regime provvisorio, per sovrintendere all'amministrazione francese, prima dell'eventuale sconfitta britannica, dur\u00f2 invece quattro anni e si impose come regime tirannico. Fu un regime nel complesso unico in tempo di guerra, perch\u00e9 non imposto dai nazisti, ma fondato costituzionalmente attraverso il parlamento. Comunque Charles de Gaulle si dichiarava, via radio da Londra, capo del governo in esilio, chiamando a raccolta l'esercito della Francia libera, trovando supporto in alcune colonie francesi e il riconoscimento dagli angloamericani.\nIl regime di Vichy adott\u00f2 politiche repressive, violente e antisemitiche di propria iniziativa, anche senza la direzione della Germania nazista. Durante l'occupazione tedesca, settantaseimila ebrei furono deportati nei campi di sterminio, spesso con l'aiuto delle autorit\u00e0 del regime di Vichy. Dopo l'attacco di Mers-el-K\u00e9bir nel 1940, dove la flotta britannica distrusse la maggior parte della marina francese, dove perirono circa 1100 marinai, e il bombardamento di Dakar, ci fu un'indignazione nazionale e un sentimento di disaffezione verso l'esercito francese. In seguito, diverse navi, come la Richelieu e la Surcouf si aggregarono all'esercito di liberazione. Nel fronte orientale, diversi piloti francesi combatterono contro la Luftwaffe nello squadrone Normandie-Ni\u00e9men. In Francia, ben pochi si organizzarono contro l'occupazione tedesca nell'estate del 1940. Il numero di oppositori crebbe quando il regime di Vichy mostr\u00f2 il suo vero volto e la sconfitta della Germania nazista stava diventando realt\u00e0. Alcuni oppositori formarono il movimento della Resistenza. Le pi\u00f9 importanti figure della Resistenza francese furono Jean Moulin, torturato poi da Klaus Barbie (il macellaio di Lione). La crescente repressione culmin\u00f2 nella completa distruzione del villaggio di Oradour-sur-Glane, all'epoca dello sbarco in Normandia. Ci furono anche francesi che si aggregarono alle SS; nel 1944 venne creata da elementi volontari francesi la Divisione Charlemagne, impiegata fra l'altro nella difesa di Berlino nella primavera del 1945.\nAnche riconoscendo l'estensiva collaborazione, lo storico britannico Simon Kitson ha dimostrato che il regime di Vichy si impegn\u00f2 a fermare le unit\u00e0 tedesche che operavano nella zona libera. Furono arrestate 2000 spie, ed alcune addirittura giustiziate. Ci\u00f2 dimostra che il regime di Vichy voleva preservare la sua autorit\u00e0.\nNel novembre 1942 la Francia di Vichy venne occupata dalle armate tedesche, perch\u00e9 la guerra in Nordafrica stava per essere perduta.\nIl 6 giugno 1944 gli alleati angloamericani lanciarono, in Normandia il D-Day. Successivamente il 15 agosto sbarcarono in Provenza (assieme a 260.000 uomini dell'esercito francese B). Il generale Leclerc liber\u00f2 Parigi e Strasburgo e pi\u00f9 tardi, assieme la nave Richelieu, rappresent\u00f2 la Francia a Tokio durante la resa del Giappone. Tra il 1944 e il 1945 furono reclutati pi\u00f9 di trecentomila uomini per combattere i tedeschi.\nLa Francia venne liberata dalle forze alleate nel 1944. Il giorno in cui la Germania si arrese, l'esercito francese fu implicato nel massacro di S\u00e9tif e Guelma in Algeria.\nGuerra fredda e Quarta repubblica.\nDopo un iniziale periodo di governo provvisorio inizialmente diretto da Charles de Gaulle, venne emanata una nuova costituzione il 13 ottobre 1946, con la quale venne fondata la Quarta repubblica sotto una forma di governo parlamentare, controllata da una serie di coalizioni. Vincent Auriol (1947-1954) il primo presidente della Quarta Repubblica. Ad Auriol succedette Ren\u00e9 Coty (1954-1958). La costituzione del 1946 cre\u00f2 anche l'Unione francese, ma durante i successivi sedici anni, l'impero coloniale francese si disintegr\u00f2.\nLo Stato di Israele venne fondato nel 1948, la Francia fu almeno inizialmente, un fiero sostenitore dello Stato israeliano, anche con la fornitura di armi nella guerra arabo-israeliana. La Repubblica francese aveva bisogno di allearsi con Israele per assicurarsi il Canale di Suez da eventuali minacce in un periodo in cui era forte l'impulso alla decolonizzazione.\nIn Indocina il governo francese fu impegnato contro i ribelli comunisti dei Viet Minh. La Francia perse le colonie indocinesi durante la prima guerra d'Indocina nel 1954, dopo la battaglia di Dien Bien Phu. Il Vietnam venne diviso in due stati, mentre la Cambogia e il Laos diventarono indipendenti. La Francia lasci\u00f2 l'Indocina, per venire rimpiazzata dagli Stati Uniti, i quali furono impegnati nella seconda guerra d'Indocina.\nNel 1954 scoppi\u00f2 la guerra d'Algeria: fu un lungo periodo di scontri urbani, attentati, guerriglia e repressione che segn\u00f2 la fine della presenza coloniale francese in Nordafrica e si concluse con l'indipendenza dell'Algeria. Il conflitto vide opporsi l'esercito francese e i francesi d'Algeria da un lato e il Fronte di Liberazione Nazionale (FLN, \"Front de Lib\u00e9ration Nationale\") assieme ad altri gruppi indipendentisti dall'altro. La resistenza fu innescata dal FLN nel 1954. Due anni dopo avrebbe avuto luogo il ritiro francese dalla Tunisia e dal Marocco.\nNel 1956 un'altra crisi invest\u00ec le colonie francesi, questa volta in Egitto. Il Canale di Suez venne costruito dal governo francese; il 56% delle azioni apparteneva alla repubblica francese, tramite la Compagnie universelle du canal maritime de Suez. La Gran Bretagna, che aveva acquistato le quote egiziane da Isma'il Pasci\u00e0 era la seconda possidente del canale prima della crisi. Il presidente egiziano Gamal Abdel Nasser, nel 1956, nazionalizz\u00f2 il canale, nonostante l'opposizione di Francia e Gran Bretagna. La Francia e la Gran Bretagna attaccarono l'Egitto e stipularono l'alleanza con Israele. Israele attacc\u00f2 da est, la Gran Bretagna da Cipro, la Francia dall'Algeria. L'Egitto, lo Stato arabo pi\u00f9 potente all'epoca, venne sconfitto in pochi giorni. Questo evento caus\u00f2 un'ondata di forte indignazione nel mondo arabo e l'Arabia Saudita mise un embargo sul petrolio diretto in Francia e in Gran Bretagna. Il presidente degli Stati Uniti Dwight D. Eisenhower obblig\u00f2 a un cessate il fuoco, poich\u00e9 minacci\u00f2 di vendere tutte le sterline per mettere in ginocchio l'economia britannica. L'esercito britannico venne ritirato dal conflitto e Israele, avendo interessi nella regione del Sinai, lasci\u00f2 la Francia da sola in Egitto. Sotto forti pressioni, il governo francese alla fine evacu\u00f2 le sue truppe da Suez. Questa fu una grave sconfitta per la Francia e le minacce americane indignarono la popolazione francese.\nQuesta crisi tra le relazioni tra Francia e Stati Uniti, port\u00f2 all'abbandono, da parte francese, del comando militare della NATO nel 1966. Un'altra conseguenza fu che la Francia perse i suoi interessi geopolitici nella regione; questo signific\u00f2 che l'alleanza con Israele stava terminando. Il generale de Gaulle, che venne eletto nel 1958, fece della \"Force de frappe\", cio\u00e8 la deterrenza nucleare, un compito prioritario per la difesa francese. La Francia adott\u00f2 la dottrina della \"dissuasion du faible au fort\" (dissuasione del debole sul forte), ossia la prospettiva strategica che un attacco da parte sovietica avrebbe comunque significato la totale distruzione per entrambe le parti.\nQuinta repubblica.\nIl 5 ottobre 1958, quando era in corso ancora la guerra d'Algeria, venne approvata la nuova Costituzione, nella quale il sistema parlamentare veniva rimpiazzato con quello semipresidenziale.\nCharles de Gaulle sfrutt\u00f2 la crisi per creare un nuovo Governo francese in cui la figura del Presidente avesse molti pi\u00f9 poteri che in precedenza. Il 28 settembre 1958 vi fu un referendum popolare, e il 79,2% dei votanti appoggi\u00f2 le modifiche costituzionali proposte da De Gaulle.\nIl Presidente era inizialmente eletto da un collegio elettorale, ma nel 1962 De Gaulle propose che venisse eletto direttamente dai cittadini con lo strumento del suffragio universale; anche tale modifica costituzionale venne approvata con un referendum il 28 ottobre con li 62% dei consensi.\nA de Gaulle successero Georges Pompidou (1969-1974) e Val\u00e9ry Giscard d'Estaing (1974-1981). Nel 1981 arriv\u00f2 all'Eliseo il socialista Fran\u00e7ois Mitterrand, poi rieletto nel 1988.\nDal 1970 sono stati apportati alcuni cambiamenti alla Costituzione francese del 1958: sono state rimosse le parti in cui si parla della \"comunit\u00e0 francese\" in quanto era ormai scomparsa.\nNel maggio 1968 anche la Francia veniva toccata dalle rivendicazioni studentesche, in campo educativo, sessuale e lavorativo (il Sessantotto e il maggio francese).\nDopo la caduta del muro di Berlino, si ridussero le potenziali minacce alla Francia. La Francia cos\u00ec ridusse le sue capacit\u00e0 nucleari e abol\u00ec il servizio di leva nel 2001. Nel 1990 la Francia di Fran\u00e7ois Mitterrand, con l\"Op\u00e9ration Daguet\" partecip\u00f2 alla Guerra del Golfo contro l'Iraq.\nNonostante la fine della guerra fredda, la Francia dovette affrontare la guerra al terrorismo. Nel 1994 il volo Air France 8969 venne dirottato da terroristi islamici con il possibile intento di schiantarlo su Parigi, ma grazie al pronto intervento della GIGN a Marsiglia, dove l'aereo fu posto a terra, il dirottamento fu un fallimento. Altri attacchi terroristici culminarono con le bombe alla metro di Parigi nel 1995.\nNegli anni novanta la Francia promosse lo sviluppo dell'Unione europea. Nel 1992 la Francia ratific\u00f2 il Trattato di Maastricht. Nel 2002 l'Euro rimpiazz\u00f2 il Franco francese. Jacques Chirac divenne presidente della Repubblica il 17 maggio 1995.\nNel 1999 le truppe francesi furono impegnate nella crisi in Kosovo. Nel 2001 la Francia contribu\u00ec a far cadere il regime talebano in Afghanistan, prendendo parte alla guerra in Afghanistan fin dall'inizio partecipando all'Operazione Enduring Freedom e alla missione International Security Assistance Force; tuttavia si oppose, in maniera assai vivace, all'intervento in Iraq, sostenendo argomenti che, dopo diversi anni dal rovesciamento del regime di Saddam Hussein, si sono rivelati realistici e fondati.\nJacques Chirac venne rieletto nel 2002, battendo al ballottaggio il leader del Fronte Nazionale Jean-Marie Le Pen.\nNel 2005 la Francia venne colpita dalle rivolte delle \"banlieue\", a seguito della morte di due ragazzi di origine africana.\nNel 2007 venne eletto Presidente della Repubblica l'ex ministro dell'Interno, e rivale di Chirac, Nicolas Sarkozy.\nNel 2008 la Francia fu uno dei primi stati a riconoscere l'indipendenza del Kosovo.\nNel 2012 Sarkozy corse per la rielezione ma venne sconfitto da Fran\u00e7ois Hollande, sostenitore di una politica di crescita sociale in contrasto con la politica di austerit\u00e0 voluta da Sarkozy e dalla cancelliera tedesca Angela Merkel.\nTra il 2015 e il 2016 la Francia \u00e8 stata teatro di numerosi attacchi terroristici a sfondo islamista che hanno visto coinvolte diverse citt\u00e0 in tutto lo stato e che hanno provocato in totale oltre centinaia di morti, portando perci\u00f2 il presidente Hollande all'instaurazione di uno stato di emergenza.\nNel 2017, dopo la rinuncia di Hollande di ricandidarsi per un secondo mandato, viene eletto presidente Emmanuel Macron."}
{"id": "4086", "revid": "1516566", "url": "https://it.wikipedia.org/wiki?curid=4086", "title": "Sagliano Micca", "text": "Sagliano Micca (\"Sajan\" in piemontese) \u00e8 un comune italiano di abitanti della provincia di Biella in Piemonte.\nGeografia fisica.\nIl territorio comunale di Sagliano \u00e8 disposto ai due lati del torrente Cervo, sulle rive del quale si tocca la minima quota altimetrica (poco meno di presso il confine con Andorno e Miagliano). In destra idrografica il comune comprende le pendici occidentali del costolone che divide la valle Cervo dalla conca di Oropa, pendii sui qual sorgono le frazioni di Oneglie, Code Inferiore e Code Superiore. In sinistra idrografica del Cervo nei pressi del fondovalle si trova Passobreve e pi\u00f9 a monte, non lontano dallo spartiacque con la val Strona, la frazione Falletti. Questa zona del territorio comunale culmina con il Monticchio (), affacciato sulla Valsessera. Sagliano possiede anche un'isola amministrativa montana nell'alta valle Cervo che culmina con il Monte Cresto () e nella quale sono situati il Lago della Vecchia e l'omonimo rifugio.\nOrigini del nome.\nStando agli studi di Dante Olivieri il nome del paese deriverebbe dal nome proprio latino \"Sallius\". Nel 1864 al nome \"Sagliano\" venne aggiunto \"Micca\" in onore di Pietro Micca.\nStoria.\nIl territorio di Sagliano fu abitato fin dall'antichit\u00e0, come prova il ritrovamento nei pressi del paese di un'urna contenente monete bronzee dell'et\u00e0 imperiale. Nel medioevo la zona era parte del marchesato di Andorno e Sagliano non ottenne la propria autonomia comunale che nel 1699. Nel 1722 Vittorio Amedeo II separ\u00f2 Sagliano dal feudo di Andorno affidandone la signoria al conte vercellese Benedetto Agostino Cusani.\nPaese natale di Pietro Micca, di cui porta ora il nome, Sagliano fu a lungo residenza di Antonio Maria Bonetta, organaro itinerante originario di Gozzano (Novara, dove nacque intorno al 1660), attivo in Piemonte negli anni a cavallo fra il XVII e il XVIII secolo.\nNel 1929 il paese, assieme ai comuni di Tavigliano, Miagliano e San Giuseppe di Casto, venne inglobato nel comune di Andorno dal regio decreto numero 609 del 28 marzo 1929. Il \"nuovo\" comune di Andorno mut\u00f2 invece la propria denominazione da \"Andorno Cacciorna\" ad \"Andorno Micca\". Con la fine del periodo fascista Sagliano riottenne la propria autonomia.\nSimboli.\nStemma concesso con decreto del Presidente del Consiglio dei ministri del 22 aprile 1968 e trascritto nel Registro Araldico Centrale dello Stato l'11 giugno dello stesso anno.\nSociet\u00e0.\nEtnie e minoranze straniere.\nAl 31 dicembre 2010 gli stranieri residenti a Sagliano erano 131. Le nazionalit\u00e0 pi\u00f9 numerose erano:\nCultura.\nIn ricordo di Umberto Grosso-Nicolin (Sagliano, 23-10-1917 \u2014 Cuneo, 18-12-1991), la figlia Maurizia ha donato al Comune di Sagliano Micca nell'autunno 2010 alcuni cimeli, documenti e medaglie ricollegabili alla figura di Pietro Micca, tramandati dal trisnonno materno Giovanni Cerati. Arrivato a Sagliano, da San Secondo di Parma, durante i moti risorgimentali del 1848 vi sposo' il 30 marzo 1848 l'ostetrica del paese, Catterina Ramasco Vittor, giovane vedova dell'ultimo discendente indiretto della famiglia Micca, Giovanni Antonio, deceduto settantaseienne il 18 aprile 1834. Caterina mor\u00ec il 10 gennaio 1851 nominando erede universale il marito cui lasci\u00f2 anche la casa natale di Pietro Micca. Il Cerati Giovanni si rispos\u00f2 e il 28 settembre 1869 vendette la casa di Pietro Micca per \u00a3 1.600, con rogito Notaio Giacomo Golzio, perch\u00e9 retrocessa al Comune o allo Stato, contro rimborso della stessa somma, fosse conservata nello stato attuale di allora e vi fosse apposta una lapide a ricordare che vi era nato Pietro Micca, il che avvenne il 30 aprile 1878. Gli interessanti documenti e cimeli oggetto della donazione, sono stati allestiti in un locale della Casa delle Associazioni in Piazza Micca, ex scuola elementare, ristrutturata nel 2010 dopo un quinquennale lavoro. Vuole essere, insieme ad altri oggetti, forniti dall'Amministrazione Saglianese un omaggio, all'Eroe, che contribu\u00ec alla salvezza di Torino dall'assedio francese del 1706.\nUn \"piccolo\" Museo di Pietro Micca nel suo paese natale.\nEconomia.\nMolto conosciuto \u00e8 il cappellificio fondato nel 1897 in forma di cooperativa e ora azienda affermata del settore che esporta i suoi prodotti in tutto il mondo; raggruppa sotto le insegne del \"Cappellificio Cervo\" i marchi \"Bantam\" e \"Barbisio\".\nInfrastrutture e trasporti.\nFra il 1891 e il 1958 a Sagliano Micca era attiva una stazione della ferrovia Biella-Balma, raccordata con il locale cotonificio Barbisio.\nAmministrazione.\nAltre informazioni amministrative.\nSagliano fece parte a cominciare dal 1973 della \"Comunit\u00e0 montana Bassa Valle Cervo\". Tale comunit\u00e0 montana fu in seguito accorpata dalla Regione Piemonte con la \"Comunit\u00e0 montana Alta Valle Cervo\", andando a formare la \"Comunit\u00e0 Montana Valle Cervo\", che ha sede a Andorno."}
{"id": "4090", "revid": "124882512", "url": "https://it.wikipedia.org/wiki?curid=4090", "title": "Spresiano", "text": "Spresiano (IPA: ; \"Sprexi\u00e0n\" in veneto, IPA: ) \u00e8 un comune italiano di abitanti della provincia di Treviso in Veneto.\nOltre al capoluogo comunale, comprende le popolose frazioni di Lovadina e Visnadello.\nGeografia fisica.\nIl territorio comunale si trova al centro della pianura trevigiana ed \u00e8 intersecato nella zona nord-orientale dal Piave che, uscito dalla stretta di Nervesa della Battaglia, allarga il suo alveo nel conoide di deiezione. Confinano col fiume il capoluogo e la frazione di Lovadina; pi\u00f9 a sud, la frazione di Visnadello (attraversata dall'antico canale della Piavesella di Nervesa) tocca il Comune di Villorba, unendosi - tramite la strada statale 13 Pontebbana - alla periferia industriale del capoluogo della Marca.\nOrigini del nome.\nSpresiano \u00e8 l'\"ager supercilianus\" sulla riva destra del Piave o, pi\u00f9 verosimilmente, il \"vicus precilianus\" (campo, podere di Precilio), nome che ricorda le origini romane non solo negli affiorati reperti archeologici (il termen, cippo di confine presso il sedime della Claudia Augusta Altinate, reperti fittili presso il Piave, manufatti e corredo funerario emerso nell'area comunale), ma anche nel suo nucleo primitivo, il borgo Calessani (da \"calles\", strade), dislocato pi\u00f9 a nord-est dell'attuale abitato, in prossimit\u00e0 della ricordata arteria imperiale condotta fra il 15 a.C. e il 47 d.C. da Altino al Danubio.\nDiversa ancora, l'origine di Visnadello, anticamente denominato \"Campo Rusio\" dai barbari Rugi o forse legato alla storia dei nobili trevigiani Vicinatelli, ma pi\u00f9 chiaramente indicante nella sua etimologia la pratica medievale della \"vicinia\" (\"vicinatus\", \"visn\u00e0\"), cio\u00e8 l'adunanza dei capifamiglia del villaggio.\nStoria.\nVillaggio rivierasco, guard\u00f2 alla ricorrente irruenza delle acque come a una calamit\u00e0 incombente sui magri raccolti di una terra alluvionale, sinch\u00e9 le poderose arginature (intraprese sin dall'epoca comunale e proseguite dalla Repubblica di Venezia) insieme a pi\u00f9 razionali sistemi d'irrigazione (la Piavesella, il canale della Vittoria), non vi migliorarono l'economia e le condizioni di vita.\nEsigui sfruttamenti a carattere paschivo-prativo, la fluitazione del legname condotto in zattere dai boschi del Cadore e del vicino Montello sino al mare, il sasso da calce offerto dal greto plavense con le connesse attivit\u00e0 dei trasporti e delle fornaci, l'artigianato del vimine e del bottame furono le modeste varianti che scandirono gli aspetti secolari di una economia di sussistenza, legata alle povere risorse di una zona oggi peraltro sopravvissuta come habitat ecologico e naturalistico (il Parco Grave).\nMedioevo.\nLuogo strategico e passaggio obbligato per il guado sul fiume e il raccordo conseguente fra il Trevigiano, il Coneglianese, il Friuli e l'Oltralpe, il territorio di Spresiano vide nei secoli una sequela di scorrerie e di invasioni; al passo di Lovadina, nella primavera del 569, secondo il racconto di Paolo Diacono, sarebbe anzi avvenuto l'incontro del condottiero longobardo Alboino, sceso dalle Alpi Giulie, con Felice vescovo di Treviso, che seppe muoverlo a piet\u00e0 risparmiando il saccheggio alle propriet\u00e0 della chiesa diocesana. Da sempre fu terra di transiti e di confine; lo testimonia l'erezione del monastero di Santa Maria del Piave (o \"del Talpon\"), per concorde volont\u00e0 di trevigiani e cenedesi, che vi aggiunsero un ospizio per i pellegrini diretti ai luoghi santi lungo la via Hungarica, od Ongaresca (cos\u00ec denominata dalle reiterate incursioni degli Ungari, e localmente \"Cal Trevisana\").\nIn realt\u00e0, fu Lovadina (Lupatina, Lwadine) il primitivo e pi\u00f9 importante agglomerato della zona, gi\u00e0 tappa militare sugli itinerari delle legioni imperiali, poi corte di Berengario e Adalberto re d'Italia, da questi donata nel 958 a Rambaldo di Collalto.\nLa prima cappella intitolata ai Santi Filippo e Giacomo si trova sin dal 1021 assegnata da Enrico I di Germania all'abbazia veronese di San Zeno, con altre sei chiese trevigiane, per passare poi, in pieno Trecento, ai Cavalieri Gerosolimitani di Venezia (1588) e, infine, sotto la giurisdizione della Commenda Corner di San Gaetano di Treviso e della patrizia famiglia veneta dei Mocenigo. Il modesto centro, sempre ecclesiasticamente compreso nella pieve di Povegliano, ma - come Spresiano e Lovadina - causa di vertenze fra i patroni e l'ordinario diocesano, venne attraversato nel Quattrocento dal canale della Piavesella, lungo il quale si esercitarono attivit\u00e0 legate a mulini, magli e cartiere, lontano preludio dei pi\u00f9 cospicui insediamenti industriali (lanifici) che attualmente lo caratterizzano.\nSotto le differenti vicende ecclesiastiche, la realt\u00e0 storica dei tre centri si accomuna per carestie, miseria ed epidemie intercalate da passaggi di genti in arme. Devastati dai padovani, questi villaggi subirono le lotte degli Ezzelini e dei Carraresi contro i trevigiani, e le spaventose incursioni degli Ungari. Il dominio veneziano vi insedi\u00f2 poi la nuova aristocrazia terriera lagunare.\nXIX secolo.\nAgli inizi dell'Ottocento una nuova strada militare, voluta da Napoleone per puntare decisamente al cuore dell'Austria, la Pontebbana, rivoluzioner\u00e0 la millenaria viabilit\u00e0 consolidata all'interno del territorio; la ferrovia e l'industrializzazione daranno al capoluogo, sull'ultimo scorcio del secolo, la fisionomia attiva e moderna che ne costituisce la storia pi\u00f9 recente.\nDalle invasioni francesi (non va dimenticata la battaglia del 1809, combattuta e vinta sul Piave dal vicer\u00e9 Eugenio di Beauharnais contro gli Austriaci) alla dominazione asburgica, attraverso il considerevole contributo del Comune alle lotte del Risorgimento (diversi concittadini parteciparono infatti alla strenua difesa di Venezia e alle campagne per l'indipendenza), traffici e commerci locali vennero esercitandosi lungo la nuova 'Strada maestra d'Italia', dotata di servizio postale, che col ponte della Priula tolse importanza al pi\u00f9 antico passo sul Piave, interessando particolarmente villaggi come Visnadello e Spresiano, che vi si trovarono allineati.\nSviluppo socio-economico e considerevole incremento demografico accompagnarono, sul finire dell'Ottocento, il prestigioso primato di Spresiano nell'industria del legno e nelle connesse attivit\u00e0 sociali intorno allo Stabilimento Lazzaris. Un'industria allora d'avanguardia in Italia, che alla vigilia del primo conflitto mondiale giunse a occupare localmente quasi un migliaio di addetti.\nDalla coscienza operaia, concreti impegni: cooperative di consumo, societ\u00e0 di mutuo soccorso fra dipendenti, edificazioni di quartieri popolari a riscatto e, perla di questa intraprendenza, il Patronato Operai Lazzaris, affidato ai padri Giuseppini del Murialdo, finalizzato alla formazione morale e civile e all'avviamento al lavoro della giovent\u00f9 spresianese.\nXX secolo.\nIl territorio di Spresiano fu duramente colpito dagli eventi bellici della prima guerra mondiale: per effetto della battaglia del Piave la popolazione fu costretta prima ad evacuare l'abitato e poi a preoccuparsi della sua ricostruzione. Solo dopo la seconda guerra mondiale il comune ha sviluppato una spiccata vocazione industriale, che non si limita al tradizionale settore del mobile-arredamento.\nMonumenti e luoghi d'interesse.\nSpresiano.\nChiesa Arcipretale.\nLe operazioni belliche della resistenza sul Piave (1917-18) la sconvolsero appena consacrata nel 1911, dopo radicali lavori, distruggendo il campanile adibito a osservatorio. Il nuovo complesso sorto sulle macerie datato 1925, con l'indennizzo dello Stato e il disegno dell'architetto Lorenzo Rinaldo, \u00e8 sempre in stile rinascimentale e conserva le opere artistiche superstiti, come due quadretti attribuiti al Pordenone (XVI secolo), gi\u00e0 incorporati nel distrutto coevo altar maggiore, ricco di sculture lignee; le pale ottocentesche della Vergine del Rosario (L. Gavagnin), di Sant'Antonio (G.A. De Lorenzi), e del Crocifisso (L. Querena).\nVilla Giustiniani-Recanati.\nTestimonianza di architettura lasciata, a partire dal Cinquecento, dalla penetrazione veneziana in terraferma. Eretta sul finire del secolo XVI, e appartenuta anche ai Dolfin, dalle semplici linee secentesche bene inserite nel vasto parco circostante (parte del quale oggi \u00e8 stato riattivato con destinazione pubblica), dove natura e arte si fondono attorno alla cappella, alla grotta e al laghetto artificiale. Simbolo delle facolt\u00e0 fondiarie dei Conti, consolidate in una commenda amministrata, dopo l'estinzione della dinastia, dall'Ordine Militare di Malta, il complesso appare ancora suggestivo, nonostante le stigmate del tempo e dell'abbandono, costituendo uno degli angoli pi\u00f9 caratteristici della vecchia Spresiano. Gioiello architettonico \u00e8 poi l'annesso oratorio, rifatto nel primo Ottocento da Antonio Diedo, con pala di Pietro Della Vecchia (1644), rappresentante la Vergine del Carmine la cui solennit\u00e0 richiama, ogni 16 luglio, l'antica \"sagretta\" nel vicino colmello Cesolle.\nFrazioni del comune.\nLovadina.\nAnaloga, dolorosa cronaca di devastazioni e ricostruzioni va segnalata anche per questo piccolo borgo. Le granate che nel maggio 1918 sconvolsero questo borgo a ridosso del Piave, ne atterrarono il campanile e lesionarono la chiesa con l'irreparabile perdita del soffitto di No\u00e8 Bordignon (1892). Resta comunque il centro pi\u00f9 antico e relativamente meglio conservato del Comune, con i suoi valori urbanistico-architettonici del passato. E non solo negli esempi \"dotti\", fra cui:\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il 12,3% della popolazione. Di seguito sono riportati i gruppi pi\u00f9 consistenti:\nCultura.\nNel comune si registrano diverse realt\u00e0 culturali, tra cui si segnalano la biblioteca, il Museo di Storia Naturale e l'Istituto Musicale intitolato a Tomaso Albinoni.\nInfrastrutture e trasporti.\nStrade.\n\u00c8 in fase di costruzione la superstrada a pedaggio Pedemontana Veneta che inizier\u00e0 a Montecchio Maggiore in corrispondenza dell'interconnessione con l'autostrada A4 e terminer\u00e0 nel territorio comunale con un casello e con l'interconnessione con l'Autostrada A27.\nFerrovie.\nIl comune \u00e8 servito dalla Stazione di Spresiano, sulla linea Venezia-Udine.\nSport.\nA Lovadina si trova il \"Lago Le Bandie\", un centro sportivo ricavato da una cava realizzata negli anni 1970 durante la costruzione dell'autostrada A27. \u00c8 costituito da un grande bacino cui sono annessi spazi verdi e impianti sportivi, rivolti particolarmente al nuoto (esiste una palestra con piscina olimpionica) e al ciclismo.\nNel 2008 il centro ha ospitato i campionati italiani estivi di nuoto e i campionati mondiali di ciclocross, mentre nel 2009 vi si sono svolti i campionati italiani di nuoto pinnato e la coppa del mondo di ciclocross."}
{"id": "4091", "revid": "124808", "url": "https://it.wikipedia.org/wiki?curid=4091", "title": "Gestione della catena di distribuzione", "text": "La gestione della catena di distribuzione (supply chain management, SCM) riguarda diverse attivit\u00e0 logistiche delle aziende, con l'obiettivo di controllare le prestazioni e migliorarne l'efficienza.\nTra queste attivit\u00e0 sono incluse la catalogazione sistematica dei prodotti e il coordinamento strategico dei vari membri della catena di distribuzione.\nIl supply chain management fornisce quindi un collegamento e si occupa di coordinare le attivit\u00e0 di produzione, acquisto e logistica. Si divide in \"supply chain planning system\", il quale aiuta l'azienda nel generare le previsioni di produzione e nello sviluppare i piani di acquisto e produzione, e in \"supply chain execution system\", il quale consente il coordinamento e il controllo dei flussi di prodotti che ci sono tra il magazzino e i vari centri di distribuzione. Sono fondamentali per ci\u00f2 che riguarda il Business, in particolare i sistemi SCM, se utilizzati nella maniera corretta, consentono di garantire un elevato livello di servizio verso il cliente.\nPanoramica.\nNonostante l'alta popolarit\u00e0 del supply chain management sia nella teoria sia nella pratica, non esiste unanime consenso sul suo significato, anche perch\u00e9 il suo sviluppo in ambito manageriale e accademico \u00e8 recente.\nEsistono decine di definizioni che possono essere sintetizzate, tuttavia, nei seguenti approcci:\nProbabilmente la definizione che riassume tutti questi concetti \u00e8 tuttavia la seguente:\nla gestione della catena di fornitura \u00e8 un sistematico e strategico coordinamento delle tradizionali funzioni aziendali e delle tattiche prima all'interno di ogni azienda e poi lungo i vari membri della catena di distribuzione con l'obiettivo di migliorare le prestazioni di lungo periodo dei singoli membri e dell'intera catena (Mentzer 2001); mentre per \"catena di distribuzione\" si intende una serie di tre o pi\u00f9 entit\u00e0 (organizzazioni o individui) direttamente coinvolte in flussi (a monte e/o a valle) di prodotti, servizi, denaro e/o informazioni dalla materia prima fino all'ultimo cliente (Mentzer 2001). Possono esistere anche dei flussi di ritorno, solitamente inclusi nella cosiddetta logistica di ritorno (reverse logistics).\nCi sono vari livelli di complessit\u00e0 di catena distributiva:\nSi pu\u00f2 avere una catena di distribuzione semplice e diretta che consiste nel collegamento immediato tra l'impresa e il fornitore e tra l'impresa e il cliente attraverso uno o pi\u00f9 scambi di flussi di prodotti, di servizi, di denaro e di informazioni; quindi, allo stesso modo ma in maniera pi\u00f9 estesa e complessa pu\u00f2 comprendere anche in sequenza i fornitori dei fornitori e i clienti dei clienti, coinvolti in uno o pi\u00f9 scambi di flussi di prodotti, di servizi, di denaro e di informazioni. Infine vi potr\u00e0 essere una catena di distribuzione con un grado di complessit\u00e0 maggiore (probabilmente su scala globale) che include tutte le imprese dal primo fornitore all'ultimo cliente da valle a monte, coinvolti nello scambio di flussi di prodotti, di servizi, di denaro e di informazioni.\nEvoluzione della gestione nella catena di distribuzione.\nL'ambiente in cui operano le imprese \u00e8 profondamente mutato, e con esso l'organizzazione aziendale ha subito una profonda evoluzione. Nel tempo, infatti, si \u00e8 assistito a un progressivo spostamento del controllo del mercato dal prodotto al cliente e quindi ai consumatori finali. Oggi \u00e8 ormai consolidata la necessit\u00e0 di monitorare, anticipare e controllare i fenomeni di vendita, prevedendo l'evoluzione dei consumi e delle tendenze del mercato.\nA essere coinvolta \u00e8 l'azienda nella sua totalit\u00e0 e tutte le singole aree: dal marketing al controllo, ma un ruolo determinante \u00e8 comunque ricoperto dalla catena della logistica. A questa da sempre \u00e8 stata attribuita un'importanza secondaria, ma attualmente \u00e8 stata rivalutata, grazie anche all'affermazione di Internet e delle nuove modalit\u00e0 di scambio di beni e servizi da essa portate. La logistica per qualsiasi tipo di impresa, sia essa di piccole, medie o grandi dimensioni, ha assunto in questi ultimi anni una valenza determinante con contorni addirittura strategici, contribuendo in modo rilevante ad aumentare la redditivit\u00e0 dell'intero \"processo di business\" aziendale.\nLa logistica \u00e8 essenzialmente una pianificazione di processi, organizzazione e gestione di attivit\u00e0, mirante a ottimizzare il flusso di materiale e le relative informazioni all'interno e all'esterno dell'azienda. La gestione logistica, in una visione prettamente tradizionale, si occupa principalmente dell'ottimizzazione dei flussi materiali (beni) e di quelli immateriali (informazioni) all'interno dell'impresa. Rappresenta il tassello di un sistema complesso di processi decisionali che coinvolgono una pluralit\u00e0 di attori in differenti ambiti: dalla produzione alla distribuzione, alla vendita.\nLa gestione della catena di distribuzione riconosce che l'integrazione limitata all'interno della azienda non \u00e8 pi\u00f9 sufficiente. Oggi \u00e8 diventato necessario e indispensabile il coinvolgimento anche della rete di imprese che si trovano a monte e a valle nei processi e nelle attivit\u00e0 che producono valore in termini di prodotti e servizi al consumatore finale. Le aziende non possono pi\u00f9 essere viste come unit\u00e0 singole ma come configurazioni-costellazioni di imprese nella classica forma reticolare con nodi interrelati ad altri (rapporti tra imprese e clienti), via extranet (rete che collega l'impresa con entit\u00e0 esterne), intranet (rete interna collaboratori azienda) e Internet (rete telematica mondiale computer connessi), nelle complesse operazioni di produzione e vendita con l'obiettivo di raggiungere il \"focus\" della attivit\u00e0 aziendale che \u00e8 quello di soddisfare le esigenze del cliente (soddisfazione).\nIn sostanza, la gestione della catena di distribuzione mira a costruire ed ottimizzare i legami, la collaborazione ed il coordinamento tra fornitori, terzisti, clienti e distribuzione. Bisogna abilitare un modello di collaboration innovativo e allo stesso tempo proceduralizzare la conoscenza, \u00e8 fondamentale instaurare una relazione basata sulla volont\u00e0 condivisa di crescere nel proprio business. Crescere insieme significa supportare le competenze dei collaboratori nel tempo, attraverso la generazione di un circolo virtuoso da cui attingere competenze\nLa catena di fornitura deve essere governata da solidi principi di integrazione e da eccellenti sistemi di coordinamento, tecnologici ovviamente. Conoscere, e soprattutto utilizzare, sistemi che consentono di misurare le prestazioni operative delle attivit\u00e0 aziendali \u00e8 la chiave di volta per garantire il successo del business. Mappare i processi, evidenziare i flussi, misurare le prestazioni per ridurre i costi connessi alla logistica e alla movimentazione delle merci \u00e8 oggi essenziale. Automatizzare i processi e monitorarli real time rende possibile una reale ottimizzazione degli ordini minimizzando i rischi.\nLimitare quanto pi\u00f9 possibile le interruzioni dell'operativit\u00e0 affidandosi a solidi e strutturati sistemi di controllo, in uno scenario sempre pi\u00f9 globalizzato \u00e8 garanzia di successo.\nNuovi ambiti applicativi nello studio dei big data e dei processi transazionali consentono oggi di ricomporre i pezzi di un puzzle chiamato supply chain. Una SC frammentata, polverizzata da passaggi tra fornitore e committente. \u00c8 l\u00e0 che, nella maggior parte delle volte, si annidano criticit\u00e0 e colli di bottiglia dovuti a una scorretta gestione del Business Process.\nBisogna traguardare la Process Intelligence in ambito catena di distribuzione, ovvero l'analisi in tempo reale dei dati di processo per mappare e analizzare l'andamento dei processi logistici e continuamente ridisegnare la mappa delle attivit\u00e0 logistiche con la flessibilit\u00e0 necessaria a rivoluzionare il processo o l'organizzazione, se necessario\nFunzioni del SCM.\nScopo primario del SCM \u00e8 quello di massimizzare il livello di servizio al cliente finale, ottimizzando contestualmente i costi operativi e il capitale impegnato. \u00c8 di sostanziale importanza sottolineare che, nei progetti di SCM, la collaborazione gioca un ruolo primario. \u00c8 proprio attraverso questa collaborazione che si arriva a migliorare alcune funzioni come:"}
{"id": "4093", "revid": "1305772", "url": "https://it.wikipedia.org/wiki?curid=4093", "title": "Sidney Siegel", "text": "Nel 1953 consegu\u00ec il Ph.D. in psicologia all'Universit\u00e0 di Stanford (California).\nFatta eccezione per un anno presso il \"Center for Advanced Study in the Behavioral Sciences\" di Stanford, insegn\u00f2 fino alla sua morte (aveva 45 anni) nell'Universit\u00e0 di Stato della Pennsylvania."}
{"id": "4094", "revid": "7", "url": "https://it.wikipedia.org/wiki?curid=4094", "title": "Santa Inquisizione", "text": ""}
{"id": "4095", "revid": "438678", "url": "https://it.wikipedia.org/wiki?curid=4095", "title": "Sant'Uffizio", "text": ""}
{"id": "4101", "revid": "149485", "url": "https://it.wikipedia.org/wiki?curid=4101", "title": "Sud Africa", "text": ""}
{"id": "4103", "revid": "1652635", "url": "https://it.wikipedia.org/wiki?curid=4103", "title": "Scacchiera", "text": "Il tavoliere usato nel gioco degli scacchi \u00e8 chiamato scacchiera e consiste di otto righe e otto colonne di quadrati (caselle) sistemati in modo tale che i colori si alternino. La denominazione corretta dei quadrati \u00e8 case.\nLe otto file verticali di case si chiamano colonne, le otto file orizzontali traverse. Le file di case dello stesso colore, coincidenti agli angoli, si chiamano diagonali.\nI colori distintivi sono il bianco e il nero, anche se spesso i colori reali usati sono differenti (a seconda del materiale di costruzione usato per fabbricare la tavola). Per esempio, una scacchiera in legno usa legno chiaro per il bianco e legno scuro per il nero. Alcune scacchiere usano anche il bianco e il rosso (anche usato per la dama).\nIn Europa, fra le prime raffigurazioni artistiche di scacchiere sono notevoli quelle a mosaico nella Basilica di San Savino a Piacenza (XI secolo) e nella Cattedrale di Otranto (XII secolo), e quella dipinta sul soffitto della Cappella Palatina a Palermo (1143).\nCaratteristiche.\nLa scacchiera \u00e8 sempre posizionata in modo tale che ognuno dei due giocatori abbia l'ultima casa a destra della prima traversa di colore bianco.\nLe colonne sono denominate con una lettera che va da a a h cominciando dalla sinistra del giocatore bianco, mentre le traverse sono denominate con i numeri da 1 a 8 sempre cominciando dalla posizione del giocatore bianco. Questa denominazione permette di descrivere in modo univoco ogni casa presente sulla scacchiera e fa parte della notazione algebrica.\nAll'inizio della partita, i pezzi del giocatore bianco e del giocatore nero vengono sistemati sulla scacchiera nelle prime due traverse (traversa 1 e 2 per il bianco e traversa 8 e 7 per il nero) nel modo seguente:\nI tre pezzi a sinistra della donna sono anche chiamati \"torre di donna\", \"cavallo di donna\" e \"alfiere di donna\". Lo stesso vale per i tre pezzi a destra del \"re\", \"torre di re\" ecc.\nUna scacchiera regolamentare (quella utilizzata nei tornei) deve avere le caselle con lato compreso tra e .\nLa scacchiera (o damiera) fissa pi\u00f9 grande d'Europa si trova a Poggio Imperiale, nel nord Gargano, dove ogni anno \u00e8 inscenato il Palio di Dama Vivente."}
{"id": "4113", "revid": "148107", "url": "https://it.wikipedia.org/wiki?curid=4113", "title": "Successione (matematica)", "text": "In analisi matematica, una successione o sequenza infinita o stringa infinita pu\u00f2 essere definita intuitivamente come un elenco ordinato costituito da un'infinit\u00e0 numerabile di oggetti, detti termini della successione, tra i quali sia possibile distinguere un primo, un secondo, un terzo e in generale un \"n\"-esimo termine per ogni numero naturale \"n\". A differenza di quanto avviene per gli insiemi numerabili, per una successione \u00e8 rilevante l'ordine in cui gli oggetti si trovano, e uno stesso oggetto pu\u00f2 comparire pi\u00f9 volte: diversi termini possono coincidere. Tali caratteristiche sono molto simili a quelle che distinguono una \"n\"-upla ordinata da un insieme costituito da \"n\" elementi; in effetti una successione pu\u00f2 anche essere considerata l'estensione infinita di una \"n\"-upla ordinata.\nLe successioni sono utilizzate nel calcolo infinitesimale, che fa ampio uso del concetto di limite di una successione. Esse hanno un ruolo fondamentale nella definizione dell'insieme dei numeri reali e in tutta l'analisi matematica, in quanto rappresentano una base dello studio delle funzioni nel campo reale: infatti, essendo il loro dominio formula_1 dei numeri naturali sottoinsieme di formula_2 (si pu\u00f2 facilmente pensare che esse siano rappresentate in un grafico formula_1 X formula_2, cio\u00e8 una funzione o applicazione che abbina i numeri naturali a dei numeri reali), risulta pi\u00f9 semplice operare su di esso per eseguire una qualunque operazione, anzich\u00e9 ragionare subito in termini di numeri reali.\nScrittura formale.\nLa scrittura formale delle successioni \u00e8 varia, e cambia a seconda che le si considerino in discorsi generali, riconducibili a un'impostazione assiomatica, o si prendano in considerazione successioni specifiche ossia calcolabili. Poich\u00e9 i termini di una successione sono infiniti, essi non possono essere infatti scritti tutti in modo esplicito e dunque si utilizzano diversi artifici. Ad esempio per rappresentare una successione spesso ci si limita a scrivere alcuni termini iniziali seguiti da puntini di sospensione:\nNel caso finito la differenza fra una \"n\"-pla ordinata e un insieme viene evidenziata usando per la \"n\"-pla le parentesi tonde (oppure le angolate) e per l'insieme le parentesi graffe: anche nel caso infinito appare utile usare le parentesi tonde (oppure le angolate) per delimitare una successione. Tale consuetudine tuttavia non si \u00e8 del tutto imposta nella letteratura matematica, dove per tradizione anche le successioni sono delimitate con le graffe (anche se tale notazione genera facile confusione). Entrambe le notazioni:\nsi possono rendere in modo pi\u00f9 sintetico indicando il solo termine generico formula_7 e l'insieme in cui varia \"n\": formula_8 o formula_9. Talvolta, quando l'insieme \u00e8 sottinteso, si scrive semplicemente formula_10.\nTalvolta nel caso di una successione specifica si rende necessario dare un'indicazione utilizzabile per il termine generico. In generale questa pu\u00f2 essere data mediante un algoritmo. In casi tendenzialmente semplici si riesce a dare un'espressione che dipende da \"n\", oppure che dipende da alcuni termini precedenti della successione. Ad esempio la successione dei numeri pari si scrive cos\u00ec:\nLa successione i cui termini dal terzo in poi si ottengono sommando i due precedenti (detta successione di Fibonacci) si pu\u00f2 scrivere cos\u00ec:\nUn'espressione un po' pi\u00f9 elaborata si trova per i numeri di Catalan, la cui successione pu\u00f2 essere espressa mediante la relazione di ricorrenza di Segner nel modo seguente:\nIn questi modi si ottengono tutte le informazioni necessarie a calcolare quanti si vogliano termini della successione. Infatti:\nPer definire in modo esauriente una successione calcolabile occorre quindi poter determinare formula_7 per ogni \"n\", sicch\u00e9 in definitiva bisogna disporre - in qualche modo - di tutte le informazioni necessarie a definire in modo univoco una funzione formula_18 definita su formula_1 tale che formula_20. E poich\u00e9 ad ogni successione di termini resta associata una e una sola funzione siffatta, si pu\u00f2 identificare la successione con la funzione stessa.\nDefinizione.\nFormalmente, una successione di elementi di un dato insieme formula_21 \u00e8 un'applicazione dall'insieme formula_1 dei numeri naturali in formula_21:\nL'elemento formula_7 della successione \u00e8 quindi l'immagine:\ndel numero formula_27 secondo la funzione formula_18. L'insieme formula_21 pu\u00f2 essere, ad esempio, l'insieme dei numeri reali.\nTra le successioni pi\u00f9 utilizzate in matematica vi sono le successioni costituite da semplici numeri reali o complessi, dette successioni numeriche, o costituita da funzioni, dette successione di funzioni. Si utilizzano inoltre successioni composte da altri oggetti matematici, come matrici (le matrici identit\u00e0 di dimensione formula_30), figure geometriche (poligoni regolari, piramidi regolari) o di strutture (gruppi ciclici di ordini successivi, spazi vettoriali formula_31).\nLimite di una successione.\nSia formula_32 uno spazio topologico. Un punto formula_33 \u00e8 detto limite di una successione formula_34 se e solo se per ogni intorno formula_35 di formula_36 esiste un numero naturale formula_37 tale che:\nSe formula_32 \u00e8 uno spazio di Hausdorff, allora ogni successione ammette al pi\u00f9 un unico limite formula_36. Se tale limite esiste, pu\u00f2 essere scritto nel seguente modo:\nConsiderando il limite di una successione numerica formula_42, si possono suddividere le successioni in tre categorie:\nL'esempio pi\u00f9 semplice di successione convergente \u00e8 una successione costante, cio\u00e8 una successione in cui formula_46 per ogni \"n\"; un altro esempio \u00e8 la successione formula_47, che tende a 0.\nUna semplice successione divergente \u00e8 formula_48, o pi\u00f9 in generale qualsiasi successione i cui termini siano i valori di un polinomio formula_49, ovvero in cui formula_50.\nUna successione indeterminata \"classica\" \u00e8 la successione formula_51: essa \"salta\" continuamente da -1 a +1 e viceversa, senza stabilizzarsi verso nessun valore. Altri esempi pi\u00f9 sofisticati sono la successione formula_52, come molte successioni derivanti da funzioni aritmetiche, come formula_53, dove si \u00e8 usata la funzione sigma.\nEsistono anche definizioni alternative di limiti per le successioni indeterminate, ad esempio la convergenza in media. Altri procedimenti di questo genere sono la somma di H\u00f6lder di un dato rango, somma di Cesaro di un dato rango).\nSuccessione di funzioni.\nDato un insieme formula_54 di funzioni tra due insiemi fissati formula_55 e formula_56, una successione di funzioni \u00e8 un'applicazione dall'insieme dei numeri naturali in formula_54, che associa ad ogni numero naturale formula_27 una funzione formula_59. La successione \u00e8 usualmente indicata con uno dei due simboli seguenti:\nIl secondo simbolismo \u00e8 pi\u00f9 corretto in quanto evidenzia il fatto che la nozione di successione generalizza quella di ennupla ordinata.\n\u00c8 importante osservare che nella definizione, cos\u00ec come nell'enunciazione di molti teoremi e propriet\u00e0, non \u00e8 necessario supporre che il dominio delle funzioni sia un insieme strutturato. Solo dove richiesto esso sar\u00e0 da intendersi, a seconda dei casi, uno spazio topologico, metrico, etc.\nValori in un punto fissato.\nFissato un elemento formula_61 nel dominio formula_62, la successione:\ndei valori assunti dalle funzioni in formula_61 \u00e8 una successione di elementi del codominio formula_56. Quando formula_56 \u00e8 un insieme numerico, come ad esempio l'insieme dei numeri reali, questa \u00e8 una successione numerica.\nApproccio intuitivo e problemi teorici.\nLe successioni non sono semplici insiemi di elementi, in quanto il concetto di insieme non contempla in alcun modo la nozione di ordine n\u00e9 la presenza di elementi ripetuti. Ad esempio, l'insieme dei risultati ottenuti lanciando il dado \u00e8 composto di soli sei elementi:\ne tale rimane anche quando si continui a lanciare il dado indefinitamente, prolungando la successione dei numeri usciti. In matematica la sequenza ordinata di \"n\" oggetti viene anche definita n-pla ordinata, per cui quella che si \u00e8 chiamata successione finita pu\u00f2 anche essere chiamata \"n\"-pla ordinata. Si tratta di una terminologia che viene riservata al caso finito, mentre di \"successione\" si parla solitamente nel caso infinito.\nData una sequenza ordinata di oggetti, allora fra tutti quegli oggetti \u00e8 possibile individuare un \"primo\", un \"secondo\", eccetera. Dunque dato un qualunque numero naturale \"n\", esiste una funzione che ad ogni numero naturale \"n\" associa un certo elemento dell'insieme di tutti gli oggetti che possono comparire (eventualmente ripetuti) nella successione. Dunque ad ogni successione formula_68 di elementi dell'insieme formula_21 resta associata in modo univoco la funzione che associa l'n-esimo termine formula_7 ad \"n\":\nI termini formula_7 sono i valori che la funzione formula_18 assume al variare di \"n\", e appartengono al codominio di formula_18. Per altro non si pu\u00f2 dire che la successione dei termini sia l'immagine dell'insieme di formula_1 tramite formula_18, perch\u00e9 l'immagine di un insieme \u00e8 un altro insieme, e come tale non contiene informazione sull'ordinamento dei suoi elementi, n\u00e9 contiene elementi ripetuti. Dunque se si associa una funzione formula_18 a una successione, occorre poi definire la disposizione ordinata dei termini della serie: in generale, si tratter\u00e0 della famiglia associata alla funzione formula_18.\nSolitamente in matematica il concetto di funzione viene ricondotto a quello di insieme affermando che una funzione da formula_21 a formula_80 \u00e8 un sottoinsieme del prodotto cartesiano formula_81. Il prodotto cartesiano formula_81 \u00e8 l'insieme delle coppie ordinate costituite da un elemento di formula_21 e un elemento di formula_80, sicch\u00e9 \u00e8 legittimo dire che la successione:\npu\u00f2 essere ricondotta al seguente insieme:\nil quale \u00e8 un insieme di coppie ordinate, cio\u00e8 di successioni finite di due elementi. Se si vuole portare fino in fondo il progetto di ricondurre tutti i concetti fondamentali al concetto primitivo di insieme, resta la necessit\u00e0 di definire una coppia ordinata a partire dal concetto di insieme.\nGeneralizzazioni.\nIn alcuni casi viene chiamata successione anche una funzione da un insieme numerabile formula_87. La numerabilit\u00e0 garantisce l'esistenza di una corrispondenza biunivoca formula_88 con formula_89, e quindi la funzione composta formula_90 \u00e8 una successione nel senso della definizione precedente.\nPossono avere grande interesse anche le funzioni da formula_91 (l'insieme dei numeri interi relativi) in formula_21. Questi oggetti vengono indicati con notazioni del tipo:\ne vengono chiamati successioni bilatere.\nSi possono poi considerare successioni a 2 indici: queste si possono considerare matrici infinite. Possono essere utili anche successioni a 3 o pi\u00f9 indici e si pu\u00f2 anche considerare l'insieme delle successioni con un numero intero qualsiasi di indici.\nEsempi.\nDi seguito alcuni esempi di successioni:"}
{"id": "4114", "revid": "2", "url": "https://it.wikipedia.org/wiki?curid=4114", "title": "Secondo d'arco", "text": ""}
{"id": "4116", "revid": "73411", "url": "https://it.wikipedia.org/wiki?curid=4116", "title": "Sottoinsieme", "text": ""}
{"id": "4118", "revid": "1543377", "url": "https://it.wikipedia.org/wiki?curid=4118", "title": "SN 1987a", "text": "La Supernova 1987A \u00e8 una supernova di tipo II esplosa circa 168.000 anni fa e risultata visibile dalla Terra a partire dal 23 febbraio 1987 nella Grande Nube di Magellano, una galassia satellite della Via Lattea. Essendo esplosa ad una distanza dalla Terra di circa 51\u00a0400 parsec, \u00e8 stata la supernova pi\u00f9 vicina ad essere stata osservata dopo quella del 1604, che esplose all'interno della nostra galassia; inoltre \u00e8 la supernova pi\u00f9 vicina osservata dopo l'invenzione del telescopio.\nLa SN 1987A inoltre \u00e8 stata la prima e l'unica supernova ad essere stata visibile (anche se appena discernibile) ad occhio nudo dopo la famosa SN 1604, detta la \"Supernova di Keplero\", apparsa nel 1604. Tuttavia le due apparizioni non sono confrontabili per luminosit\u00e0 e durata: la Supernova di Keplero rest\u00f2 visibile per 18 mesi e per alcune settimane la si pot\u00e9 vedere persino di giorno. Le magnitudini di picco sono state rispettivamente di +3 per SN 1987A e di -2,25/-2,50 per SN 1604.\nL'evento.\nLa luce della supernova raggiunse la Terra il 23 febbraio 1987. Poich\u00e9 era la prima supernova scoperta in quell'anno, fu chiamata \"1987A\". La sua luminosit\u00e0 raggiunse il massimo in maggio, con una magnitudine apparente di circa 3, e scese lentamente nei mesi seguenti. Fu la prima occasione per gli astronomi moderni di osservare una supernova relativamente vicina.\nPoich\u00e9 51\u00a0400 parsec corrispondono a circa 168\u00a0000 anni luce, l'evento cosmico \u00e8 in realt\u00e0 accaduto circa 168\u00a0000 anni fa.\nCirca tre ore prima che la luce visibile dalla SN 1987A raggiungesse la Terra, un flusso di neutrini fu osservato simultaneamente in tre separati rivelatori, che erano stati costruiti per studiare il problema dei neutrini solari. Anche se il numero totale dei neutrini raccolti fu limitato (24 in totale, di cui 11 antineutrini da Kamiokande II, 8 antineutrini da IMB e 5 neutrini da Baksan), si trattava di un incremento notevole rispetto al livello di fondo osservato. Fu la prima occasione in cui dei neutrini emessi da una supernova venivano osservati direttamente, e le osservazioni furono coerenti con i modelli teorici di supernova, dove la maggior parte dell'energia del collasso viene dispersa nello spazio appunto sotto forma di neutrini.\nStudi e teorie.\nAstrofisici e fisici delle particelle rimpiangono che non siano state realizzate due particolari misurazioni. Prima di tutto, lo spettro di energia dei neutrini avrebbe potuto essere misurato se si fossero usati sensori per neutrini migliori. Secondariamente, se gli orologi dei rivelatori fossero stati sincronizzati, si sarebbe potuto determinare se i neutrini viaggiavano alla velocit\u00e0 della luce (come particelle senza massa), oppure pi\u00f9 lentamente (particelle dotate di massa). Sfortunatamente solo il rivelatore di uno dei laboratori era sincronizzato con un orologio atomico e quindi fu impossibile eseguire questa misura.\nL'analisi delle energie e dei tempi di arrivo degli eventi osservati ha permesso di studiare le caratteristiche della emissione di antineutrini e di ottenere dei limiti sulla massa del neutrino.\nIl precursore della SN 1987A era una stella supergigante blu, di nome Sanduleak -69\u00b0 202a. Si pensa che avesse una massa di circa 20 volte quella del Sole. Questo fatto richiese una revisione dei modelli di evoluzione stellare per stelle di grande massa, che in precedenza suggerivano che le supernovae scaturissero sempre da supergiganti rosse.\nIl resto di supernova formato dai detriti della SN 1987A \u00e8 uno degli oggetti astronomici pi\u00f9 studiati."}
{"id": "4120", "revid": "1543377", "url": "https://it.wikipedia.org/wiki?curid=4120", "title": "Supernova", "text": "Una supernova (plurale \"supernove\", in latino \"supernovae\"; abbreviata come SN o SNe) \u00e8 un'esplosione stellare pi\u00f9 energetica di quella di una nova. Le supernove sono molto luminose e causano una emissione di radiazione che pu\u00f2 per brevi periodi superare quella di una intera galassia.\nDurante un intervallo di tempo che pu\u00f2 andare da qualche settimana a qualche mese, una supernova emette tanta energia quanta \u00e8 previsto che ne emetta il Sole durante la sua intera esistenza e, per una quindicina di secondi, raggiunge una temperatura di cento miliardi di Kelvin, ma perch\u00e9 ci\u00f2 avvenga, la stella deve avere una massa almeno nove volte superiore a quella del nostro Sole. L'esplosione espelle la maggior parte o tutto il materiale che costituisce la stella a velocit\u00e0 che possono arrivare a (10% della velocit\u00e0 della luce), producendo un'onda d'urto che si diffonde nel mezzo interstellare. Ci\u00f2 si traduce in una bolla di gas in espansione che viene chiamata \"resto di supernova\".\nIl termine \"nova\", che significa \"nuova\" in latino, si riferisce a ci\u00f2 che appare essere una nuova stella brillante nella volta celeste. Il prefisso \"super-\" distingue le supernove dalle nove ordinarie che sono molto meno luminose. La parola \"supernova\" fu utilizzata per la prima volta da Walter Baade e Fritz Zwicky nel 1931. Le supernove possono essere innescate in due modi: o tramite la riaccensione improvvisa dei processi di fusione nucleare in una stella degenere o tramite il collasso del nucleo di una stella massiccia.\nNonostante nessuna supernova sia stata osservata nella Via Lattea da SN 1604, i resti di supernova esistenti indicano che eventi di questo tipo occorrono mediamente circa tre volte ogni secolo nella nostra galassia. Essi giocano un ruolo significativo nell'arricchimento del mezzo interstellare di elementi chimici pesanti. Inoltre, la bolla di gas in espansione creata dall'esplosione pu\u00f2 portare alla formazione di nuove stelle.\nStoria delle osservazioni.\nL'interesse di Ipparco di Nicea per le stelle fisse potrebbe essere stato ispirato dall'osservazione di una supernova, almeno secondo quanto riferisce Plinio il Vecchio. La prima testimonianza scritta di una supernova riguarda SN 185, che fu osservata dagli astronomi cinesi nel 185 d.C.. La supernova pi\u00f9 brillante di cui si abbia notizia \u00e8 SN 1006, che fu dettagliatamente descritta da astronomi cinesi e islamici. La supernova SN 1054, anch'essa minuziosamente osservata, risult\u00f2 nella Nebulosa Granchio. Le supernove SN 1572 e SN 1604, le ultime a essere state osservate nella Via Lattea, ebbero un notevole impatto sullo sviluppo delle teorie astronomiche in Europa perch\u00e9 esse dimostrarono che l'idea aristotelica che il cielo stellato fosse qualcosa di immutabile non era corretta. Giovanni Keplero inizi\u00f2 ad osservare SN 1604 il 17 ottobre 1604: era la seconda supernova osservabile durante la sua generazione, dopo che SN 1572 era stata osservata da Tycho Brahe in direzione della costellazione di Cassiopea. Dopo il miglioramento delle tecniche di costruzione dei telescopi, si cominci\u00f2 ad osservare supernove appartenenti ad altre galassie, a cominciare dal 1885, quando S Andromedae fu osservata nella galassia di Andromeda.\nIl nome \"super-nova\" fu usato per la prima volta nel 1931 da Walter Baade e Fritz Zwicky durante una conferenza tenuta al Caltech e poi nel 1933 durante un congresso della American Physical Society. Nel 1938 il trattino fu lasciato cadere e il nome moderno cominci\u00f2 ad essere utilizzato. Poich\u00e9 le supernove sono eventi relativamente rari, perfino all'interno di una intera galassia (per esempio all'interno della Via Lattea ne occorre uno ogni 30\u00a0anni circa), per raccogliere un numero di campioni sufficientemente ampio \u00e8 necessario monitorare un numero elevato di galassie.\nUna supernova non pu\u00f2 essere predetta con sufficiente margine di accuratezza. Di solito, quando sono scoperte, l'esplosione \u00e8 gi\u00e0 in corso. Molti degli interessi scientifici che le supernove rivestono - per esempio, come candele standard per la misurazione delle distanze - richiedono che venga osservato il picco di luminosit\u00e0. \u00c8 perci\u00f2 importante cominciare ad osservare la supernova prima che essa raggiunga il picco. Gli astronomi non professionisti, essendo in numero molto maggiore rispetto a quelli professionisti, giocano un ruolo importante nella scoperta precoce delle supernove, soprattutto mediante l'osservazione di galassie vicine mediante telescopi ottici e mediante il confronto con immagini pregresse.\nVerso la fine del novecento gli astronomi hanno cominciato a utilizzare sempre pi\u00f9 massicciamente telescopi e CCD controllati da computer per rilevare le supernove. Anche se questi sistemi sono popolari presso gli astronomi dilettanti, esistono anche installazioni professionali come il Katzman Automatic Imaging Telescope. Il Supernova Early Warning System (SNEWS) \u00e8 invece una rete di rilevatori di neutrini progettata per dare un avviso precoce di una supernova nella nostra galassia. I neutrini sono particelle subatomiche che vengono prodotte in modo massiccio durante l'esplosione di una supernova e che, non interagendo in maniera significativa con il mezzo interstellare, arrivano sulla Terra in grande quantit\u00e0.\nScoperte scientifiche.\nAlcuni studi precoci su quella che era allora creduta essere semplicemente una nuova categoria di novae furono condotti negli anni trenta da Walter Baade e Fritz Zwicky presso l'osservatorio di Monte Wilson. Gli astronomi americani Rudolph Minkowski e Fritz Zwicky dal 1941 cominciarono a sviluppare lo schema della moderna classificazione delle supernove. Durante il XX secolo sono stati elaborati modelli per i differenti tipi di supernove osservabili e la comprensione della loro importanza nei processi di formazione stellare sta crescendo.\nNegli anni sessanta gli astronomi scoprirono che le esplosioni delle supernove potevano essere utilizzate come candele standard, utilizzabili come indicatrici di distanze astronomiche. In particolare le supernove forniscono importanti informazioni sulle distanze cosmologiche. Alcune delle supernove pi\u00f9 distanti osservate recentemente appaiono pi\u00f9 deboli di quanto ci si aspetterebbe. Ci\u00f2 supporta l'ipotesi che l'espansione dell'universo stia accelerando.\nPer ricostruire le date in cui sono avvenute le supernove di cui non si hanno testimonianze scritte sono state sviluppate diverse tecniche: la data di Cassiopeia A \u00e8 stata determinata dalla eco luminosa prodotta dall'esplosione mentre l'et\u00e0 del resto di supernova RX J0852.0-4622 \u00e8 stata stimata mediante misurazioni relative alla sua temperatura e all'emissione di raggi gamma prodotti dal decadimento del titanio-44. Nel 2009 nei ghiacci antartici sono stati scoperti nitrati il cui deposito \u00e8 avvenuto in corrispondenza della comparsa di supernove passate.\nI programmi di ricerca per le supernove sono di due tipi: i primi sono rivolti a eventi relativamente vicini, i secondi a eventi pi\u00f9 lontani. A causa dell'espansione dell'universo la distanza di oggetti remoti pu\u00f2 essere conosciuta misurando l'effetto Doppler esibito dal loro spettro (ossia il loro spostamento verso il rosso): in media gli oggetti pi\u00f9 distanti recedono a velocit\u00e0 maggiori e quindi hanno un maggiore spostamento verso il rosso. La ricerca quindi si divide fra supernove a grande o piccolo spostamento verso il rosso; la divisione fra queste due classi cade pi\u00f9 o meno nella fascia di spostamento compresa fra \"z\"\u00a0=\u00a00,1\u20130,3.\nLa ricerca sulle supernove a grande spostamento verso il rosso si concentra solitamente sulla descrizione delle loro curve di luce; esse sono utili come candele standard al fine di fare predizioni di carattere cosmologico. Per l'analisi dello spettro di una supernova \u00e8 invece pi\u00f9 utile rivolgere la propria attenzione alle supernove a piccolo spostamento verso il rosso. Queste ultime risultano importanti anche per descrivere la parte vicina all'origine del diagramma di Hubble, che mette in relazione lo spostamento verso il rosso con la distanza delle galassie visibili.\nNomenclatura.\nLa scoperta di una nuova supernova viene comunicata al \"Central Bureau for Astronomical Telegrams\" della \"Unione Astronomica Internazionale\" che provvede a diffondere una circolare in cui le viene assegnato un nome. Esso \u00e8 composto dalla sigla \"SN\" seguita dall'anno della scoperta e da un suffisso di una o due lettere. Le prime 26 supernove dell'anno ricevono le lettere maiuscole dalla \"A\" alla \"Z\"; quelle successive sono designate mediante suffissi di due lettere minuscole: \"aa\", \"ab\", e cos\u00ec via. Per esempio, \"SN\u00a02003C\" designa la terza supernova annunciata nell'anno 2003. L'ultima supernova del 2012 \u00e8 stata SN\u00a02012ik, cio\u00e8 \u00e8 stata la 245\u00aa ad essere scoperta. Dal 2000 gli astronomi professionisti e dilettanti hanno scoperto centinaia di supernove ogni anno (390 nel 2009, 341 nel 2010, 290 nel 2011).\nLe supernove osservate in epoche storiche non hanno suffisso, ma sono seguite solo dall'anno della scoperta: SN\u00a0185, SN\u00a01006, SN\u00a01054, SN\u00a01572 (chiamata \"Nova di Tycho\") e SN\u00a01604 (\"stella di Keplero\"). Dal 1885 viene aggiunta una lettera alla notazione, anche se \u00e8 stata osservata una sola supernova in quell'anno (per esempio, SN\u00a01885A, SN\u00a01907A, ecc.). Prima del 1987 raramente erano necessari suffissi di due lettere, ma dal 1988 essi sono sempre stati necessari.\nClassificazione.\nLe supernove sono state classificate sulla base delle caratteristiche della loro curva di luce e delle linee di assorbimento dei diversi elementi chimici che appaiono nei loro spettri. Una prima divisione viene effettuata sulla base della presenza o dell'assenza delle linee dell'idrogeno. Se lo spettro della supernova presenta tali linee (chiamate \"serie di Balmer\" nella porzione visibile dello spettro), essa viene classificata come di \"Tipo\u00a0II\"; altrimenti \u00e8 di \"Tipo\u00a0I\". Ognuna di queste due classi \u00e8 a sua volta suddivisa in base alla presenza di altri elementi chimici o alla forma della curva di luce (cio\u00e8 del grafico che rappresenta la magnitudine apparente dell'oggetto in funzione del tempo)\nTipo I.\nLe supernove di Tipo I sono suddivise in base ai loro spettri: le supernove di tipo I-A mostrano le linee di assorbimento del silicio nei loro spettri, quelle di tipo I-B e I-C no. Le supernove di Tipo I-B esibiscono evidenti linee dell'elio neutro, contrariamente a quelle Tipo I-C. Le curve di luce sono simili, sebbene quelle di tipo I-A siano pi\u00f9 luminose al loro picco. In ogni caso, la curva di luce non viene considerata un fattore importante nella classificazione delle supernove di tipo I.\nUn piccolo numero di supernove di Tipo I-A mostra caratteristiche non comuni come luminosit\u00e0 differenti da quelle delle altre supernove della loro classe o curve di luce allungate. Di solito, ci si riferisce a queste supernove collegandole al primo esemplare che ha manifestato delle anomalie. Per esempio, la supernova SN\u00a02008ha, meno luminosa del normale, \u00e8 classificata come di tipo SN\u00a02002cx, dato che quest'ultima supernova \u00e8 stata la prima, fra quelle osservate, a presentare queste caratteristiche.\nTipo II.\nAnche le supernove di Tipo\u00a0II possono essere suddivise in ragione dei loro spettri. La maggior parte di esse, infatti, mostra linee di emissione dell'idrogeno molto allargate, indicanti velocit\u00e0 di espansione molto elevate, dell'ordine di migliaia di chilometri al secondo; alcune, invece, come SN\u00a02005gl, possiedono spettri aventi linee dell'idrogeno sottili e vengono chiamate supernove di Tipo\u00a0IIn, dove \"n\" abbrevia la parola inglese \"narrow\", che significa \"stretto\".\nQuelle che hanno linee dell'idrogeno allargate sono a loro volta suddivise sulla base della loro curva di luce. Quelle di tipo pi\u00f9 comune hanno un caratteristico appiattimento della curva, poco dopo il picco; ci\u00f2 sta a indicare che la loro luminosit\u00e0 resta quasi invariata per alcuni mesi prima di declinare definitivamente. Queste supernove sono designate con la sigla II-P, dove \"P\" abbrevia la parola \"plateau\", che significa \"altopiano\". Meno comunemente le supernove con linee dell'idrogeno allargate mostrano un costante declino della luminosit\u00e0 dopo il picco. Esse sono designate con la sigla II-L, dove \"L\" abbrevia la parola \"linear\", sebbene la curva di luce non sia in realt\u00e0 una linea retta.\nUna piccola porzione delle supernove di Tipo\u00a0II, come SN\u00a01987K e SN\u00a01993J, pu\u00f2 cambiare il proprio tipo: esse mostrano, cio\u00e8, inizialmente linee dell'idrogeno, ma dopo qualche settimana o mese il loro spettro \u00e8 dominato dall'elio. Il termine \"Tipo\u00a0IIb\" viene utilizzato per designare queste supernove dato che esse combinano caratteristiche proprie delle supernove di Tipo\u00a0II e di quelle di Tipo\u00a0Ib.\nAlcune supernove, non riconducibili a nessuna delle classi precedenti, vengono designate con la sigla \"pec\", abbreviazione di \"peculiar\", che significa \"strano\", \"insolito\".\nModelli scientifici.\nLa nomenclatura descritta sopra ha carattere solo tassonomico e descrive solo propriet\u00e0 della luce emessa dalle supernove, non le loro cause. Ad esempio, le supernove di tipo I hanno progenitori differenti: quelle di tipo Ia sono prodotte dall'accrescimento di materiale su una nana bianca, mentre quelle di tipo Ib/c sono prodotte dal collasso del nucleo di massicce stelle di Wolf-Rayet. I paragrafi seguenti descrivono i modelli scientifici delle pi\u00f9 plausibili cause di una supernova.\nRunaway termico.\nUna nana bianca pu\u00f2 ricevere materiale da una compagna mediante accrescimento o mediante fusione delle due componenti. La quantit\u00e0 di materiale ricevuto pu\u00f2 essere tale da innalzare la temperatura del suo nucleo fino al punto di fusione del carbonio. A questo punto si innesca un runaway termico che disgrega completamente la nana bianca. Nella maggior parte dei casi il processo avviene mediante il lento accrescimento della nana bianca da parte di materiale costituito per lo pi\u00f9 da idrogeno e in minima parte da elio. Siccome il punto di fusione \u00e8 raggiunto da stelle aventi una massa quasi identica e una composizione chimica molto simile, le supernove di tipo Ia hanno propriet\u00e0 molto simili e vengono utilizzate come candele standard per misurare distanze intergalattiche. \u00c8 tuttavia spesso richiesto un qualche tipo di correzione che tenga conto delle anomalie nello spettro dovute al grande spostamento verso il rosso delle supernove pi\u00f9 distanti o delle piccole variazioni di luminosit\u00e0 identificabili dalla forma della curva di luce o dallo spettro.\nTipo Ia standard.\nCi sono diversi modi in cui una supernova di questo tipo pu\u00f2 formarsi, ma essi condividono il medesimo meccanismo di base. Se una al carbonio-ossigeno accresce sufficiente materiale da raggiungere il limite di Chandrasekhar di 1,44\u00a0M\u2609, cos\u00ec da non essere pi\u00f9 in grado mantenere il suo equilibrio termodinamico mediante la pressione degli elettroni degenerati, essa comincer\u00e0 a collassare. Tuttavia le teorie attuali sostengono che in realt\u00e0 il limite non viene mai raggiunto nei casi standard: il nucleo, infatti, giunge a condizioni di temperatura e densit\u00e0 sufficienti a innescare la detonazione del carbonio quando viene raggiunto il 99% del limite di Chandrasekhar e pertanto prima che il collasso abbia inizio. In pochi secondi, una frazione sostanziale della materia che costituisce la nana bianca viene fusa, liberando abbastanza energia (1\u20132 \u00d7 1044\u00a0joule) da disgregare la stella in una supernova. Viene prodotta un'onda d'urto che si propaga a velocit\u00e0 dell'ordine di 5.000\u201320.000\u00a0km/s, circa il 3% della velocit\u00e0 della luce. Inoltre la luminosit\u00e0 della stella aumenta enormemente, raggiungendo la magnitudine assoluta \u221219,3 (5 miliardi di volte la luminosit\u00e0 del Sole), con piccole variazioni da una supernova all'altra. Ci\u00f2 permette di utilizzare queste supernove come candele standard secondarie per misurare le distanze intergalattiche.\nIl modello per la formazione di questa categoria di supernove prevede un sistema binario stretto in cui la pi\u00f9 la massiccia delle due componenti si sia evoluta fuoriuscendo dalla sequenza principale e diventando una gigante. Ci\u00f2 comporta che le due stelle condividano lo stesso inviluppo di gas, con un conseguente decadimento dell'orbita. La stella gigante perde a questo punto la maggior parte dei suoi strati superficiali, il che lascia scoperto il suo nucleo, composto principalmente di carbonio e ossigeno. La stella si \u00e8 cos\u00ec trasformata in una nana bianca. L'altra stella in un secondo momento evolve anch'essa diventando a sua volta una stella gigante. Data la vicinanza fra le due componenti, parte del gas della gigante viene trasferito alla nana bianca, incrementando la sua massa. Sebbene questo modello generale sia ampiamente accettato, i dettagli esatti circa l'innesco del carbonio e circa gli elementi pesanti prodotti nell'esplosione non sono ancora chiari.\nLe supernove di Tipo Ia seguono una caratteristica curva di luce - il grafico che mostra la luminosit\u00e0 in funzione del tempo - dopo l'esplosione. La luminosit\u00e0 viene prodotta dal decadimento radioattivo del nichel-56 in cobalto-56 e di questo in ferro-56.\nTipo Ia non standard.\nUn altro modello per la formazione delle supernove di Tipo Ia \u00e8 costituito dalla fusione di due nane bianche, la cui massa combinata supera il limite di Chandrasekhar. Le esplosioni prodotte da questo meccanismo di formazione sono molto differenti fra loro e in alcuni casi esso non conduce nemmeno alla formazione di una supernova, ma si assume che, quando una supernova viene prodotta, essa sia meno luminosa ma abbia una curva di luce pi\u00f9 allungata rispetto alle supernove di Tipo Ia causate dal meccanismo standard.\nSupernove di Tipo Ia eccezionalmente luminose possono verificarsi quando la nana bianca ha una massa superiore al limite di Chandrasekhar. Quando ci\u00f2 si verifica l'esplosione \u00e8 asimmetrica ma il materiale espulso ha una energia cinetica minore.\nNon esiste alcuna classificazione formale per le supernove di Tipo Ia non standard.\nCollasso del nucleo.\nLe stelle aventi una massa iniziale almeno nove volte quella del Sole evolvono in modo complesso, fondendo progressivamente elementi sempre pi\u00f9 pesanti a temperature sempre pi\u00f9 elevate nei loro nuclei. La stella sviluppa una serie di gusci sovrapposti diventando simile a una cipolla, dove gli elementi pi\u00f9 pesanti si accumulano negli strati pi\u00f9 interni. Il nucleo interno di queste stelle pu\u00f2 collassare quando i processi di fusione nucleare diventano insufficienti a compensare la forza di gravit\u00e0: questa \u00e8 la causa di tutti i tipi di supernova eccetto quello Ia. Il collasso pu\u00f2 causare la violenta espulsione degli strati superficiali della stella e quindi innescare una supernova oppure il rilascio di energia potenziale gravitazionale pu\u00f2 essere insufficiente e la stella pu\u00f2 diventare una stella di neutroni o un buco nero con modesto irraggiamento di energia.\nIl collasso del nucleo pu\u00f2 avvenire attraverso meccanismi differenti: superamento del limite di Chandrasekhar, cattura elettronica, instabilit\u00e0 di coppia o fotodisintegrazione. Quando una stella massiccia arriva a sintetizzare un nucleo di ferro con massa superiore al limite di Chandrasekhar, la pressione degli elettroni degeneri non \u00e8 pi\u00f9 in grado di contrastare la forza di gravit\u00e0 e il nucleo collassa in una stella di neutroni o in un buco nero. La cattura di un elettrone da parte del magnesio in un nucleo degenere composto da ossigeno, neon e magnesio causa un collasso gravitazionale con conseguente fusione dell'ossigeno e risultati finali simili. La produzione di coppia di un elettrone e un positrone in seguito alle collisioni tra i nuclei atomici e i raggi gamma determina una riduzione della pressione termica all'interno del nucleo con conseguente caduta di pressione e parziale collasso seguito dall'innesco di un imponente runaway termonucleare che smembra completamente la stella. Un nucleo stellare sufficientemente massiccio e caldo pu\u00f2 generare raggi gamma talmente energetici da innescare processi di fotodisintegrazione, cio\u00e8 la scomposizione di nuclei atomici pesanti in nuclei pi\u00f9 leggeri, con conseguente collasso della stella.\nResidui.\nLe modalit\u00e0 con cui il nucleo collassa, il tipo di supernova prodotto e la natura del resto di supernova dipendono essenzialmente da due fattori: la massa iniziale della stella e la sua metallicit\u00e0. Quest'ultima determina infatti la perdita di massa che la stella subir\u00e0 durante la sua esistenza a causa del vento stellare: le stelle a bassa metallicit\u00e0 subiscono minori perdite di massa e quindi hanno nuclei di elio e inviluppi di idrogeno pi\u00f9 massicci al termine della loro esistenza. Si ritiene che le stelle aventi una massa iniziale inferiore a ~9\u00a0M\u2609 non abbiano massa sufficiente perch\u00e9 il loro nucleo collassi al termine della loro esistenza e quindi sono destinate a diventare delle nane bianche. Le stelle aventi una massa iniziale di ~9-10\u00a0M\u2609 sviluppano un nucleo degenere di ossigeno e neon, che pu\u00f2 o collassare in una stella di neutroni per cattura elettronica o diventare una . Sopra le 10\u00a0M\u2609 iniziali il collasso del nucleo \u00e8 invece l'unica alternativa. Gli esiti possibili di questo collasso sono tre: o una stella di neutroni o una stella di neutroni seguita da un buco nero o, direttamente, un buco nero. Quale di queste possibilit\u00e0 si realizza \u00e8 determinato dalla massa della stella al termine della sua esistenza: quanto pi\u00f9 massiccia era inizialmente la stella e quanto meno massa ha perduto nel corso della sua evoluzione, tanto pi\u00f9 massiccia essa sar\u00e0 al termine della sua esistenza. Le stelle aventi una grande massa al momento del collasso formeranno direttamente un buco nero, mentre quelle aventi minore massa lo formeranno solo dopo essere passate per lo stadio di stelle di neutroni, fino a giungere alle stelle che non producono affatto un buco nero, ma solo una stella di neutroni.\nPer quanto riguarda le stelle a bassissima metallicit\u00e0, quelle aventi una massa alla ZAMS compresa fra 10 e 140\u00a0M\u2609 collassano perch\u00e9 sviluppano al termine della loro esistenza un nucleo di ferro la cui massa supera il limite di Chandrasekharl. Tuttavia il collasso ha esiti differenti a seconda della massa iniziale della stella. Le stelle con massa compresa fra 10 e 25\u00a0M\u2609 terminano la loro esistenza come stelle di neutroni, quelle aventi una massa compresa fra 25 e 40\u00a0M\u2609 danno vita a buchi neri solo dopo essere diventate stelle di neutroni, mentre quelle con massa compresa fra 40 e 140\u00a0M\u2609 collassano direttamente in buchi neri.\nLe stelle a bassissima metallicit\u00e0 con massa alla ZAMS superiore a 140\u00a0M\u2609 sviluppano invece nuclei di elio estremamente massicci (~65\u00a0M\u2609), all'interno dei quali la radiazione gamma \u00e8 talmente intensa da dare vita a instabilit\u00e0 di coppia e da causare l'esplosione della stella senza lasciare alcun residuo. Per le stelle con massa ancora superiore (\u2265260\u00a0M\u2609), il meccanismo che interviene negli ultimi stadi della esistenza della stella \u00e8 quello della fotodisintegrazione, che produce direttamente buchi neri molto massicci (\u2265100\u00a0M\u2609).\nQuanto pi\u00f9 la metallicit\u00e0 iniziale \u00e8 elevata, tanto pi\u00f9 la stella perde massa nel corso della sua esistenza. Una stella molto massiccia alla ZAMS (\u2265260\u00a0M\u2609), per esempio, se presenta un certo livello di metallicit\u00e0, perder\u00e0 massa sufficiente da non produrre pi\u00f9 meccanismi di fotodisintegrazione, ma terminer\u00e0 la sua esistenza come una supernova a instabilit\u00e0 di coppia. A metallicit\u00e0 pi\u00f9 elevate essa non svilupper\u00e0 un nucleo sufficientemente massiccio da produrre instabilit\u00e0 di coppia, ma collasser\u00e0 in un buco nero. A metallicit\u00e0 di poco inferiori a quella del Sole, essa produrr\u00e0 un buco nero solo dopo essere passata per lo stadio di stella di neutroni. Infine a metallicit\u00e0 superiori a quella del Sole perder\u00e0 un quantitativo di massa sufficiente da non produrre pi\u00f9 un buco nero, ma da collassare in una stella di neutroni.\nTipi di supernove.\nQuando nel nucleo di una stella massiccia la forza di gravit\u00e0 non \u00e8 controbilanciata in modo sufficiente, esso collassa su se stesso a velocit\u00e0 che possono raggiungere i 70.000\u00a0km/s (0,23c); ci\u00f2 innalza rapidamente la temperatura e la densit\u00e0 del nucleo producendo fenomeni di fotodisintegrazione, decadimento beta e cattura elettronica, che causano un rilascio di ingenti quantit\u00e0 di neutrini elettronici. Tuttavia, quando la densit\u00e0 diventa molto elevata, l'emissione di neutrini si interrompe, perch\u00e9 questi rimangono intrappolati nel nucleo. Quando il nucleo interno raggiunge il diametro di circa 30\u00a0km e una densit\u00e0 paragonabile a quella dei nuclei atomici, i neutroni degenerati cercano di fermare il collasso. Se la massa del nucleo di elio \u00e8 superiore a 15\u00a0M\u2609 la pressione dei neutroni degenerati \u00e8 insufficiente a fermare il collasso e si forma direttamente un buco nero senza alcuna esplosione di una supernova. Tuttavia, in alcuni casi, la materia della stella che non ha partecipato alla formazione del buco nero continua a precipitare attratta da esso e (nel caso in cui la stella progenitrice abbia posseduto una grande velocit\u00e0 di rotazione) inizia a ruotargli attorno turbinosamente andando a costituire un disco di accrescimento di elevata densit\u00e0. Quando il materiale del disco cade nel buco nero si originano due getti lungo l'asse di rotazione (direzione di densit\u00e0 minore), verso i poli della stella ad una velocit\u00e0 prossima a quella della luce, originando un'onda d'urto relativistica. Se la stella non \u00e8 avvolta da una spessa nuvola di idrogeno diffuso, questo materiale erutta dalla superficie stellare. Una volta raggiunta la superficie, l'onda d'urto erompe nello spazio, dove la maggior parte della sua energia \u00e8 rilasciata nella forma di raggi gamma. Questo meccanismo \u00e8 probabilmente all'origine dei gamma ray burst.\nSe il nucleo di elio della stella morente \u00e8 compreso fra 8 e 15\u00a0M\u2609, il nucleo interno di neutroni degenerati riesce temporaneamente a fermare il collasso: il \"rimbalzo\" prodotto da questo arresto produce una onda d'urto che comincia ad innescare una supernova. Tuttavia, una quantit\u00e0 di materiale proveniente dal guscio esterno ricade sulla stella di neutroni e ci\u00f2 produce un collasso in un buco nero. La ricaduta del materiale nel buco nero riduce l'energia cinetica dell'esplosione e la massa del materiale radioattivo espulso, dando vita a supernove di modesta luminosit\u00e0; tuttavia, come per le stelle con nucleo pi\u00f9 massiccio, la ricaduta del materiale pu\u00f2 produrre getti relativistici e raggi gamma molto luminosi.\nInfine, se il nucleo di elio \u00e8 inferiore alle 8\u00a0M\u2609, il nucleo interno di neutroni degenerati riesce a fermare il collasso. Esso ha inizialmente una temperatura di circa 100\u00a0miliardi\u00a0K, 6000 volte la temperatura del nucleo del Sole. L'improvviso arresto del collasso produce un'onda d'urto in senso contrario che investe gli strati immediatamente sovrastanti la nascente stella di neutroni. Tuttavia, tale onda d'urto non \u00e8, secondo molti studiosi, la causa ultima della supernova, perch\u00e9 nella maggior parte dei casi essa si arresta nell'arco di pochi millisecondi e la sua energia viene dispersa nella dissociazione di elementi pesanti. L'innesco dell'esplosione viene invece prodotto dal raffreddamento della proto-stella di neutroni che disperde la propria energia mediante la formazione di coppie neutrino-antineutrino di tutti i sapori. I neutrini prodotti dal raffreddamento della protostella di neutroni sono in quantit\u00e0 molto maggiore di quelli prodotti dal processo di cattura elettronica all'interno del nucleo stellare, mediante il quale i protoni divengono neutroni. L'energia trasferita mediante la produzione di neutrini ammonta a circa 1046\u00a0joules, corrispondenti ad approssimativamente il 10% della massa rimanente della stella. Gli strati immediatamente superiori al nucleo stellare assorbono una piccola percentuale dell'energia dei neutrini prodotti (circa 1044\u00a0joules, ossia 1\u00a0foe) e ci\u00f2 riattiva l'onda d'urto producendo l'esplosione. L'intero processo, dall'inizio del collasso all'esplosione, dura circa 10 secondi. Sebbene quella descritta sia la teoria maggiormente accettata circa l'esatto meccanismo che produce l'esplosione, essa non \u00e8 l'unica.\nIl tipo di supernova prodotto dipende dall'evoluzione a cui la stella \u00e8 andata incontro. Se essa non ha subito perdite di massa eccessive a causa del vento stellare ed ha conservato un involucro di idrogeno superiore a 2\u00a0M\u2609, si produce una supernova di Tipo\u00a0II-P; se l'involucro di idrogeno \u00e8 invece inferiore a 2\u00a0M\u2609, si manifester\u00e0 una supernova di Tipo\u00a0II-L o, nel caso l'involucro sia particolarmente sottile, di Tipo\u00a0Ib. Infine, se l'involucro di idrogeno \u00e8 stato completamente perduto a causa del vento stellare, allora si avr\u00e0 una supernova di Tipo\u00a0Ib o Ic. Le supernove di Tipo\u00a0Ib sono pi\u00f9 comuni di quelle Ic e discendono da stelle di Wolf-Rayet di tipo WC, che hanno ancora dell'elio nelle loro atmosfere. In un piccolo numero di casi l'evoluzione porta la stella a perdere anche il proprio strato di elio e a diventare una Wolf-Rayet di tipo WO prima di esplodere in una supernova di Tipo\u00a0Ic. La quantit\u00e0 di idrogeno residuo al termine dell'esistenza della stella dipende soprattutto dalla sua massa iniziale e dalla sua metallicit\u00e0: quanto maggiore \u00e8 la massa iniziale dell'astro e quanto maggiore \u00e8 la sua metallicit\u00e0, tanto maggiore sar\u00e0 intensit\u00e0 del vento stellare e la conseguente probabilit\u00e0 che l'inviluppo di idrogeno sia sottile o addirittura inesistente.\nLe supernove di Tipo\u00a0IIn sono prodotte da tipi di stelle progenitrici diverse, forse a volte anche da nane bianche, sebbene sembri che il pi\u00f9 delle volte siano causate dal collasso del nucleo di ferro di stelle supergiganti o ipergiganti, tra cui anche le variabili LBV. Le linee spettrali sottili da cui prendono il nome derivano dal fatto che la supernova si espande in una densa nube di materiale circumstellare.\nUna eccezione al quadro delineato sopra \u00e8 rappresentata dalle stelle aventi una bassa metallicit\u00e0 e massa iniziale compresa fra 140 e 260\u00a0M\u2609, che bench\u00e9 sviluppino nuclei molto massicci, non collassano in buchi neri come invece accade alle stelle pi\u00f9 massicce e a quelle meno massicce. Come si \u00e8 detto, queste stelle, infatti, vengono completamente disgregate da una esplosione che segue il collasso del nucleo innescato dall'instabilit\u00e0 di coppia. Quando il nucleo di elio di queste stelle raggiunge 40-60\u00a0M\u2609, l'instabilit\u00e0 di coppia fa iniziare il collasso, che tuttavia pu\u00f2 essere momentaneamente arrestato all'innesco della fusione dell'ossigeno. Tuttavia quando la massa del nucleo raggiunge le 60-130\u00a0M\u2609, la fusione dell'ossigeno e degli elementi pi\u00f9 pesanti \u00e8 talmente energetica da disgregare l'intera stella, causando una supernova. Per le stelle con i nuclei vicini a 130\u00a0M\u2609 la supernova pu\u00f2 essere straordinariamente luminosa e durare molto a lungo a causa della sintetizzazione di circa 40\u00a0M\u2609 di Ni56 radioattivo durante l'esplosione.\nEnergia prodotta.\nBench\u00e9 le supernove siano conosciute in primo luogo come eventi molto luminosi, la radiazione elettromagnetica \u00e8 solo un effetto secondario dell'esplosione. Soprattutto nel caso di supernove derivanti dal collasso del nucleo, la radiazione elettromagnetica emessa rappresenta solo una piccola frazione dell'energia totale dell'evento.\nCi sono significative differenze nel bilancio dell'energia prodotta dai diversi tipi di supernove. Nelle supernove di Tipo\u00a0Ia, la maggior parte dell'energia \u00e8 convogliata nella nucleosintesi di elementi pesanti e nell'accelerazione del materiale espulso. Invece nelle supernove in cui il nucleo collassa la maggior parte dell'energia \u00e8 convogliata nell'emissione di neutrini e, sebbene parte di essi forniscano energia per l'esplosione, pi\u00f9 del 99% di essi viene espulso dalla stella nei minuti che seguono il collasso.\nLe supernove di Tipo\u00a0Ia ricavano la propria energia dalla fusione del carbonio e dell'ossigeno presenti nella nana bianca. I dettagli non sono ancora stati modellati, ma il risultato \u00e8 l'espulsione dell'intera massa della stella originaria a velocit\u00e0 molto elevate. Fra la massa espulsa, circa 0,5\u00a0M\u2609 sono costituiti da nichel-56, generato dalla fusione del silicio. Il nichel-56 \u00e8 radioattivo con una emivita di sei giorni; tramite il decadimento beta pi\u00f9 esso genera il cobalto-56, emettendo raggi gamma. Il cobalto-56 decade a sua volta nello stabile Fe-56 con una emivita di 77 giorni. Questi due processi sono responsabili delle emissioni elettromagnetiche nelle supernove di Tipo\u00a0Ia e, in combinazione con la via via maggiore trasparenza del materiale espulso, sono alla base del rapido declino della curva di luce caratteristica di questo tipo di supernove.\nLe supernove derivanti dal collasso del nucleo sono generalmente meno luminose delle supernove di Tipo\u00a0Ia, ma l'energia totale rilasciata \u00e8 maggiore. Essa deriva inizialmente dall'energia potenziale gravitazionale che viene rilasciata dal materiale che collassa nel nucleo sotto forma di neutrini elettronici derivanti dalla disintegrazione dei nuclei atomici; in seguito, l'energia viene emessa sotto forma di neutrini termici di tutti i sapori derivanti dalla caldissima stella di neutroni appena formata. L'energia cinetica e quella derivante dal decadimento del nichel-56 sono inferiori a quelle rilasciate dalle supernove di Tipo\u00a0Ia e ci\u00f2 rende questo tipo di supernove meno luminose, sebbene l'energia derivante dalla ionizzazione dell'idrogeno rimanente, che a volte ammonta a molte masse solari, pu\u00f2 contribuire a rallentare il declino della curva di luce e a produrne un caratteristico appiattimento.\nIn alcune supernove causate dal collasso del nucleo, il ricadere del materiale espulso nel buco nero appena formato causa dei getti relativistici che si traducono nel trasferimento di una parte considerevole dell'energia al materiale espulso.\nNelle supernove di Tipo\u00a0IIn l'esplosione avviene all'interno di una densa nube di gas, che circonda la stella, e produce onde d'urto che causano l'efficiente conversione di una grande porzione dell'energia cinetica in radiazione elettromagnetica. Sebbene l'esplosione iniziale sia quella di una normale supernova, questi eventi risultano essere molto luminosi e di lunga durata in quanto non ricavano la propria luminosit\u00e0 esclusivamente dal decadimento radioattivo.\nBench\u00e9 le supernove a instabilit\u00e0 di coppia derivino dal collasso del nucleo e abbiano spettri e luminosit\u00e0 simili a quelle di Tipo\u00a0IIP, la natura dell'esplosione \u00e8 pi\u00f9 simile a quella di una gigantesca supernova di Tipo\u00a0Ia con fusione di carbonio, ossigeno e silicio prodotta dal runaway termico. L'energia totale rilasciata da questi eventi \u00e8 paragonabile a quella degli altri tipi di supernove, ma la produzione di neutrini \u00e8 stimata essere molto bassa e, di conseguenza, l'energia cinetica ed elettromagnetica rilasciata \u00e8 molto alta. I nuclei di queste stelle sono molto pi\u00f9 grandi di una nana bianca, sicch\u00e9 il nichel prodotto pu\u00f2 essere di diversi ordini di grandezza maggiore di quello espulso solitamente con conseguenti luminosit\u00e0 eccezionali.\nCurve di luce.\nLe curve di luce dei differenti tipi di supernove variano in forma e in ampiezza in funzione dei meccanismi che hanno portato all'esplosione, del modo in cui la radiazione visibile viene prodotta e della trasparenza del materiale espulso. Inoltre le curve di luce differiscono in maniera significativa a seconda della lunghezza d'onda presa in considerazione: per esempio, nella banda dell'ultravioletto e, in generale, delle lunghezze d'onda pi\u00f9 corte, si nota un picco estremamente luminoso della durata di poche ore, corrispondente allo shock dell'esplosione iniziale, che \u00e8 tuttavia pressoch\u00e9 invisibile alle altre lunghezze d'onda.\nLe curve di luce delle supernove di Tipo\u00a0Ia sono per lo pi\u00f9 uniformi, con un massimo molto luminoso iniziale e un susseguente rapido declino della luminosit\u00e0. Come si \u00e8 detto, l'energia \u00e8 prodotta dal decadimento radioattivo del nickel-56 e del cobalto-56. Questi radioisotopi, espulsi nell'esplosione, eccitano il materiale che li circonda, facendolo emettere radiazione. Nella fase iniziale la curva di luce declina rapidamente a causa della riduzione della fotosfera e della radiazione emessa. Successivamente la curva di luce continua a declinare nella banda B, sebbene mostri un rallentamento del declino intorno ai 40 giorni dall'esplosione: esso \u00e8 la manifestazione visibile di un massimo secondario che avviene nella banda dell'infrarosso che si produce quando alcuni elementi pesanti ionizzati si ricombinano emettendo radiazione IR e quando il materiale espulso diviene ad essa trasparente. Poi la curva di luce continua a declinare a un ritmo leggermente superiore a quello del tempo del decadimento radioattivo del cobalto, dato che il materiale espulso si diffonde su volumi pi\u00f9 ampi e quindi la conversione dell'energia derivante dal decadimento radioattivo in luce visibile diventa pi\u00f9 difficile. Dopo alcuni mesi, la curva di luce modifica la sua forma perch\u00e9 l'emissione di positroni diventa il processo dominante di produzione della radiazione da parte del rimanente cobalto-56, sebbene questa porzione della curva di luce sia stata poco studiata.\nLe curva delle supernove di Tipo\u00a0Ib e Ic sono simili a quelle di Tipo\u00a0Ia sebbene abbiano un picco di luminosit\u00e0 mediamente inferiore. La luce visibile \u00e8 anche in questo caso prodotta dal decadimento radioattivo, che viene convertito in radiazione visibile, ma la massa del nickel-56 che risulta dall'esplosione \u00e8 minore. La curva di luce varia considerevolmente fra un episodio e l'altro e occasionalmente possono presentarsi supernove di Tipo\u00a0Ib/c di alcuni ordini di grandezza pi\u00f9 luminose o meno luminose della media. Le supernova di Tipo\u00a0Ic pi\u00f9 luminose vengono chiamate anche ipernovae e tendono ad avere curve di luce pi\u00f9 large, oltre che con picchi maggiori. La fonte dell'energia in eccesso deriva probabilmente da getti relativistici emessi dal materiale che circonda il buco nero appena formato e che possono anche produrre gamma ray burst.\nLe curve di luce delle supernove di Tipo\u00a0II sono caratterizzate da un declino molto meno accentuato rispetto a quelle delle supernove di Tipo\u00a0I. Esse declinano nell'ordine di 0,05\u00a0magnitudini al giorno, se si esclude la fase in cui il declino si arresta. La radiazione visibile viene prodotta dall'energia cinetica piuttosto che dal decadimento radioattivo, data l'esistenza di idrogeno nel materiale espulso dalla stella progenitrice. Nella fase iniziale l'idrogeno viene portato ad alte temperature e viene ionizzato. La maggior parte delle supernove di tipo\u00a0II mostra un prolungato appiattimento della loro curva di luce dovuto alla ricombinazione dell'idrogeno che produce luce visibile. Successivamente, la produzione di energia \u00e8 dominata dal decadimento radioattivo, sebbene il declino sia pi\u00f9 lento rispetto a quello delle supernove di tipo\u00a0I dato che l'idrogeno permette una pi\u00f9 efficiente conversione in luce visibile della radiazione emessa.\nNelle supernove di Tipo\u00a0II-L l'avvallamento \u00e8 assente perch\u00e9 la stella progenitrice ha poco idrogeno nella sua atmosfera, sufficiente per apparire nello spettro, ma insufficiente per produrre un rallentamento del declino della luminosit\u00e0. Le supernove di tipo\u00a0IIb sono talmente carenti di idrogeno nelle loro atmosfere che le loro curve di luce sono simili a quelle delle supernove di tipo\u00a0I e l'idrogeno tende perfino a scomparire dai loro spettri dopo poche settimane.\nLe supernove di Tipo\u00a0IIn sono caratterizzate da linee spettrali aggiuntive prodotte dal denso inviluppo di gas che circonda la stella progenitrice. Le loro curve di luce sono generalmente larghe ed estese, a volte molto luminose (nel qual caso vengono classificate come ipernovae). La luminosit\u00e0 \u00e8 dovuta a una efficiente conversione dell'energia cinetica in radiazione elettromagnetica causata dalla interazione fra il materiale espulso e l'inviluppo di gas. Ci\u00f2 accade quando l'inviluppo \u00e8 sufficientemente denso e compatto, il che indica che \u00e8 stato prodotto dalla stella progenitrice poco prima dell'esplosione.\nAsimmetria.\nGli scienziati si sono lungamente interrogati sulle ragioni per cui l'oggetto compatto che rimane come resto di una supernova di Tipo\u00a0II \u00e8 spesso accelerato ad alte velocit\u00e0: si \u00e8 osservato che le stelle di neutroni hanno spesso alte velocit\u00e0 e si presume che anche molti buchi neri le abbiano, sebbene sia difficile osservarli in isolamento. La spinta iniziale deve essere notevole dato che essa accelera un oggetto avente una massa superiore a quella del Sole a una velocit\u00e0 superiore a 500\u00a0km/s. Una simile spinta deve essere provocata da una asimmetria nell'esplosione, ma l'esatto meccanismo per cui la quantit\u00e0 di moto viene trasferita all'oggetto compatto non \u00e8 chiaro. Due delle spiegazioni proposte sono l'esistenza di meccanismi di convezione nella stella che sta per collassare e la produzione di getti durante la formazione della stella di neutroni o del buco nero.\nSecondo la prima spiegazione nelle ultime fasi della sua esistenza la stella sviluppa meccanismi di convezione su larga scala negli strati superiori al nucleo. Essi possono causare una distribuzione asimmetrica delle abbondanze di elementi che si traduce in una ineguale produzione di energia durante il collasso e l'esplosione\nUn'altra possibile spiegazione \u00e8 l'accrescimento di gas intorno alla stella di neutroni appena formata, da cui si dipartono getti ad altissima velocit\u00e0 e che accelerano la stella in direzione opposta. Tali getti potrebbero anche giocare un ruolo nelle prime fasi dell'esplosione stessa.\nAsimmetrie iniziali sono state osservate anche nelle prime fasi di supernove di Tipo\u00a0Ia. Ne segue che la luminosit\u00e0 di questo tipo di supernove dovrebbe dipendere dall'angolo dal quale vengono osservate. Tuttavia, l'esplosione diventa simmetrica con il passaggio del tempo e le asimmetrie iniziali possono essere rilevate misurando la polarizzazione della luce emessa.\nEffetti sull'ambiente interstellare.\nFonti di elementi pesanti.\nLe supernove ricoprono un ruolo chiave nella sintesi di elementi chimici pi\u00f9 pesanti dell'ossigeno. Gli elementi pi\u00f9 leggeri del ferro-56 sono prodotti dalla fusione nucleare, mentre quelli pi\u00f9 pesanti del ferro-56 sono prodotti tramite nucleosintesi durante l'esplosione della supernova. Anche se non tutti concordano con questa affermazione, le supernove sono probabilmente i luoghi in cui avviene il processo R, un tipo molto rapido di nucleosintesi che avviene in condizioni di alta temperatura e alta densit\u00e0 neutronica. Le reazioni producono nuclei atomici molto instabili e ricchi di neutroni, che decadono rapidamente per decadimento beta.\nIl processo R, che avviene nelle supernove di Tipo\u00a0II, produce circa met\u00e0 degli elementi pi\u00f9 pesanti del ferro presenti nell'universo, compresi l'uranio e il plutonio. L'altro processo che produce elementi pi\u00f9 pesanti del ferro \u00e8 il processo S, che avviene nelle giganti rosse e che arriva a sintetizzare elementi fino al piombo in tempi considerevolmente pi\u00f9 lunghi di quelli impiegati dal processo R.\nRuolo nell'evoluzione stellare.\nUn resto di supernova consiste in un oggetto compatto e in un guscio di materiale in rapida espansione. Inizialmente, questa nube, espandendosi, trascina con s\u00e9 il mezzo interstellare circostante. Dopo circa duecento anni, il guscio va gradualmente incontro a una fase di espansione adiabatica, in cui lentamente si raffredda e si mischia con il mezzo interstellare circostante in un periodo di circa 10.000\u00a0anni.\nIl Big Bang ha causato la formazione di idrogeno, elio e tracce di litio; gli altri elementi sono sintetizzati nelle stelle e nelle supernove. Queste ultime arricchiscono il mezzo interstellare di metalli, cio\u00e8 di elementi pi\u00f9 pesanti dell'idrogeno e dell'elio, i quali contaminano le nubi molecolari, dove nuove stelle vengono formate. Ogni generazione stellare ha una composizione leggermente differente, che pu\u00f2 andare da una mescolanza di idrogeno ed elio quasi pura a composizioni molto ricche di metalli. Le supernove sono il meccanismo principale per la diffusione di elementi pesanti prodotti per mezzo dei processi di fusione nucleare. Le differenti abbondanze di elementi nel materiale che forma le stelle influiscono in modo rilevante sull'evoluzione stellare e hanno una importanza decisiva per le possibilit\u00e0 di formazione di pianeti orbitanti intorno ad esse.\nL'energia cinetica di un resto di supernova in espansione pu\u00f2 dare il via a processi di formazione stellare dovuti alla compressione di dense nubi molecolari vicine. Tuttavia l'aumento della turbolenza pu\u00f2 anche impedire la formazione di una stella se la nube \u00e8 incapace di disperdere l'energia cinetica in eccesso.\nLa presenza nel sistema solare di prodotti di isotopi radioattivi aventi una breve emivita mostra che una supernova vicina ne ha determinato la composizione chimica circa 4,5\u00a0miliardi di anni fa e che pu\u00f2 perfino avere dato l'avvio alla formazione del sistema stesso. La produzione di elementi pesanti da parte di questa supernova ha reso possibili i processi biochimici alla base della vita sulla Terra.\nEffetti sulla Terra.\nUna \"supernova vicina alla Terra\" (in inglese \"near-Earth supernova\") \u00e8 una supernova abbastanza vicina alla Terra da avere effetti notevoli sulla biosfera. Supernove particolarmente energetiche possono rientrare in questa categoria anche se distanti fino a 3000\u00a0anni luce. I lampi gamma provenienti da una supernova possono indurre reazioni chimiche nell'alta atmosfera terrestre che hanno l'effetto di convertire l'azoto in ossidi di azoto, impoverendo l'ozonosfera abbastanza da esporre la superficie alla radiazione solare e cosmica. Si pensa che ci\u00f2 sia accaduto in coincidenza della estinzione dell'Ordoviciano-Siluriano, avvenuta circa 450\u00a0milioni di anni fa che caus\u00f2 la morte di circa il 60% degli organismi viventi sulla Terra. In uno studio del 1996 si \u00e8 ipotizzato che tracce di supernove passate potessero essere rilevate sulla Terra mediante la ricerca di determinati isotopi negli strati rocciosi: in particolare, la presenza di ferro-60, riscontrabile nelle rocce dei fondali dell'Oceano Pacifico, sarebbe riconducibile a questi eventi\n. Nel 2009, un elevato livello di ioni nitrati fu rilevato a una certa profondit\u00e0 nei ghiacci antartici in corrispondenza delle supernove del 1006 e 1054. I raggi gamma provenienti da queste supernove possono avere prodotto ossidi di azoto che sono rimasti intrappolati nei ghiacci.\nLe supernove di Tipo\u00a0I sono considerate quelle potenzialmente pi\u00f9 pericolose per la Terra. Poich\u00e9 derivano da deboli nane bianche, esse possono prodursi in modo impredicibile in sistemi stellari poco studiati. \u00c8 stata avanzata l'ipotesi che supernove di questo tipo devono essere distanti non pi\u00f9 di 1000\u00a0parsec (circa 3300\u00a0anni luce) per avere effetti sulla Terra. Stime risalenti al 2003 valutano che una supernova di Tipo\u00a0II dovrebbe avere una distanza minore di 8\u00a0parsec (26\u00a0anni luce) dalla Terra per distruggerne met\u00e0 dello strato di ozono.\nCandidati nella Via Lattea.\nMolte stelle massicce appartenenti alla Via Lattea sono state proposte come possibili progenitrici di supernove nei prossimi milioni di anni. Alcune di esse sono , , RS Ophiuchi, U Scorpii, VY Canis Majoris, Betelgeuse, Antares e Spica. Anche molte stelle di Wolf\u2013Rayet come , WR 104 e quelle appartenenti all'ammasso Quintupletto sono state indicate come possibili progenitrici di supernove in un futuro relativamente vicino.\nLa candidata pi\u00f9 vicina alla Terra \u00e8 IK Pegasi (HR 8210), distante circa 150\u00a0anni luce. Questa stella binaria stretta \u00e8 formata da una stella di sequenza principale e da una nana bianca, distanti 31\u00a0milioni di km fra loro. La nana bianca ha una massa stimata attuale di 1,15\u00a0M\u2609 e si ritiene che nei prossimi milioni di anni ricever\u00e0 dalla sua compagna, diventata una gigante rossa, sufficiente materiale da raggiungere la massa critica per innescare l'esplosione di una supernova di Tipo\u00a0Ia. A quella distanza l'esplosione di una supernova di tipo Ia potrebbe essere pericolosa per la Terra, tuttavia non essendo la principale ancora entrata nello stadio finale della sua evoluzione, ci\u00f2 avverr\u00e0 in tempi relativamente lunghi, quando il sistema si sar\u00e0 considerevolmente allontanato dal Sole."}
{"id": "4122", "revid": "599013", "url": "https://it.wikipedia.org/wiki?curid=4122", "title": "Schrader", "text": ""}
{"id": "4125", "revid": "287204", "url": "https://it.wikipedia.org/wiki?curid=4125", "title": "Simple Mail Transfer Protocol", "text": "Simple Mail Transfer Protocol (SMTP) \u00e8 un protocollo standard per la trasmissione di email. Inizialmente proposto nella RFC 788 nel 1981, poi aggiornato con RFC 821 nel 1982 ed ulteriormente modificato nel 2008 con l\u2019introduzione di extended SMTP (RFC 1869 e RFC 5321), che \u00e8 il protocollo attualmente in uso.\nAnche se i server di posta elettronica utilizzano SMTP per inviare e ricevere mail, i client mail a livello utente utilizzano SMTP solo per inviare il messaggio al server mail, il quale si occupa dell\u2019invio del messaggio stesso. Per recuperare i messaggi, le applicazioni client usano solitamente protocolli come IMAP o POP3.\nLa comunicazione tra i server mail utilizza il protocollo TCP sulla porta 25. I client mail, tuttavia, spesso inviano le mail in uscita al server sulla porta 587. Anche se deprecata, i provider mail e alcuni produttori come Apple, permettono ancora l\u2019uso della porta non standard 465 per questa operazione.\n\u00c8 possibile rendere sicura una connessione SMTP con TLS, nota come SMTPS, attraverso .\nAnche se sistemi proprietari (come Microsoft Exchange e IBM Notes) e sistemi webmail (come Outlook.com, Gmail e Yahoo! Mail) utilizzano protocolli non standard per accedere alla mail box dell\u2019account del rispettivo server mail, tutti utilizzano SMTP, per l\u2019invio e la ricezione di mail, al di fuori dei loro sistemi.\nDescrizione.\n\u00c8 un protocollo testuale relativamente semplice, nel quale vengono specificati uno o pi\u00f9 destinatari di un messaggio e, dopo aver verificato la loro esistenza, il messaggio viene trasferito. \u00c8 abbastanza facile verificare come funziona un server SMTP mediante un client telnet. Il protocollo SMTP utilizza come protocollo di livello di trasporto TCP. Il client apre una sessione TCP verso il server sulla porta 25 (molti Provider per limitare lo spam utilizzano al suo posto la porta TCP 587 come previsto dalla RFC 2476 del Dicembre 1998). Per associare il server SMTP a un dato nome di dominio (DNS) si usa un Resource Record di tipo MX (Mail eXchange).\nPoich\u00e9 SMTP \u00e8 un protocollo testuale basato sulla codifica ASCII (in particolare ASCII NVT 7-bit), non \u00e8 permesso trasmettere direttamente testo composto con un diverso set di caratteri (quindi nemmeno file binari). Lo standard MIME permette di estendere il formato dei messaggi mantenendo la compatibilit\u00e0 col software esistente. Per esempio, al giorno d'oggi molti server SMTP supportano l'estensione 8BITMIME, la quale permette un trasferimento di un testo che contiene caratteri accentati (non-ASCII) senza bisogno di trascodificarlo. Altri limiti di SMTP, quale la lunghezza massima di una riga, impediscono la spedizione di file binari senza trascodifica. (Nota che per i file binari inviati con HTTP si utilizza il formato MIME senza bisogno di una trascodifica.)\nSMTP \u00e8 un protocollo che permette soltanto di inviare messaggi di posta, ma non di richiederli ad un server: per fare questo il client di posta deve usare altri protocolli, quali POP3 (Post Office Protocol) e IMAP (Internet Message Access Protocol).\nStoria.\nNegli anni \u201960 venivano utilizzate gi\u00e0 diverse soluzioni one-to-one per lo scambio di messaggi. Le persone comunicavano tra di loro utilizzando sistemi sviluppati per uno specifico mainframe. Al crescere dei computer connessi, soprattutto in ARPANET, vennero sviluppati diversi standard per permettere lo scambio di mail tra utenti di sistemi differenti. SMTP nacque da questi standard durante gli anni 70.\nLe radici di SMTP possono essere trovate in due implementazioni descritte nel 1971: il protocollo Mail Box, la cui implementazione \u00e8 stata discussa, ma viene trattata in varie RFC tra cui la RFC 196, ed implementata nel programma SNDMSG che, secondo la RFC 2235, \u00e8 stato inventato da Ray Tomlinson della BBN per essere utilizzato su computer al fine di inviare messaggi su ARPANET.\nUlteriori implementazioni includono FTP Mail e Mail Protocol, entrambe del 1973. Il lavoro di sviluppo continu\u00f2 durante gli anni 70, finch\u00e9, intorno al 1980, la rete ARPANET si trasform\u00f2 nella moderna rete internet. Jon Postel propose un Mail Transfer Protocol nel 1980 che inizi\u00f2 a rimuovere la dipendenza delle mail da FTP. SMTP venne pubblicato come RFC 788 nel novembre del 1981.\nAgli inizi degli anni \u201980, SMTP divenne largamente utilizzato. A quell\u2019epoca era un\u2019estensione di UUCP (abbreviazione di Unix-to-Unix Copy Program, \u00e8 una suite di programmi e protocolli che permettono l\u2019esecuzione remota di comandi e il trasferimento di file ed email tra computer), che era pi\u00f9 adatto a gestire il trasferimento di email tra computer connessi in maniera intermittente. SMTP tuttavia funziona meglio con mittente e destinatario sempre connessi alla rete. Entrambi utilizzano un meccanismo di store and forward e sono esempi di logica push.\nSendmail, rilasciato con 4.1cBSD, subito dopo la RFC 788, fu uno dei primi mail transfer agent ad implementare SMTP. Grazie al fatto che BSD Unix divenne il sistema operativo pi\u00f9 diffuso su internet, sendmail divent\u00f2 il mail transfer agent (mail server) pi\u00f9 utilizzato. Altri SMTP server sono Postfix, qmail, Novell GroupWise, Exim, Novell NetMail, Microsoft Exchange Server e Oracle Communications Messagging Server.\nLa possibilit\u00e0 di inviare messaggi (RFC 2476) e SMTP-AUTH (RFC 2554) furono sviluppati nel 1998 e 1999, introducendo un nuovo trend nella consegna della email. Inizialmente, i server SMTP erano tipicamente all'interno di una organizzazione, ricevendo mail per l\u2019organizzazione dall'esterno e consegnando messaggi dall'organizzazione per l\u2019esterno. A causa della veloce espansione del Word Wide Web, i server SMTP hanno dovuto inserire regole specifiche e metodi per consegnare email ed autenticare gli utenti per prevenire abusi come consegna di mail non richieste (spam). Il lavoro sull'invio dei messaggi (RFC 2476) fu sviluppato perch\u00e9 i pi\u00f9 famosi mail server spesso sovrascrivevano la mail per sistemare i problemi contenuti in essa come, per esempio, aggiungendo il nome di dominio ad un indirizzo non specificato. Questo comportamento \u00e8 desiderato quando il messaggio viene corretto mentre si trova in uno stato iniziale ma pericoloso e dannoso quando il messaggio \u00e8 stato generato altrove e sta per essere trasmesso. Separare mail tra consegna e trasmissione \u00e8 visto come un modo per permettere ed incoraggiare il rewriting submission e bloccare il rewriting relay. Questa separazione tra consegna e trasmissione divenne velocemente la base della sicurezza mail.\nEssendo nato come puro protocollo ASCII text-based 7-bit, SMTP non gestiva bene i file binari e i caratteri non utilizzati nella lingua Inglese. Standard come Multipurpose Internet Mail Extension (MIME) furono sviluppati per codificare i file binari per il trasferimento tramite SMTP. I mail transfer agent (MTA) sviluppati dopo Sendmail tendevano ad essere implementati come 8-bit-clean cos\u00ec da poter trasmettere qualsiasi file di testo contenente dati (in una qualsiasi codifica 8-bit ASCII-like) attraverso SMTP. Oggigiorno gli 8-bit-clean MTA tendono a supportare l\u2019estensione 8BITMIME, permettendo la facile trasmissione di file binari, come avviene per file di testo. Recentemente \u00e8 stata sviluppata l\u2019estensione SMTPUTF8 per permettere il supporto di testo con codifica UTF-8, garantendo lo scambio di messaggi in lingue come Cirillico e Cinese.\nMolte persone contribuirono allo sviluppo delle specifiche SMTP, tra i quali Jon Postel, Eric Allman, Dave Crocker, Ned Freed, Randall Gellens, John Klensin e Keith Moore.\nModello di gestione delle mail.\nUna mail \u00e8 inviata da un client di posta (mail user agent, MUA) ad un server mail (mail submisson agent, MSA), usando SMTP attraverso TCP sulla porta 587. La maggior parte dei provider di posta tuttavia permettono ancora l\u2019invio sulla tradizionale porta 25. L'MSA consegna la mail al mail transfer agent (MTA). Spesso MSA e MTA sono istanze dello stesso software, avviato con opzioni diverse sulla stessa macchina. Oltre che con un classico client, un account di posta in uscita con protocollo SMTP pu\u00f2 essere configurato in qualsiasi applicazione software che possa inviare posta elettronica.\nIl MTA utilizza il DNS per trovare il record MX di uno specifico dominio (la parte dell\u2019indirizzo dopo il carattere @). Il record MX contiene il nome dell\u2019host target. Basandosi sul nome dell\u2019host e su altre informazioni, il MTA sceglie un server e si connette come SMTP client.\nIl trasferimento di messaggi pu\u00f2 avvenire in una singola connessione tra due MTA o attraverso una serie di salti attraverso diversi sistemi intermediari. Un server SMTP pu\u00f2 essere destinatario del messaggio o intermediario (compiendo operazioni di store and forward) o gateway (pu\u00f2 trasmettere il messaggio utilizzando anche altri protocolli, oltre a SMTP). Ogni salto \u00e8 un trasferimento formale di responsabilit\u00e0 sul messaggio, per cui ciascun server che riceve il messaggio deve consegnarlo o segnalare un errore.\nUna volta che il server destinatario accetta il messaggio in arrivo, lo consegna ad un mail delivery agent (MDA), che lo salva in una mailbox per la consegna locale.\nUna volta consegnato al mail server, il messaggio \u00e8 memorizzato per poter esser recuperato da un determinato mail client autenticato (MUAs). La mail \u00e8 recuperata attraverso applicazioni sul dispositivo dell\u2019utente, chiamate mail client, usando il protocollo Internet Message Access Protocol (IMAP), che facilita sia l\u2019accesso alle mail sia gestisce le mail immagazzinate, o Post Office Protocol (POP) che tipicamente usa il tradizionale formato mbox per le mail, o un sistema proprietario come per esempio Microsoft Exchange/Outlook o Lotus Notes/Domino. I client Webmail possono utilizzare entrambi i modi ma il protocollo per il recupero solitamente non \u00e8 un protocollo standard. POP3 e IMAP sono protocolli simili ma con alcune differenze sostanziali:\nSMTP definisce come viene trasmesso il messaggio, non il suo contenuto. Definisce la struttura e i suoi parametri, come l\u2019envelope sender, ma non l\u2019header (ad eccezione delle informazioni di tracciamento) o il corpo del messaggio stesso. STD 10 e RFC 5321 definiscono la struttura di SMTP mentre STD 11 e RFC 5322 definiscono il messaggio (header e body) attraverso un Internet Message Format.\nStruttura del Protocollo.\nSMTP \u00e8 un protocollo connection oriented, text based, nel quale un mail sender comunica con un mail receiver inviando stringhe di comandi e fornendo le informazioni necessarie attraverso un canale di comunicazione affidabile, tipicamente basato su TCP. Una sessione SMTP consiste nello scambio di comandi generati da un client SMTP e le corrispettive risposte del server SMTP. Una sessione pu\u00f2 includere zero o pi\u00f9 transazioni SMTP. Una \"transazione SMTP\" consiste in tre sequenze di comandi e risposte:\nOltre alle risposte intermedie al comando codice_3, ogni risposta del server pu\u00f2 essere positiva (caratterizzata dal codice 2xx) o negativa. Le riposte negative possono essere permanenti (5xx) o temporanee (4xx). Un rifiuto (reject) rappresenta un fallimento permanente e il client dovrebbe inviare un bounce message al server dal quale ha ricevuto il messaggio. Un drop \u00e8 una risposta positiva, seguita dal messaggio di rifiuto, invece che dal messaggio di avvenuta consegna.\nL\u2019host iniziale, il client SMTP, pu\u00f2 essere sia un client mail dell\u2019utente, indicato con mail user agent (MUA) o fare affidamento su un mail transfer agent (MTA), che di fatto \u00e8 un server SMTP che si comporta come un client SMTP per la sessione corrente. I server SMTP pi\u00f9 avanzati mantengono una coda di messaggi per inviare nuovamente i messaggi che hanno riportato un esito negativo (temporaneo) di consegna.\nUn server di trasmissione tipicamente determina quale \u00e8 il server a cui si deve connettere attraverso il record MX (Mail eXchange) del DNS di ciascun dominio. Se non esiste nessun record MX, alcuni server controllano il record A. La differenza principale tra MTA e MSA consiste nel fatto che la connessione ad un MSA richiede un'autenticazione SMTP. La suddivisione tra MTA e MSA comporta diversi benefici:\nPer maggiori informazioni sulle differenze consultare la pagina wikipedia relativa ai message submission agent (in inglese).\nRecupero Messaggi.\nSMTP \u00e8 solamente un protocollo di consegna. Nell'utilizzo pi\u00f9 comune, il messaggio \u00e8 inviato al server mail di destinazione, o al server che si trova al passo successivo. Il messaggio \u00e8 instradato sulla base del server di destinazione, non sulla base dell'utente al quale deve essere inviato. Altri protocolli come Post Office Protocol (POP) e Internet Message Access Protocol (IMAP) sono specificamente sviluppati per essere utilizzati dall'utente, recuperando i messaggi e gestendo la casella di posta. Per permettere ad un server mail connesso ad intermittenza di recuperare i messaggi da un server remoto, SMTP ha una funzione per inizializzare una coda di processamento messaggi su un server remoto (vedi sotto).\nInizializzazione Coda di Messaggi Remota.\nL'Inizializzazione di una coda di messaggi remota \u00e8 una caratteristica di SMTP che permette ad un host remoto di iniziare il processamento della coda delle mail su un server, il quale pu\u00f2 ricevere messaggi destinati ad esso inviando in comando codice_6. Questa caratteristica tuttavia \u00e8 stata giudicata insicura e fu sostituita (RFC 1985) dal comando codice_7 che opera in maniera pi\u00f9 sicura utilizzando un metodo di autenticazione basato su Domain Name System Information.\nInternazionalizzazione.\nUtenti per i quali la lingua scritta non \u00e8 basata sull'alfabeto Latino o che usano simboli non contenuti nel set di caratteri ASCII, possono aver problemi causati dal fatto che l\u2019indirizzo mail richiede solamente caratteri Latin. RFC 6531 nacque per risolvere questo problema, introducendo l\u2019estensione SMTPUTF8 e il supporto per una codifica multi byte per caratteri non ASCII per gli indirizzi mail, per supportare lingue come il greco e cinese.\nSMTP Server.\nUn client di posta elettronica necessita di conoscere l\u2019indirizzo IP del server SMTP di partenza, che deve essere fornito come parte della sua configurazione (solitamente come nome DNS, campo MX).\nRestrizioni di Accesso.\nGli amministratori dei server necessitano di imporre un qualche tipo di controllo riguardo quali client possono utilizzare il server, per permettere la gestione, per esempio, dello spam. Esistono due soluzioni utilizzate solitamente:\nRestrizioni di Accesso Basate sulla Posizione.\nAl di sotto di questi sistemi, un ISP non permette accesso al server SMTP da parte di utenti al di fuori della rete gestita dall'ISP stesso. Pi\u00f9 precisamente, il server potrebbe consentire solamente l\u2019accesso di utenti con un indirizzo IP fornito dall\u2019ISP, che \u00e8 equivalente a richiedere che entrambi, mittente e destinatario, siano connessi ad internet usando lo stesso ISP. Un utente mobile, tuttavia, potrebbe spesso trovarsi su una rete che non \u00e8 quella del suo normale ISP e quindi potrebbe non riuscire ad inviare mail perch\u00e9 la configurazione del server SMTP scelto non \u00e8 pi\u00f9 accessibile.\nUn server SMTP di una organizzazione potrebbe quindi fornire solamente servizi ad utenti sulla stessa rete, bloccando l\u2019accesso alla rete esterna. Alternativamente il server potrebbe effettuare un range check sull'indirizzo IP del client. Questi metodi vennero tipicamente utilizzati da enti e istituzioni come universit\u00e0 che forniscono un server SMTP solamente per un uso interno all'organizzazione. Tuttavia molte di queste organizzazioni ora utilizzano un metodo di autenticazione.\nQuando un utente \u00e8 mobile, e potrebbe connettersi ad internet attraverso diversi ISP, questo tipo di restrizione di utilizzo \u00e8 onerosa e la modifica dell\u2019indirizzo del server di uscita \u00e8 impraticabile. \u00c8 desiderabile aver la possibilit\u00e0 di utilizzare configurazioni mail client che non hanno bisogno di essere cambiate.\nClient autentication.\nI moderni server SMTP solitamente richiedono l\u2019autenticazione dei client attraverso credenziali, prima di permetterne l\u2019accesso, invece di bloccare direttamente l\u2019accesso in base alla posizione, come descritto prima. Questo sistema pi\u00f9 flessibile permette agli utenti mobili di avere un server SMTP di outboud fisso. L\u2019autenticazione SMTP, spesso abbreviata con SMTP AUTH, \u00e8 un\u2019estensione di SMTP per permettere l\u2019accesso attraverso meccanismi di autenticazione.\nOpen Relay.\nUn server accessibile su tutta la rete internet e che non adotta questi tipi di restrizioni per l\u2019accesso \u00e8 definito open relay. L\u2019adozione di un sistema di questo tipo \u00e8 considerato cattiva pratica.\nPorte.\nLa comunicazione tra mail server solitamente avviene attraverso TCP sulla porta 25, anche se i client di posta elettronica solitamente utilizzano un\u2019altra porta. I servizi mail accettano di solito l\u2019invio delle mail sulle porte:\nLa porta 2525 e altre possono essere utilizzate da alcuni provider ma non sono ufficialmente supportate.\nMolti Internet Service Provider ora bloccano tutte le mail inviate dalla porta 25, come misura anti spam e consentono l'invio solamente dal server mail designato. Il provider cos\u00ec pu\u00f2 controllare il traffico in uscita.\nComandi SMTP.\ncodice_8: Inviato da un client per l'autoidentificazione, solitamente con un nome di dominio.\ncodice_9: Consente al server di identificare il supporto per i comandi ESMTP (Extended Simple Mail Transfer Protocol).\ncodice_1: Identifica il mittente del messaggio. Utilizzato nella forma codice_11.\ncodice_2: Identifica i destinatari del messaggio. Utilizzato nella forma codice_13.\ncodice_6: Consente al client e al server di invertire i ruoli e inviare la posta nella direzione opposta senza dovere stabilire una nuova connessione.\ncodice_15: Il comando codice_15 (Authenticated codice_6) utilizza, a propria discrezione, uno o pi\u00f9 domini come parametro. Il comando codice_15 deve essere rifiutato se la sessione non \u00e8 stata autenticata.\ncodice_19: Fornisce un meccanismo per mezzo del quale il server SMTP pu\u00f2 indicare la dimensione massima supportata per i messaggi. I server compatibili devono fornire delle estensioni della dimensione per indicare la massima dimensione consentita per i messaggi. I client non devono inviare messaggi di dimensione superiore a quella indicata dal server.\ncodice_7: Un'estensione di SMTP. codice_7 viene inviato da un server SMTP per richiedere che un altro server invii gli eventuali messaggi di posta elettronica di cui dispone.\ncodice_22: Consente di inviare un flusso di comandi senza aspettare una risposta dopo ogni comando.\ncodice_23: \u00c8 un comando ESMTP che sostituisce il comando codice_3. Questo comando invia un comando codice_25 con un argomento contenente il numero di byte totale del messaggio in modo che l'host SMTP non debba continuamente eseguire la scansione per determinare la fine dei dati. Il server destinatario conta i byte nel messaggio e, quando la dimensione del messaggio corrisponde al valore inviato dal comando codice_25, il server presuppone di avere ricevuto tutti i dati del messaggio.\ncodice_3: Inviato da un client per avviare il trasferimento del contenuto di un messaggio.\ncodice_28: \u00c8 un comando ESMTP che attiva le notifiche dello stato del recapito.\ncodice_29: Annulla l'intera transazione del messaggio e ripristina il buffer.\ncodice_30: Verifica che una cassetta postale sia disponibile per il recapito di messaggi. Ad esempio, codice_31 verifica che sul server locale risieda la cassetta postale di Ted.\ncodice_32: Restituisce l'elenco dei comandi supportati dal servizio SMTP.\ncodice_33: Termina la sessione.\nEsempio di comunicazione SMTP.\nDi seguito viene riportata una transazione SMTP tra due caselle di posta (\"Alice\" e \"Bob\") che si trovano sullo stesso dominio (\"example.com\"). Le righe inviate dal client sono precedute da \"C:\", mentre quelle inviate dal server da \"S:\" (queste lettere tuttavia non fanno parte dello scambio di messaggi ma servono solamente da esempio).\n S: 220 smtp.example.com ESMTP Postfix\n C: HELO relay.example.com\n S: 250 smtp.example.com\n C: MAIL FROM: &lt;bob@example.com&gt;\n S: 250 OK\n C: RCPT TO: &lt;alice@example.com&gt;\n S: 250 OK\n C: DATA\n S: 354 End data with &lt;CR&gt;&lt;LF&gt;.&lt;CR&gt;&lt;LF&gt;\n C: From: \"Bob\" &lt;bob@example.com&gt;\n C: To: \"Alice\" &lt;alice@example.com&gt;\n C: Date: Tue, 15 January 2008 16:02:43 -0500\n C: Subject: Messaggio di prova\n C: \n C: Ciao, questo \u00e8 un messaggio di prova\n C: .\n S: 250 Ok: queued as 12345\n C: QUIT\n S: 221 Bye\nIl client notifica il destinatario della mail attraverso il comando codice_2. Nel caso in cui il messaggio non possa essere consegnato, viene restituito un bounce address. In questo caso il messaggio viene inviato ad una casella di posta sullo stesso server (nel caso in cui fosse stato presente anche un Cc, il messaggio sarebbe stato inviato anche alla sua casella). Il comando SMTP corrispondente \u00e8 codice_2. Ogni comando eseguito con successo porta alla generazione di un acknowledge da parte del server con codice 250.\nL'inizio della trasmissione del testo della mail \u00e8 identificata dal comando codice_3, dopo il quale il testo \u00e8 trasmesso linea per linea e termina con la sequenza codice_37detta sequenza di \"end-of-data\". Poich\u00e9 una linea pu\u00f2 contenere solamente un punto (.) come parte del testo, il client manda \"due\" punti consecutivi ogni volta che una linea inizia con un punto. Analogamente il server sostituisce ogni sequenza di due punti consecutivi con uno solo (questa tecnica \u00e8 chiamata \"dot-stuffing\").\nLa risposta positiva del server all\"end-of-data\" significa che il server si \u00e8 preso in carico la consegna del messaggio. Un messaggio pu\u00f2 essere duplicato se, in questa fase, avviene un problema di comunicazione, causato per esempio da un calo di corrente. Finch\u00e9 il mittente non riceve il messaggio con codice codice_38, si suppone che il messaggio non sia stato consegnato. Analogamente dopo che il destinatario ha deciso di accettare il messaggio, il mittente assume che il messaggio sia stato consegnato. Tuttavia, durante questo arco di tempo (tempo che intercorre tra quando il messaggio \u00e8 stato inviato a quando il client riceve la risposta caratterizzata dal codice 250), entrambi gli agent hanno copie attive di messaggi che tentano di consegnare e questo pu\u00f2 causare problemi di messaggi duplicati. Per limitare questo fenomeno solitamente si specifica un tempo di timeout compreso tra 5 e10 minuti.\nIl comando codice_33 termina la sessione. Se la mail ha altri destinatari, il client si connetter\u00e0 ad un opportuno server SMTP per i successivi destinatari. Le informazioni che il client invia coi comandi codice_8 e codice_1, sono inserite (non mostrate nel codice di esempio) nella mail come campi \"header\" aggiuntivi, dal server destinatario, aggiungendo rispettivamente i campi \"Received\" e \"Return-Path\".\nAlcuni client sono implementati in modo da chiudere la connessione dopo che il messaggio \u00e8 stato accettato (nell\u2019esempio \"250 OK: queued as 12345\"), quindi le ultime due linee possono essere omesse. Questa soluzione tuttavia pu\u00f2 causare un errore nel server durante l\u2019invio della risposta codice_42.\nEstensioni.\nIl client pu\u00f2 scoprire quali opzioni supporta un server attraverso il messaggio codice_9, come mostrato in seguito, invece di inviare il tradizionale codice_8. Il client ritorna ad un messaggio di codice_8 solo se il server non supporta le estensioni di SMTP.\nI moderni client possono usare la keyword codice_19, introdotta dall'estensione ESMTP, per chiedere al server la dimensione massima del messaggio che viene accettato. In passato, c'era il rischio che client e server tentassero di trasferire messaggi troppo grandi, che sarebbero stati bloccati dopo aver utilizzato le risorse della rete tra cui il tempo di connessione.\nGli utenti possono determinare manualmente, in anticipo, la dimensione massima accettata dal server ESMTP, sostituendo il comando codice_8 con codice_9, come di seguito\nDalla risposta si evince che \"smtp2.example.com\" dichiara di accettare un messaggio massimo di dimensione fissata non maggiore di 14.680.064 ottetti (8-bit, byte). Tuttavia la dimensione massima del messaggio pu\u00f2 variare a seconda dell\u2019utilizzo corrente delle risorse del server (potrebbe non essere in grado di ricevere un messaggio cos\u00ec grande).\nNel caso pi\u00f9 semplice, un server ESMTP dichiara una dimensione massima subito dopo la ricezione del comando di codice_9, anche se, secondo la RFC 1870, il parametro codice_19 nella risposta codice_9 \u00e8 opzionale. Il client potrebbe invece, quando invia un comando codice_1, includere la dimensione stimata del messaggio che sta per inviare, cos\u00ec il server potrebbe rifiutare la ricezione di messaggi troppo grandi.\nLa sicurezza del protocollo SMTP.\nUna delle limitazioni del protocollo SMTP originario \u00e8 che non gestisce l'autenticazione dei mittenti. Oltre al rischio di spam, esiste la possibilit\u00e0 di inviare e-mail facendo apparire come mittente l'indirizzo corrispondente ad un altro account. Senza accedere all'account di terzi, \u00e8 possibile stabilire una connessione al mail-server e scrivere un messaggio in codice SMTP contenente i comandi relativi a mittente e destinatario, dare i relativi parametri e il corpo della e-mail.\nPer ovviare a questi problemi \u00e8 stata sviluppata un'estensione chiamata SMTP-AUTH.\nNonostante questo, lo spam rimane ancor oggi un grave problema della posta elettronica. Tuttavia, non si ritiene praticabile una revisione radicale del protocollo SMTP, per via del gran numero di implementazioni del protocollo attuale (ad esempio, \u00e8 stato proposto Internet Mail 2000 come protocollo alternativo).\nPer questo motivo sono stati proposti diversi protocolli ausiliari per assistere le transazioni SMTP. L'Anti-Spam Research Group dell'IETF sta lavorando su varie proposte di autenticazione e-mail centrate sulla flessibilit\u00e0, leggerezza e scalabilit\u00e0.\nGli standard RFC relativi.\nPubblicato nel 2008, il RFC 5321 \u2013 \"The Simple Mail Transfer Protocol\" \u00e8 il documento di specifica principale per quanto riguarda il protocollo SMTP e rende obsoleti il RFC 821 (conosciuto anche come STD 10), RFC 974, RFC 1869 e RFC 2821.\nInoltre, i seguenti RFC estendono le funzionalit\u00e0 del protocollo SMTP:"}
