{"id": "4126", "revid": "125604891", "url": "https://it.wikipedia.org/wiki?curid=4126", "title": "Storia del colonialismo in Africa", "text": "La storia del colonialismo in Africa \u00e8 stato un processo storico di occupazione territoriale del continente africano, in particolare della parte subsahariana, da parte di altre nazioni, la maggior parte europee, a partire dall'XI secolo circa, fino a raggiungere il proprio apice nella seconda met\u00e0 del XIX secolo. Quest'ultima occupazione tuttavia, che prende il nome di \"colonialismo moderno\", o \"imperialismo\", fu un periodo di vera e propria \"spartizione dell'Africa\", e i cui protagonisti furono soprattutto Francia e Gran Bretagna e, in misura minore, Germania, Portogallo, Italia, Belgio, Spagna e Paesi Bassi.\nPur riferendosi spesso a una presunta \"missione civilizzatrice\", soprattutto nei confronti di popoli relativamente arretrati dell'Africa subsahariana, le potenze coloniali si dedicarono soprattutto allo sfruttamento delle risorse naturali del continente. Soltanto in alcuni casi, la presenza europea in Africa port\u00f2 a un effettivo sviluppo delle regioni, per esempio attraverso la costruzione di infrastrutture. Nei luoghi in cui si stabilirono comunit\u00e0 di origine europea (ad es. il Sudafrica), la popolazione locale fu, in genere, discriminata politicamente ed economicamente.\nIl primo colonialismo.\nQuando il Regno del Portogallo edific\u00f2 il Castello di Elmina (primo insediamento europeo nel Golfo di Guinea), gli Arabi erano in contatto con l'Africa sub-sahariana da almeno sei secoli: partiti dall'Higiaz nel VII secolo, conquistata l'Africa del Nord (dove imposero lingua e religione), raggiunsero attraverso le vie commerciali trans-sahariane il margine meridionale del deserto, il Sahel, e i grandi imperi sorti sul medio corso del Niger (come l'Impero del Ghana). Parallelamente gli Arabi iniziarono l'esplorazione e la colonizzazione dell'Africa orientale, dove fondarono una lunga catena di citt\u00e0 costiere e di sultanati (da Mogadiscio a Kilwa) che prosperarono grazie al commercio di avorio e di schiavi.\nPer gli Arabi, l'intero continente africano fu il pi\u00f9 grande fornitore di schiavi, oltre che preziosa riserva di oro, avorio ed anche derrate alimentari durante tutto il Medioevo. I commercianti arabi, partendo dal Nordafrica, allacciarono anch'essi relazioni commerciali con i popoli dell'Africa centrale; tra le merci che rientravano nel movimento commerciale, vi erano anche moltissimi schiavi africani, deportati verso i mercati arabici, iraniani e indiani. \nAttraverso gli Arabi, le notizie dell'abbondanza di oro e di schiavi nella Guinea arrivarono in Europa attorno al XIV secolo: dapprima rari mercanti raggiunsero il Sahel per via terrestre, successivamente i Portoghesi cercarono una via diretta e marittima verso l'Africa subsahariana iniziando l'esplorazione della costa che li avrebbe portati a circumnavigare l'intero continente.\nPer tal motivo, la penetrazione degli europei, all'epoca padroni soltanto degli scali portuali sulle coste settentrionali ed occidentali dell'intera Africa, fu lenta e graduale. Il primo colonialismo europeo infatti, era basato solo sul traffico commerciale via mare, raggiungendo il suo apice soltanto intorno al XVI secolo.\nColonialismo commerciale.\nNel XVI secolo il continente africano era un punto di riferimento portuale e marittimo in special modo per portoghesi, inglesi, francesi e olandesi, che possedevano bastimenti fissi in rotta lungo le grandi vie di comunicazione marittima fungendo da centri di smistamento e raccolta delle merci e dei prodotti africani (oro, pelli, avorio, legni pregiati, caff\u00e8, pietre preziose) destinati ad essere esportati in Europa. Il commercio di schiavi cominci\u00f2 appoggiandosi al traffico gi\u00e0 ampiamente utilizzato dagli arabi.\nLa tratta atlantica degli schiavi.\nIn tre secoli, dagli inizi del XVI secolo agli inizi del XIX, circa 11 milioni di schiavi furono venduti dagli stati africani ai mercanti europei e deportati attraverso l'Oceano Atlantico nelle Americhe. Inizialmente gli schiavi erano acquistati dai Portoghesi nel Regno del Benin o nel Regno del Congo e deportati soprattutto in Brasile; successivamente nella tratta degli schiavi fecero il loro ingresso anche le Province Unite, la Francia e la Gran Bretagna, che acquistarono schiavi per le proprie colonie americane dal Regno del Dahomey, dall'Impero Oyo e dall'Impero Ashanti.\nIl secondo colonialismo, l'imperialismo.\nDalla seconda met\u00e0 del XIX secolo, il colonialismo basato sul commercio di schiavi cominci\u00f2 a calare, per dare spazio al cosiddetto \"colonialismo moderno\" o \"Imperialismo\", essenzialmente basato sullo sfruttamento delle risorse dei paesi colonizzati. La penetrazione coloniale nell'entroterra africano avvenne, solitamente, dopo spedizioni esplorative, che diedero l'idea delle risorse geologiche dei vasti territori. L'espansione coloniale raggiunse il suo apice con una \u201ccorsa alle colonie\u201d nell'ultimo quarto del XIX secolo. \nNei trent'anni compresi tra il 1881 (protettorato francese sulla Tunisia) e il 1911 (annessione italiana della Libia e conquista franco-spagnola del Marocco), l'intero continente africano (con poche eccezioni) venne conquistato da sette Paesi europei: alle tradizionali potenze coloniali (Regno Unito, Francia, Spagna e Portogallo) si aggiunsero Germania, Italia e Belgio.\nIn pochissimi anni furono organizzate le amministrazioni e gli eserciti nei territori stessi, imitando il modello europeo. Nei primi anni del XX secolo, ogni popolazione di ogni colonia africana cominci\u00f2 ad avere una educazione, una religione, una cultura, un modello amministrativo ed una politica ed una lingua del tutto simile al paese europeo colonizzatore che la domin\u00f2 (furono soprattutto Regno Unito e Francia). Il dominio imposto alle popolazioni indigene permise, tuttavia, una loro autonomia sulla base del diritto consuetudinario. Numerosi furono gli indigeni che accettarono di essere arruolati negli eserciti europei, anche perch\u00e9 in precedenza vessati da stati o trib\u00f9 locali. \nA differenza del primo colonialismo, l'imperialismo si bas\u00f2 su un vantaggio militare e scientifico assoluto (le potenze europee avevano nel frattempo beneficiato della rivoluzione industriale) e venne sorretto da una forte ideologia imperiale: l'espansionismo e il razzismo, la convinzione dei colonizzatori di essere superiori alle popolazioni indigene, oggetto di vessazioni e talora di atrocit\u00e0. Le truppe coloniali di alcuni paesi europei ricorrevano spesso, per incutere timore negli indigeni e sedare le loro ribellioni, a metodi spietati, come la distruzione di villaggi, la cattura di ostaggi, le esecuzioni di massa e le massicce deportazioni. Nell'Africa tedesca del Sud-Ovest si arriv\u00f2 addirittura allo sterminio della popolazione Herero che si erano dimostrata contraria al predominio dei coloni tedeschi sulle proprie terre.\nLe popolazioni autoctone si ritrovarono integrate nelle strutture politiche ed economiche create dai colonizzatori europei, trovandosi a loro sottomesse. Le \"\u00e9lite\" delle popolazioni indigene (come i capi trib\u00f9), godettero di alcuni vantaggi, come ad esempio alcune posizioni sociali, ma gli Africani furono in genere esclusi dalle decisioni politiche. Il colonialismo infine, port\u00f2 ad un impoverimento anche in termini culturali, oltre che a una impossibilit\u00e0 di una indipendenza politica del territorio.\nIl dibattito storiografico.\nLe cause che innescarono la \"corsa alle colonie\" (chiamata \"scramble\", dall'inglese \"corsa affrettata\", ma anche \"scalata\", \"arrampicata\", \"zuffa\") sono tuttora, un problema storiografico molto dibattuto. Possiamo qui individuare alcune interpretazioni:\nIn generale possiamo dire che i benefici economici che le nazioni europee trassero dai loro possedimenti coloniali africani furono sempre molto minori di quelli che i promotori delle imprese coloniali si aspettavano (se non proprio assenti). La conquista dell'Africa fu accompagnata da una buona dose di improvvisazione e di suggestioni quasi mitiche (l'accesissima rivalit\u00e0 fra Francia e Gran Bretagna per mettere le mani sulle sorgenti del Nilo che sfoci\u00f2 nel confronto di Fascioda). Questo non toglie ogni validit\u00e0 alla spiegazione economica, ma spinge a rivalutare i fattori politici. Spiega inoltre perch\u00e9 le potenze europee si siano rassegnate con relativa facilit\u00e0 a rinunciare ai loro imperi coloniali dopo la Seconda guerra mondiale.\nVi \u00e8 invece un certo accordo tra gli storici nell'indicare il punto di partenza della corsa all'Africa a fine Ottocenteo: la Questione d'Oriente, ossia la debolezza strutturale dell'Impero ottomano (ormai soprannominato il \"Malato d'Europa\") incapace di contenere le spinte centrifughe nei Balcani e in Egitto.\nLa Questione d'Oriente e l'Egitto.\nDal XVI secolo tutti gli Stati arabi dell'Africa settentrionale (con l'eccezione del Marocco) vennero conquistati e annessi all'Impero Ottomano. Dal XVIII secolo, tuttavia, nonostante i tentativi di riforma, questo entr\u00f2 in una lunga fase di decadenza che avrebbe portato alla sua dissoluzione. Nel 1878 il Congresso di Berlino mise in luce tutta la debolezza dell'Impero ottomano, ormai incapace di controllare efficacemente le sue province. In autonomia dal sultano di Istanbul, l'Eyalet d'Egitto, provincia ottomana governata da Mehmet Ali, aveva iniziato un ambizioso e costoso piano di modernizzazione basato principalmente sull'importazione di macchinari e tecnologie dall'Europa pagate con l'esportazione di cotone egiziano. Il processo di modernizzazione prosegu\u00ec anche sotto la guida del vicer\u00e9 Isma'il Pasci\u00e0: in particolare questi complet\u00f2 la costruzione del Canale di Suez, finanziata attraverso l'emissione di obbligazioni, in gran parte acquistate da risparmiatori francesi.\nInizialmente scettica sulla sua realizzazione, la Gran Bretagna comprerse appieno l'importanza del Canale di Suez una volta che questo venne ultimato (nel 1869) e lo pose al centro della sua politica estera per assicurarsi un collegamento diretto con l'India.\nLa Grande depressione del 1873 mise in difficolt\u00e0 l'economia egiziana e costrinse Isma'il a vendere le proprie obbligazioni; nel 1875, il governo inglese acquist\u00f2 cos\u00ec la parte di azioni del Canale di Suez di propriet\u00e0 di Isma'il. Quando, nel 1879, Isma'il dichiar\u00f2 la bancarotta e annunci\u00f2 che non avrebbe rimborsato il debito, Gran Bretagna e Francia, i principali creditori, assunsero congiuntamente il controllo delle finanze egiziane e costrinsero Isma'il ad abdicare. \nNel 1882 quindi, scoppi\u00f2 una rivolta, guidata da Orabi Pash\u00e0. La Gran Bretagna riusc\u00ec a reprimere la sommossa, ed inaugur\u00f2 la sua dominazione informale, portando il paese ad un lento processo politico che, nel 1914, port\u00f2 il paese ad essere un protettorato inglese. Agli egiziani fu lasciata la loro autonomia amministrativa, mentre le finanze erano in mani britanniche.\nLa Conferenza di Berlino.\nLa conquista inglese allarm\u00f2 la Francia, mentre la Germania intervenne come mediatrice, nella speranza di guadagnare a sua volta compensi territoriali. Intanto Leopoldo II, sovrano del Belgio, stava progettando di trasformare il bacino del fiume Congo in una colonia sotto il suo diretto controllo e a questo scopo aveva mandato in Africa il celebre esploratore Henry Morton Stanley. La Francia rispose inviando il proprio agente Pietro Savorgnan di Brazz\u00e0, italiano naturalizzato francese, nella regione del fiume Congo. Il risultato fu una complessa spartizione dell'Africa che prese le mosse nel 1885 con la conferenza di Berlino. La conferenza sanc\u00ec la creazione dello Stato Libero del Congo, colonia personale di Leopoldo II e stabil\u00ec che da quel momento in poi un paese europeo che accampasse diritti sulle coste africane doveva dimostrare di poter avere un controllo effettivo del territorio.\nI capi delle popolazioni indigene spesso accettavano spontaneamente di firmare i \"trattati\" con cui cedevano la loro sovranit\u00e0 alle potenze europee, non rendendosi conto di cosa stavano facendo o di quale sarebbe stata la portata dell'occupazione colonialista. Quando le gravi conseguenze si fecero sentire, i vari popoli spesso si ribellarono, ma non riuscirono a contrastare gli europei che portavano con s\u00e9 armi ed equipaggiamento moderno.\nL'Africa sotto il colonialismo.\nLe colonie africane si distinguevano in territori che gli europei speravano di utilizzare come fonte di materie prime e sbocco commerciale per i loro prodotti (\"colonie di sfruttamento\" come la Costa d'oro, lo Stato Libero del Congo, la Nigeria etc.) e colonie in cui veniva incoraggiata l'emigrazione europea (\"colonie di popolamento\" come l'Algeria o la Colonia del Capo). I confini erano tracciati in modo arbitrario e popolazioni tradizionalmente nemiche erano costrette a convivere mentre altre, unite dalla stessa lingua e dalla stessa storia, venivano divise. Questo avrebbe creato gravi problemi agli Stati africani anche dopo la propria decolonizzazione.\nLe \"filosofie\" a cui si ispiravano le politiche coloniali delle potenze europee erano differenti. La Francia proponeva un modello \"assimilazionista\" in cui gli africani potevano ottenere gli stessi diritti dei francesi se acquisivano la cultura e i valori della nazione francese (queste persone erano dette \"\u00e9volu\u00e9s\"). Nella pratica tuttavia le possibilit\u00e0 per gli africani di partecipare realmente all'amministrazione e agli affari pubblici su un piano di parit\u00e0 con i bianchi erano in realt\u00e0 limitatissime. La Francia incontr\u00f2 di fatto alcune resistenze, ben nota quella incarnata dalla figura di Lalla Fadhma n'Soumer in Algeria.\nLa Gran Bretagna invece cercava di non interferire nella cultura e nelle usanze locali, mantenendo ad esempio al potere sotto tutela inglese i capi tradizionali o lasciando il diritto di famiglia sotto la giurisdizione di corti indigene (modello dell\"indirect rule\"). La filosofia del colonialismo inglese fu in particolare espressa dal governatore della Nigeria, Lord Frederick Lugard. Questo sistema di governo incontrava minori resistenze presso le popolazioni colonizzate ma privilegiava gli elementi pi\u00f9 conservatori delle societ\u00e0 indigene. Anche qui gli spazi di reale democrazia erano estremamente scarsi.\nIn numerose colonie, come i due Congo e le colonie portoghesi, fu introdotto il lavoro forzato, con conseguenze drammatiche per i popoli africani. In altri casi i lavori pubblici pi\u00f9 faticosi e pericolosi (ad esempio costruzione delle ferrovie) venivano fatti fare ad abitanti di altre colonie, ad esempio indiani o \"coolies\" cinesi legati da un contratto di \"indentured labour\" (di fatto una forma di schiavit\u00f9 temporanea).\nIl saccheggio del Congo e i campi di concentramento.\nLa conquista europea dell'Africa diede spesso luogo ad atrocit\u00e0 su larga scala. I tre casi limite furono probabilmente quelli del Congo, dell'Africa Sudoccidentale tedesca (attuale Namibia) e del Sudafrica.\nNello Stato Libero del Congo il re Leopoldo II del Belgio per rifarsi dalle colossali spese sostenute per colonizzare la regione inaugur\u00f2 un sistema di sfruttamento intensivo delle risorse naturali del paese. Raccogliere la maggior quantit\u00e0 possibile di gomma selvatica (caucci\u00f9) divenne il compito principale degli agenti dello Stato e gli indigeni furono costretti al lavoro forzato e sottoposti a un regime di terrore e rappresaglie armate. Le notizie delle atrocit\u00e0 portarono alla nascita di una campagna di protesta, specialmente in Inghilterra e poi negli Stati Uniti, guidata dal giornalista inglese Edmund Dene Morel e dal diplomatico Roger Casement che esegu\u00ec un'ispezione e prepar\u00f2 un rapporto sulla situazione del paese. Nel 1908 in seguito allo scandalo il Congo venne annesso al Belgio e sottoposto alla sovranit\u00e0 del Parlamento belga. Questa data segn\u00f2 la fine del regime del terrore, anche se il lavoro forzato e le punizioni corporali continuarono ad essere diffuse nella colonia. Il giornalista americano Adam Hochschild, autore del \"bestseller\" storico \"King Leopold's Ghost\" (Gli spettri del Congo), ritiene che 10.000.000 di congolesi siano morti negli anni in cui il paese era sottoposto al dominio personale di Leopoldo II.\nLo stesso modello di sfruttamento venne riprodotto nel vicino Congo francese (attuale Repubblica del Congo), con conseguenze drammaticamente analoghe. L'esploratore Pietro Savorgnan di Brazz\u00e0, mandato ad investigare nel 1905, dopo che alcuni omicidi efferati commessi dai funzionari bianchi avevano turbato l'opinione pubblica, stese un severo rapporto, che il Parlamento Francese decise di distruggere senza pubblicarlo. Lo scrittore Andr\u00e9 Gide, che visit\u00f2 il Congo venti anni dopo, rifer\u00ec che poco era cambiato nella situazione del paese.\nLe atrocit\u00e0 nell'Africa sudoccidentale tedesca riguardarono invece gli Herero, una popolazione di pastori di lingua bant\u00f9 che oggi conta circa 120.000 persone. Nel 1904 gli Herero si ribellarono alla colonizzazione e massacrarono duecento coloni tedeschi. La risposta del generale Lothar von Trotha condusse al primo genocidio del XX secolo. Von Throta emise un \"ordine di annientamento\" che recitava \"Qualsiasi Herero che si trovi entro le frontiere tedesche, armato o no, in possesso di bestiame o senza, sar\u00e0 abbattuto\". Gli Herero furono sospinti in massa nel deserto di Omaheke, dove morirono di fame e di sete in seguito all'avvelenamento dei pozzi da parte delle truppe tedesche. Si calcola che le vittime siano state 65.000 Herero, pari all'80% della popolazione totale. A lungo dimenticato, il genocidio degli Herero \u00e8 tornato di attualit\u00e0 in Germania da qualche anno, anche grazie a un telefilm che ha scosso la coscienza dei tedeschi. Nel 2004, in occasione del centesimo anniversario del massacro, il ministro Heidemarie Wieczorek-Zeul ha chiesto perdono agli Herero a nome del suo paese.\nCi furono anche atrocit\u00e0 compiute da alcune nazioni europee contro altri coloni europei. Ad esempio durante la guerra anglo-boera, in Sudafrica, nei campi di concentramento inglesi morirono circa 30.000 coloni boeri.\nLa seconda guerra boera.\nIn un caso lo scontro tra una potenza colonialista e l'unica popolazione bianca di origine europea che si considerava africana a tutti gli effetti diede vita a una guerra. Si tratta del conflitto che oppose gli Inglesi ai Boeri o Afrikaner dal 1899 al 1902. I boeri discendevano da coloni olandesi stanziatisi presso il Capo di Buona Speranza fin dalla met\u00e0 del XVII secolo. Un secolo e mezzo pi\u00f9 tardi, ai tempi di Napoleone, la Colonia del Capo era passata agli inglesi.\nNon sopportandone il dominio, i boeri si erano spostati verso l'interno, dove avevano proclamato, due repubbliche indipendenti, il Transvaal e l'Orange. La situazione divenne incandescente quando si scopr\u00ec che quelle terre erano ricche d'oro e di diamanti. Quei beni allettarono gli inglesi, che incominciarono a giungere numerosi nelle terre dei boeri. Ne nacque una guerra sanguinosa, nella quale i boeri furono sconfitti. Sotto il controllo economico inglese fu allora fondata l'Unione Sudafricana, che riuniva l'inglese Colonia del Capo alle due repubbliche Boere. Dopo la seconda guerra mondiale la Repubblica Sudafricana indipendente avrebbe dato vita al regime dell'apartheid.\nIl ruolo dell'Italia.\nL'Italia, in questa situazione ebbe, per lo pi\u00f9, un ruolo secondario e di rappresentanza. Le mire espansionistiche del governo italiano si indirizzarono inizialmente verso una zona dell'Africa orientale, nella quale l'insediamento coloniale appariva pi\u00f9 agevole, sia perch\u00e9 esploratori e missionari avevano aperto un varco in quella regione, sia perch\u00e9 la concorrenza degli altri Paesi, nella zona era meno agguerrita. Dopo aver acquistato nel giugno del 1882 la baia di Assab, sulla costa meridionale del Mar Rosso, nel febbraio del 1885 il governo italiano invi\u00f2 i primi contingenti dell'esercito in quella che avrebbe formato la futura colonia dell'Eritrea, stanziandosi poi in Somalia e ponendo le basi per la successiva avanzata in Abissinia (ora Etiopia); ma la pronta reazione delle truppe abissine costrinse inizialmente alla resa. Dopo questa prima sconfitta l'Italia sub\u00ec, il 1\u00ba marzo 1896, la pesante disfatta di Adua, nella quale caddero sul campo circa 7.000 uomini. Il 26 ottobre 1896 fu conclusa la pace di Addis Abeba, con la quale l'Italia rinunciava alle sue mire espansionistiche in Abissinia. La disfatta provoc\u00f2 forti reazioni in tutta Italia, dove vi fu chi propose un immediato rilancio del progetto coloniale e chi, come una parte del partito socialista, propose di abbandonare immediatamente queste imprese.\nNel 1911-12 il Governo Giolitti, dopo una serie di accordi con la Gran Bretagna e la Francia, che ribadivano le rispettive sfere d'influenza nell'Africa settentrionale, dichiar\u00f2 guerra all'Impero ottomano (Guerra italo-turca) ed occup\u00f2 la Tripolitania e la Cirenaica, dando vita alla formazione ai due Governi della Tripolitania e della Cirenaica, il cui possesso venne consolidato nel corso degli anni Venti. Nel 1934 i due governi furono riuniti nella Libia italiana.\nIl colonialismo italiano venne poi rilanciato dal regime fascista nella seconda met\u00e0 degli anni trenta, che comport\u00f2 la conquista dell'Etiopia.\nLe ex-colonie italiane in sintesi.\nAfrica italiana.\nL'Africa italiana, prima del 1935, comprendeva i possedimenti:\nAfrica orientale italiana.\nCon tale termine veniva indicata l'entit\u00e0 coloniale, creata in virt\u00f9 di un decreto dell'11 novembre 1938, che riuniva i territori dell'Eritrea, della Somalia italiana e dell'Etiopia. L'A.O.I fu divisa in 6 governatorati, di cui si riportano i dati relativi a superficie e popolazione, secondo i calcoli del maggio 1939:\n Totale Africa Italiana 1938: 3.480.330\u00a0km\u00b2, 13.010.000 ab. \nLa spartizione del continente.\nColonie, territori e protettorati britannici:\nColonie, territori e protettorati francesi:\nColonie, territori e protettorati tedesche: (dopo la prima guerra mondiale ceduti come mandati a Francia, Regno Unito e Belgio)\nColonie, territori e protettorati portoghesi:\nColonie, territori e protettorati italiani:\nColonie, territori e protettorati del Belgio:\nColonie, territori e protettorati spagnoli:\nNazioni indipendenti:\nSintesi dei possedimenti europei.\nSituazione nel 1939:\nTotale Territori Europei: 30.179.386\u00a0km\u00b2 nel 1939\nSituazione nel 1951:\nTotale Territori Europei: 27.050.960\u00a0km\u00b2 nel 1951\nSituazione nel 1961:\nTotale Territori Europei: 10.712.186\u00a0km\u00b2 nel 1961\nSituazione nel 1971:\nTotale Territori Europei: 2.801.626\u00a0km\u00b2 nel 1971\nEffetti del colonialismo e la decolonizzazione.\nNegli anni della Seconda Guerra Mondiale avvennero profondi mutamenti politici, che toccarono anche gli Stati africani:\nGli ideali di libert\u00e0 diffusisi in seguito alla vittoria delle democrazie nella Seconda guerra mondiale fornirono lo sfondo ideale al malcontento dei neri verso la dominazione coloniale.\nQuindi negli anni intorno al 1950 inizi\u00f2 una spinta autonomistica delle popolazioni delle colonie africane: i popoli indigeni reclamavano il diritto di essere indipendenti dal paese europeo colonizzatore e di decidere del proprio destino, con insurrezioni e movimenti di protesta in cui si intrecciavano rivendicazioni politiche, economiche e sociali.\nSi possono fare alcune considerazioni:\nA essi si affiancano:\n1. il ceto medio indigeno, formato da professionisti, imprenditori e agricoltori che avevano accesso al mercato delle esportazioni (essi sono provenienti dai ceti popolari neri, che hanno avuto una certa scolarizzazione e sono riusciti ad affermarsi nella societ\u00e0 delle colonie; essi rivendicano la libert\u00e0 politica ed economica);\n2. i ceti popolari africani, che si limitano a ribellarsi allo sfruttamento come manodopera a cui li sottopongono i colonizzatori europei, che lasciano cos\u00ec nella povert\u00e0.\nIn genere, i leader politici africani rappresentarono il socialismo soprattutto come rifiuto del sistema economico capitalistico portato dai colonizzatori, a favore del recupero di valori tradizionali africani come il senso della comunit\u00e0 o della famiglia o la dignit\u00e0 del lavoro agricolo.\nDavanti a questa opposizione, i paesi europei colonizzatori dovettero sempre concedere l'indipendenza alle colonie:\nLe colonie divennero quindi stati africani indipendenti, con strutture politiche ed economiche governate da un ceto dirigente indigeno europeizzato.\nEra cos\u00ec avvenuta la decolonizzazione, cio\u00e8 la fine degli imperi coloniali, poich\u00e9 i paesi europei colonizzatori riconoscevano l'indipendenza alle colonie.\nOttenuta l'indipendenza, gli Stati africani sorti dalla decolonizzazione avevano grandi problemi interni, in cui avevano un grande peso i problemi portati dallo sfruttamento del colonialismo europeo:\nMa accanto ad essa esiste una massa povera e analfabeta di contadini nelle zone rurali poco sviluppate, che conoscono solo le strutture tradizionali (come famiglia patriarcale, trib\u00f9 e gruppo religioso) e hanno poche possibilit\u00e0 di ascesa sociale. Con lo sviluppo urbano, poi, i contadini emigrati in citt\u00e0 divengono solo manodopera operaia malpagata alle dipendenze delle grandi imprese.\nLe masse povere africane sopravvivono tuttora in una misera condizione di povert\u00e0, fame, malattie e sovraffollamento, subendo gli effetti della mancanza di adeguate strutture sanitarie e scolastiche.\nQuindi l'economia resta debole e basata perlopi\u00f9 sullo sfruttamento delle risorse agricole e minerarie, destinate all'esportazione (come ai tempi del colonialismo); inoltre gli utili di piantagioni, miniere e imprese industriali vanno a una limitata \u00e9lite di privilegiati che tesaurizza la ricchezza e alle grandi imprese straniere (perlopi\u00f9 quelle delle ex\u00a0\u2013 potenze colonizzatrici, che possiedono le risorse africane dal tempo del colonialismo).\nCi\u00f2 ovviamente ostacola il pieno sviluppo dell'economia africana in ogni settore e il raggiungimento di un dignitoso tenore di vita per la popolazione.\nCi\u00f2 esplode spesso in feroci lotte tra fazioni, trib\u00f9 e regioni e numerose crisi interne e internazionali.\nI nuovi stati avevano grande vulnerabilit\u00e0 politica ed economica ed avevano continui problemi interni.\nIl bisogno, reale o immaginario, di prevenire la disintegrazione dei nuovi stati rafforzando l'autorit\u00e0 centrale spinse la classe dirigente indigena a organizzare forme di governo fortemente autoritarie: apparvero governi a partito unico o addirittura regimi militari, dominati da figure tiranniche.\nQuesti governi tuttavia furono sempre inefficienti, erano caratterizzati dalla cattiva applicazione delle leggi e la violenza usata per eliminare gli oppositori e non produssero nessun miglioramento a livello sociale o economico.\nQuesti governi riuscivano a mantenersi al potere grazie all'importante appoggio delle imprese straniere (appartenenti alle ex\u00a0\u2013 potenze colonizzatrici dell'Africa o anche alle due superpotenze Usa e Urss, emerse dopo la Seconda Guerra Mondiale), a cui veniva in cambio dai governi africani concesso il permesso di continuare a sfruttare le risorse africane a vantaggio delle grandi potenze economiche (europee e non).\nI nuovi stati indipendenti africani sono quindi ora legati alle grandi potenze europee (spesso quelle del colonialismo) dalla sudditanza politica ed economica, in un mondo in cui attualmente i rapporti economici e politici si fanno sempre pi\u00f9 complessi e articolati.\nVi \u00e8 quindi ora una diversa forma di dipendenza economica, culturale, sociale e politica dei paesi africani dalle potenze economiche, che ha dato luogo al cosiddetto neocolonialismo.\nRecentemente, in alcuni stati africani, stanno iniziando lenti e difficili processi di sviluppo economico e democratizzazione della vita politica:\nInoltre esse stanno tentando di stipulare accordi con le imprese straniere che possano limitare uno sfruttamento indiscriminato delle risorse africane a vantaggio delle potenze economiche e possano garantire un miglioramento delle condizioni economiche per le popolazioni africane.\nLe popolazioni africane vengono sottomesse e derubate da secoli.\nLe popolazioni africane stanno cercando di divenire capaci di governarsi autonomamente e di migliorare le proprie condizioni economiche. Esse stanno anche cercando di trasformare i propri rapporti con le potenze economiche, cercando di rapportarsi con loro alla pari e non in condizioni di sudditanza economica, anche per evitare pulsioni xenofobe."}
{"id": "4130", "revid": "963244", "url": "https://it.wikipedia.org/wiki?curid=4130", "title": "\u0218tefan III cel Mare", "text": "\u0218tefan difese il suo regno dalle ambizioni espansionistiche del Regno d'Ungheria, del Regno di Polonia e dell'Impero ottomano. La lunga guerra contro i turchi ed il grande successo militare nella Battaglia di Vaslui lo resero molto popolare in Europa, tanto che Papa Sisto IV lo nomin\u00f2 \"verus christianae fidei athleta\" (\"vero campione della fede cristiana\"). Venerato come santo dalla Chiesa ortodossa, che lo ricorda il 2 luglio, \u0218tefan pag\u00f2 al sultano turco il riscatto per il Monte Athos, garantendo cos\u00ec la sopravvivenza di questa enclave monastica fondamentale per la storia della Chiesa d'Oriente.\nBiografia.\nOrigini.\nFiglio del voivoda Bogdan II di Moldavia, \u0218tefan apparteneva alla casa reale dei Mu\u0219atini. Secondo i racconti popolari tramandati di generazione in generazione, \u0218tefan sarebbe stato concepito durante un soggiorno di una notte di Bogdan a Borze\u0219ti, dove egli trascorse la notte a casa di una giovanissima e bellissima vedova, per ripartire l'indomani verso Suceava. Prima di partire per\u00f2, lasci\u00f2 alla giovane come regalo un anello d'oro sul quale erano raffigurate la corona reale e la firma del re.\nDopo alcuni mesi la donna avrebbe partorito un bambino che fu appunto chiamato \u0218tefan. All'et\u00e0 di dieci anni, \u0218tefan venne incolpato della morte di un suo coetaneo e venne portato assieme alla madre a Suceava davanti al sovrano che era, anche se da poco, proprio Bogdan. Una volta davanti al re la donna gli mostr\u00f2 l'anello che lui le aveva donato 10 anni prima e gli disse che quello che aveva davanti non era altro che suo figlio. Bogdan allora lo prese sotto la sua protezione al palazzo reale.\nNel 1451 Bogdan II venne ucciso dal fratellastro Petru III Aron, che sferr\u00f2 un attacco furtivo durante un matrimonio di uno dei boiardi di Bogdan. Il re fu catturato e decapitato mentre \u0218tefan riusc\u00ec a scappare e si rifugi\u00f2 in Transilvania sotto la protezione del comandante militare J\u00e1nos Hunyadi e poi in Valacchia, presso suo cugino Vlad III \u021aepe\u0219.\nLa scalata al potere.\nLa Moldavia a partire dal 1451 precipit\u00f2 in un periodo buio, determinato da vari scontri tra i due pretendenti al trono, Petru III Aron e Alex\u0103ndrel di Moldavia, e diverse guerre civili. Gioved\u00ec 12 aprile del 1457 \u0218tefan, ormai ventiquattrenne, assieme a cavalieri valacchi si scontr\u00f2 con le forze di Petru sulle rive del fiume Dolje\u0219ti e poi nuovamente il 14 aprile presso Orbic, dove Pertu Aron venne sconfitto e dove abbandon\u00f2 lo scontro per rifugiarsi nel Regno di Polonia.\n\u0218tefan allora, uscitone vincitore, si diresse verso Suceava dove chiese che i vari esponenti del regno si radunassero sulla pianura chiamata \"c\u00e2mpia Drept\u0103\u021bii\", vicino al castello reale, dove davanti ai grandi proprietari terrieri, ai nobili e ai pi\u00f9 importanti esponenti della Chiesa ortodossa fu proclamato principe e incoronato.\nNel 1459 \u0218tefan lanci\u00f2 un'offensiva contro il Regno di Polonia, per eliminare Petru Aron. Il voivoda ed il re Casimiro IV di Polonia siglarono un accordo: la Moldavia riconobbe la Polonia quale \"suzerain\" e il fuggiasco Aron venne formalmente bandito dalle terre dei Mu\u0219atini.\nIl regno.\nA partire dal 1462 \u0218tefan raffredd\u00f2 i suoi rapporti con la Valacchia. Vlad III rifiut\u00f2 infatti di cedergli la preziosa fortezza di Chilia, sul Mar Nero (nell'attuale Ucraina), e la difese da un attacco congiunto di moldavi e turchi: durante lo scontro lo stesso \u0218tefan venne ferito ad una caviglia dallo scoppio di una granata, restando menomato all'arto per tutta la vita. La fortezza venne conquistata solo nel 1465, quando Vlad III venne imprigionato da Mattia Corvino d'Ungheria. Nel 1466 \u0218tefan riottenne la Fortezza di Chotyn dalla Polonia.\nIl crescente potere del voivoda moldavo indispett\u00ec il sovrano ungherese. Con il pretesto di punire l'interferenza di \u0218tefan in Transilvania (ove il principe cercava il fuggiasco e sempre pericoloso Petru Aron), Mattia Corvino attacc\u00f2 la Moldavia nel 1467 ma venne sconfitto nella Battaglia di Baia. Mattia e \u0218tefan conclusero a questo punto un accordo di pace in chiave anti-turca mentre il voivoda moldavo riusciva finalmente a catturare e far uccidere Petru Aron (1468).\nNel 1470, con la Battaglia di Lipnic, \u0218tefan stronc\u00f2 una tentata invasione da parte dei Tartari. Nel 1471, \u0218tefan attaccava la Valacchia, ormai divenuta vassalla dell'Impero ottomano. Quattro anni dopo (1475), il voivoda affrontava in campo aperto il sultano Maometto II e lo sconfiggeva nella Battaglia di Vaslui, ponendo un freno temporaneo al dilagare dei turchi nei Balcani. Nel 1476 \u0218tefan venne sconfitto nella Battaglia di Valea Alb\u0103 ma, fallito l'Assedio di Cetatea Neam\u021bului (1476), i turchi furono costretti a ritirarsi causa pestilenza. Mentre richiedeva inutilmente aiuti ai sovrani europei per la crociata contro Istanbul (la sua determinazione nel \"tagliare il braccio destro ai pagani\" gli valse l'appellativo di \"vero atleta del cristianesimo\" da parte del Papa Sisto IV), \u0218tefan depose il voivoda valacco Radu III cel Frumos (Radu il bello, fratello di Vlad III l'impalatore) e lo sostitu\u00ec con Basarab III Laiot\u0103 cel B\u0103tr\u00e2n (Laiota il vecchio). Torn\u00f2 in Valacchia nel 1482, quando depose il filo-ottomano Basarab IV \u021aepelu\u0219 cel T\u00e2n\u0103r (esattamente il giovane piccolo impalatore) e lo sostitu\u00ec con Vlad C\u0103lug\u0103rul (Vlad il monaco), altro fratello di Vlad III, che si rivel\u00f2 un alleato pi\u00f9 affidabile.\nNel 1484 i turchi tornarono in Moldavia, conquistando la fortezza di Chilia e Cetatea Alb\u01ce. \u0218tefan sconfisse gli invasori nella Battaglia di C\u0103tl\u0103buga (16 novembre 1485) e nuovamente nella Battaglia di \u0218cheia nel marzo del 1486. A partire dal 1494, aiuti concreti a \u0218tefan per la crociata contro i turchi vennero promessi da Giovanni I Alberto di Polonia che inizi\u00f2 ad imbastire una coalizione polacco-moldava cui avrebbe partecipato anche il marchese Giovanni I di Brandeburgo.\nNel corso del 1496, Giovanni Alberto riusc\u00ec faticosamente a raccogliere un'armata di 80.000 polacchi. A questo punto la crociata degener\u00f2 per\u00f2 in un conflitto tra polacchi e moldavi (Guerra polacco-moldava) per il controllo della Galizia. \u0218tefan temette infatti un tradimento da parte di Giovanni Alberto, sospettandolo di voler assicurare il trono moldavo al fratello Sigismondo I Jagellone. Dopo il fallito Assedio di Suceava (1497), la Battaglia della Foresta di Cosmin chiuse la contesa in favore del voivoda \u0218tefan che non riusc\u00ec per\u00f2 a stroncare definitivamente Giovanni Alberto.\nPressato dalla nuova minaccia costituita dal sempre pi\u00f9 potente regno polacco, il 20 agosto 1503, \u0218tefan concluse un accordo di pace con il sultano Bayezid II che garant\u00ec alla Moldavia l'indipendenza in cambio di un tributo annuale.\nLa morte di \u0218tefan cel Mare.\n\u0218tefan era rimasto gravemente ferito ad una caviglia da una scheggia di granata durante l'assalto a Chilia nel 1462. La ferita, mai adeguatamente guarita, peggior\u00f2 nel 1486, quando il voivoda rimase schiacciato sotto il suo cavallo nella Battaglia di \u0218cheia. La menomazione aveva spinto \u0218tefan a circondarsi di dottori e guaritori: Hermann, \"bacalaurio in medicina\", l'astrologo Battista de Vesentio, il genovese maestro Zoano Barbero (1468), Isaac Beg (1473), don Antonio Branc ed i veneziani Mateo Muriano (1502) e Hieronimo di Cesena (1503).\nNel 1503 la situazione di \u0218tefan, ormai anche affetto dalla gotta (che aveva immobilizzato le sue mani oltre che le sue gambe), peggior\u00f2: il 9 novembre, il re d'Ungheria Ladislao II Jagellone scriveva al Doge di Venezia che \"il voivoda di Moldavia era tormentato da un vecchio male\". Il 30 giugno 1504 i dottori di \u0218tefan (tra cui Hieronimo di Cesena) operarono a Suceava la cauterizzazione della vecchia ferita alla gamba del sovrano. L'operazione debilit\u00f2 l'anziano voivoda che mor\u00ec la mattina del 2 luglio 1504.\n\u0218tefan cel Mare venne sepolto presso il Monastero di Putna, dove, dopo essere riusciti a conquistare Suceava, i turchi ne trafugarono il corpo insieme alla sua spada. Il suo corpo venne restituito solamente nel secolo scorso, mentre la sua spada si trova tuttora ad Istanbul, nel museo del Topkapi.\nCanonizzazione.\nAl volgere del XX secolo la Chiesa ortodossa rumena decise di santificare \u0218tefan cel Mare. Il processo di canonizzazione cominci\u00f2 il 20 giugno 1992. \u0218tefan III di Moldavia \u00e8 ora noto come \"Santo Principe Stefano il Grande\" ed \u00e8 festeggiato dalla Chiesa ortodossa il 2 luglio, giorno della sua morte.\nLascito.\nBench\u00e9 attraversato da numerosi combattimenti, il lungo regno di \u0218tefan fu nondimeno sede di sviluppo artistico e culturale: non meno di 44 chiese e monasteri vennero eretti; alcuni di essi sono inclusi tra i patrimoni dell'umanit\u00e0 dell'UNESCO.\n\u0218tefan fu il solo principe moldavo ad essere riuscito a stabilire rapporti diplomatici e culturali con l'Italia, soprattutto con Roma e con Venezia, identificando nel proprio nome la prima presa di contatto del popolo moldavo con la civilt\u00e0 italiana.\nIl Monumento di Stefano il Grande, a Chi\u0219in\u0103u, \u00e8 oggi il pi\u00f9 importante monumento della Moldavia. La vittoria del principe a Vaslui \u00e8 stata celebrata con una grande statua equestre sul luogo della battaglia e nel film \"\u0218tefan cel Mare - Vaslui 1475\" del regista rumeno Mircea Dr\u0103gan in occasione del cinquecentesimo anniversario dello scontro (1975). L'effigie di \u0218tefan compare sulla monetazione moldava (Leu moldavo). Un altro notevole monumento a Stefano il Grande si trova a B\u0103l\u021bi."}
{"id": "4131", "revid": "761058", "url": "https://it.wikipedia.org/wiki?curid=4131", "title": "Software Libero", "text": ""}
{"id": "4132", "revid": "33597", "url": "https://it.wikipedia.org/wiki?curid=4132", "title": "Sistema GNU", "text": ""}
{"id": "4133", "revid": "54253", "url": "https://it.wikipedia.org/wiki?curid=4133", "title": "Sahara Occidentale", "text": "Il Sahara Occidentale \u00e8 una regione del Nordafrica, ex colonia spagnola, il cui territorio \u00e8 conteso tra il Marocco (ne fanno parte 3 delle 12 regioni del paese) e il Fronte Polisario. Quest'ultimo ne ha dichiarato l'indipendenza proclamando la \"Repubblica Democratica Araba dei Sahrawi\".\nGeografia.\nIl Sahara occidentale si trova sulla costa nord-occidentale dell'Africa occidentale ed \u00e8 bagnato dall'oceano Atlantico a nord-ovest, confina con il Marocco a nord e a nord-est, con l'Algeria a est e a nord-est e con la Mauritania a est e a sud.\nIl territorio del Sahara Occidentale \u00e8 per la maggior parte desertico o semidesertico con ampie aree di superfici rocciose o sabbiose e presenta, soprattutto a nord, alcune piccole montagne che raggiungono i 600 metri sul lato orientale.\nCaratteristiche del suolo.\nL'uso del suolo \u00e8 il seguente:\nFauna.\nAll'estremo sud del paese, a La Guera, si segnala la pi\u00f9 folta colonia al mondo di foche monache.\nLe coltivazioni.\nNel Sahara Occidentale ci sono gravi problemi di irrigazioni, per questo motivo le coltivazioni sono quasi assenti.\nStoria.\nL'arrivo dell'islam nell'VIII secolo fu molto importante nello sviluppo della regione del Maghreb. Il commercio si svilupp\u00f2 ulteriormente, il territorio pu\u00f2 essere stato una rotta commerciale, specialmente tra Marrakech e Timbuct\u00f9. \nNell'XI secolo gli arabi Maqil (meno di 200 individui) si stabilirono nel Marocco (principalmente nella valle del fiume Draa, tra il fiume Muluia, Tafilalet e Taourirt). Verso la fine del Califfato Almohadi, i Beni-Hassan, una sub-trib\u00f9 dei Maqil, furono chiamati dai governanti locali del Sous per reprimere una ribellione. Si stabilirono nel Ksar e controllarono citt\u00e0 come Taroudant. Durante la dinastia dei Merinidi, i Beni-Hassan si ribellarono, ma furono sconfitti dal sultano e scapparono oltre il fiume Saguia el-Hamra. \nIl Sahara Occidentale fu una colonia spagnola con il nome di \"Sahara spagnolo\" dal 1884.\nNel 1934 fu creata l'amministrazione del Sahara Spagnolo, che fu cos\u00ec diviso dai territori denominati Marocco spagnolo, un protettorato costituito dalla parte nord del paese pi\u00f9 le varie enclavi inserite sulla costa, distinto dalla zona controllata dai francesi. I confini interni furono definiti lungo il XX secolo delimitando chiaramente il confine a nord col Marocco, con l'Algeria a nord-est e con la Mauritania a est e a sud.\nNel 1957 il Marocco invase l'enclave spagnola di Sidi-Ifni, chiamata dalla Spagna \"guerra dimenticata\" (guerra di Ifni), ma fu sconfitto alla fine da un contingente spagnolo e francese. Riusc\u00ec comunque ad ottenere la cessione del territorio del Capo Juby. Nasce nel 1958 la Provincia spagnola del Sahara, 51^ provincia spagnola, dall'unione dei territori di Sagu\u00eda el Hamra e R\u00edo de Oro, e nel 1960 si tennero le prime elezioni locali.\nNel 1967 vi fu una rottura nel percorso Saharawi verso l'indipendenza che si era indirizzato precedentemente su un percorso politico ed essenzialmente non violento. Il momento della rottura fu rappresentato da un evento chiamato l'Intifada di Zemla, che provoc\u00f2 la reazione spagnola. \nNel 1973 venne fondato, sulla continuazione di un movimento precedente, il Fronte Polisario guidato da El-Ouali che inizi\u00f2 subito la lotta armata, dapprima contro gli spagnoli e successivamente contro i marocchini e i mauritani.\nIl 14 novembre 1975 la Spagna, dopo la Marcia verde effettuata dal Marocco, firm\u00f2 gli accordi di Madrid e nel febbraio 1976 lasci\u00f2 il possedimento.\nCos\u00ec il territorio fu inizialmente spartito tra il Marocco (che annesse la regione settentrionale nota come Saguia el Hamra e parte della regione meridionale nota come Tiris al-Gharbiyya) e la Mauritania (che annesse la parte meridionale del Tiris el Gharbia).\nContemporaneamente il 27 febbraio 1976 fu proclamata la Repubblica Democratica Araba dei Sahrawi dal Fronte Polisario guidato da Mohamed Lamine Ould Ahmed e sostenuta dall'Algeria. Furono avviate relazioni diplomatiche con diversi stati - principalmente africani e sudamericani - e riconosciuta dall'Unione africana diventandone membro, ma non dalla Lega araba (che non riconosce n\u00e9 il Fronte Polisario n\u00e9 la RADS) e dall'ONU, che ha inserito il territorio nella Lista dei territori non autonomi nel 1963 grazie alla domanda presentata dal Marocco contro l'occupazione spagnola del Sahara occidentale, Ifni e Tarfaya.\nNel periodo 1976-1979, la Mauritania esercit\u00f2 la propria sovranit\u00e0 sul Tiris el Gharbia, ma, a fronte dei problemi procurati dalla guerriglia, nel 1979 rinunci\u00f2 alla sovranit\u00e0 su detto territorio, che fu annesso dal Marocco (militarmente pi\u00f9 forte e in grado di respingere la guerriglia), andando a costituire la nuova provincia denominata Oued ed-Dahab, controllando la quasi totalit\u00e0 del paese. \nLa lunga guerriglia contro il Marocco \u00e8 terminata con il cessate il fuoco del 1991, in cambio della promessa di celebrare un referendum sullo statuto definitivo del Sahara Occidentale deciso dall'ONU nel gennaio 1992. Il referendum non si \u00e8 tuttavia ancora tenuto e nel 2004 la durata della missione ONU (MINURSO) nel paese \u00e8 stata prorogata per consentire l'esame di una nuova proposta di pace, che prevedeva un referendum entro cinque anni, durante i quali l'area sarebbe stata soggetta a una \"\"Autorit\u00e0 del Sahara Occidentale\" guidata da un esecutivo eletto dalla popolazione sahrawi.\nNell'aprile 2007 l'ONU ha ribadito l'impegno a favore di una soluzione politica definitiva, che tuttavia non \u00e8 stata ancora concordata tra le parti.\nL'unico censimento condotto nel 1974 dalla Spagna fissa il numero dei sahrawi (gli abitanti del Sahara Occidentale) in 74\u00a0902, mentre il censimento effettuato dall'ONU in vista del futuro referendum fissava, nel 2000, gli aventi diritto al voto in circa 84\u00a0200.\nIl Sahara Occidentale \u00e8 nella lista delle Nazioni Unite dei territori non autonomi. All'ONU il Sahara Occidentale detiene un posto di osservatore.\nNel dicembre 2020 il presidente statunitense Donald Trump ha firmato una proclamazione con il riconoscimento della sovranit\u00e0 del Marocco sulla regione, nell'ambito della normalizzazione dei rapporti diplomatici tra lo stesso Marocco e Israele; si tratta dell'unico Paese occidentale ad aver preso tale posizione.\nPolitica.\nLa sovranit\u00e0 sul Sahara Occidentale \u00e8 contesa tra il Marocco e il Fronte Polisario e il suo status giuridico rimane irrisolto. Le Nazioni Unite lo considerano un \"territorio non autonomo\"\".\nIl territorio del Sahara Occidentale \u00e8 diviso in diverse province che sono trattate dallo Stato marocchino come parti integranti del regno. Il governo marocchino sovvenziona le province sahariane sotto il suo controllo con carburante a basso costo e sussidi vari, per placare il dissenso nazionalista e attrarre immigrati dal resto del Paese.\nIl governo in esilio della autoproclamata Repubblica Araba Saharawi (RASD) \u00e8 una repubblica parlamentare e presidenziale con partito unico, ma secondo la sua costituzione \u00e8 previsto un passaggio ad un sistema multi-partitico al raggiungimento dell'indipendenza. Attualmente ha la sede presso il campo profughi di Tindouf in Algeria. Esso controlla anche la parte del Sahara occidentale a est del muro marocchino.\nSuddivisione amministrativa.\nRegioni e province dello Stato marocchino.\nIl Sahara Occidentale \u00e8 suddiviso in tre regioni e sette province:\nEconomia.\nLa principale risorsa economica del Sahara Occidentale, oltre alla pesca e alla pastorizia nomade, \u00e8 l'estrazione di fosfati, di cui il sottosuolo \u00e8 ricco. La principale miniera, a cielo aperto, \u00e8 a Bou Craa e collegata al mare, per il trasporto marittimo, con un nastro trasportatore della lunghezza di circa 100\u00a0km che \u00e8 il pi\u00f9 lungo al mondo. La miniera, la pi\u00f9 vasta del mondo su una superficie di 250\u00a0km\u00b2, \u00e8 al centro di una vasta regione stimata in 1\u00a0200\u00a0km\u00b2. Il minerale estratto ha una densit\u00e0 pari all'85% di fosfato di calcio. Questa, come tutte le altre attivit\u00e0 economiche e commerciali, \u00e8 controllata dal Marocco (che \u00e8, con la produzione del Sahara Occidentale, il secondo produttore mondiale di fosfati). Le Nazioni Unite hanno ribadito l'illegalit\u00e0 dello sfruttamento delle risorse naturali del Sahara Occidentale da parte del Marocco. Vengono stimate importanti riserve petrolifere e di gas, il cui sfruttamento \u00e8 \"bloccato\" da decisioni delle Nazioni Unite che consigliano di fermarsi alla fase della ricerca."}
{"id": "4134", "revid": "1793900", "url": "https://it.wikipedia.org/wiki?curid=4134", "title": "Stewart", "text": ""}
{"id": "4137", "revid": "599013", "url": "https://it.wikipedia.org/wiki?curid=4137", "title": "Shotacon", "text": ", abbreviazione di \u00e8 un termine giapponese che indica e descrive l'attrazione, quasi sempre anche in senso sessuale oltre che affettivo, nei confronti di ragazzini prepuberi o appena puberi. Spesso \u00e8 ulteriormente abbreviato in . Il corrispondente femminile per indicare l'attrazione (o l'arte pertinente di rappresentazione erotica) viene chiamato lolicon.\nSi riferisce per traslazione a tutto quel genere di manga ed anime in cui personaggi maschili molto giovani vengono raffigurati in maniera erotica o sessualmente suggestiva; ma questi possono anche esser a volte adolescenti con peculiari caratteristiche che li fanno sembrare molto pi\u00f9 piccoli ed infantili di quanto in realt\u00e0 non siano (rendendoli nell'aspetto e nel carattere molto pi\u00f9 attraenti per il protagonista della storia).\nOrigini e uso del termine.\nIl termine nasce nei primi anni ottanta all'interno dell'ambiente delle \"d\u014djinshi\"; anche in seguito non trova comunque un'eccessiva diffusione all'esterno del mondo del fumetto e dell'animazione. Per questo molto spesso con \"shotacon\" e \"shota\", pi\u00f9 che indicare l'attrazione verso i ragazzini, ci si riferisce invece a quelle \"d\u014djinshi\" che trattano per l'appunto lo \"shotacon\" come tematica.\nLa prima apparizione del termine, verosimilmente, \u00e8 all'interno della rivista amatoriale . Non \u00e8 chiara l'etimologia, ma la teoria pi\u00f9 comunemente accolta vuole che il riferimento sia a Sh\u014dtar\u014d Kaneda, il giovanissimo protagonista del fumetto \"Super Robot 28\", scritto e disegnato da Mitsuteru Yokoyama negli anni cinquanta.\nSh\u014dtar\u014d (\u6b63\u592a\u90ce?) \u00e8 un audace \"detective\" che mette nel sacco i suoi avversari ed aiuta la polizia a risolvere casi difficili (con l'aiuto del suo robot); la sua estetica bish\u014dnen ha incarnato e formato l'attuale interpretazione e significato del termine shotacon (dando il nome a questa sottocultura sessuale).\nEgli indossa sempre dei caratteristici pantaloncini molto corti e stretti. In molti dei fumetti realizzati sulla rivista \"Fanr\u014ddo\" i ragazzini protagonisti indossavano anch'essi spesso , come uno dei principali elementi caratteristici del feticismo shotacon: il termine dev'essere quindi stato usato da queste autrici, che si erano ricordate del fumetto di Mitsuteru Yokoyama, con cui erano cresciuti negli anni precedenti.\nDove all'inizio il concetto si sia maggiormente sviluppato \u00e8 difficile da individuare, ma alcune delle sue prime radici stanno nelle risposte ai lettori al riguardo della serie poliziesca scritta da Rampo Edogawa: nelle sue opere il personaggio di nome Yoshio Kobayashi (ragazzetto che fa parte d'un gruppo di detective dilettanti) mostra d'avere un profondo attaccamento e dipendenza nei confronti del protagonista adulto Kogoro Akechi.\nYosho \u00e8 un bell'adolescente che aiuta sempre il detective privato a risolvere i casi, e per un certo periodo di tempo stabiliscono assieme addirittura un rapporto di convivenza. Questo rapporto molto intimo, anche se mai giunge ad esser chiaramente sessuale, tra l'uomo (sposato) ed il ragazzo ha in parte almeno ispirato tutto il successivo evolversi del tema shotacon.\nL'uso del termine nelle culture fandom sia occidentali che giapponesi pu\u00f2 comprendere opere che vanno dall'esplicitamente pornografico (hentai) ad altre lievemente suggestive ed erotizzate, fino ad altre ancora romantiche o in cui la sessualit\u00e0 dei personaggi \u00e8 del tutto assente. Cos\u00ec come il lolicon anche lo shotacon \u00e8 strettamente correlato ai concetti di \"kawaii\" (carineria) e \"moe\" (in cui i protagonisti son presentati come bambini inermi al fine d'aumentar l'identificazione del lettore ed ispirar sentimenti di protezione). In quanto tali i temi shotacon son utilizzati ampiamente anche in una variet\u00e0 di fumetti non erotici.\nElementi dello shotacon, cos\u00ec come dello yaoi, sono relativamente comuni anche nei manga sh\u014djo: due esempi al riguardo possono essere quelli relativi a \"Loveless\" (al cui interno esiste un rapporto erotizzato ma non consumato tra il protagonista dodicenne e il suo \"guardiano-istruttore\" ventenne) e ad Host Club - Amore in affitto (in cui uno dei personaggi, \"Honey\" \u00e8 chiaramente ispirato al tema shotacon).\nOccasionalmente anche i Seinen manga, in particolare quelli rivolti agli otaku, contengono entro contesti non pornografici la presenza di ragazzini in forma erotizzata: un esempio \u00e8 Yubisaki Milk Tea il cui protagonista \u00e8 un sedicenne con l'hobby per il Crossdressing.\nIl critico Tamaki Saito suggerisce che in origine lo shota fosse una propaggine dello yaoi, quindi eminentemente omosessuale, ma che venne successivamente adottato dai lettori maschi finendo cos\u00ec col subire l'influenza del parallelo lolicon: quindi egli sostiene che \"i testi Shota prodotti da autori donne sono strutturalmente identici a quelli Yaoi, mentre gli Shota composti espressamente da/per la sottocultura Otaku distinguono e chiarificano la posizione assunta da questi personaggi infantili, trasformandoli a volte in ragazze con il pene\"\" (o il complementare \"cuntboy\"-ragazzo con la vagina, che equivale al transessuale).\nTematiche e pubblicazioni.\nLe storie Shota son comunemente pubblicate in antologie quindicinali; solo a volte, in seguito, viene messo in commercio anche in volumi individuali. Molte storie son pubblicate come dojinshi Shotaket, un convegno annuale per la vendita di materiale doujin-shota, \u00e8 stato fondato nel 1995: a quanto pare da un gruppo di autori di sesso maschile. L'edizione 2008 ha offerto lavoro a quasi 200 circoli, con migliaia di partecipanti.\nParte delle d\u014djinshi e dei manga Shota sono realizzati da autori donne per lettrici femminili: le tematiche includono rapporti tra gli stessi ragazzini, o tra un ragazzino e una controparte pi\u00f9 grande o adulta, che pu\u00f2 essere sia maschile che femminile; in questi ultimi casi solitamente il ragazzino protagonista si dimostra particolarmente passivo nel rapporto. Lo shotacon rivolto al pubblico femminile \u00e8 quasi esclusivamente yaoi.\nDal punto di vista grafico, il disegno tende a evidenziare l'aspetto infantile, del tutto innocente e ingenuo dei protagonisti, rientrando nell'estetica del \"kawaii\".\nSpesso il kawaii e l'infantilismo dei personaggi mostrati \u00e8 tanto enfatizzato, da renderli volutamente indistinguibili rispetto al proprio genere sessuale: in tal caso si parla di . Quando invece ai protagonisti sono aggiunte \"appendici\" che li rendono simili a piccoli animali (orecchie e code da gattino, o da cagnolino), si parla di (\"Loveless\" ne \u00e8 un esempio caratteristico).\nGli shotacon dedicati al pubblico maschile (detti \"straight shota\", dove \"straight\" significa eterosessuale e \"shota\" \u00e8 l'abbreviazione di \"shotacon\") mostrano invece rapporti tra un protagonista maschile, nella prepubert\u00e0 o nella primissima adolescenza, ed una protagonista femminile in un'et\u00e0 adulta. Talvolta, negli \"straight shota\" il divario di et\u00e0 tra le due controparti non \u00e8 particolarmente grande, ma la protagonista femminile \u00e8 comunque pi\u00f9 sviluppata della controparte maschile nelle dimensioni e nelle forme del corpo; tali opere vanno quindi considerate pi\u00f9 vicine a una sorta di macrofilia che alla vera e propria gerontofilia.\nLe storie Shota possono essere spesso create e pubblicate come parte di un sottogenere dell'hentai in antologie o riviste specializzate in narrativa omosessuale (un esempio \u00e8 dato da \"Sh\u014dnen Ai no Bigaku\"). Alcune riviste per uomini gay che offrono un mix particolarmente ampio di materiale pornografico possono presentare occasionalmente anche racconti o manga con protagonisti dai caratteri Shota.\nNon solo d\u014djinshi.\nRapporti di tipo shotacon possono essere rintracciati anche in opere commerciali, destinate alla grande massa: in questo caso, ovviamente, l'aspetto sessuale \u00e8 quasi sempre del tutto assente, almeno esplicitamente (quindi non si tratta di pornografia), mentre anche quello affettivo pu\u00f2 rimanere al livello di semplici allusioni. Potrebbero essere ipotizzati come shotacon i rapporti tra Misato e Shinji in \"Evangelion\"; tra Nanami Kiry\u016b e Mitsuru Tsuwabuki in \"Utena\"; tra Yukito e Syaoran Li in \"Card Captor Sakura\". In altri casi invece vi \u00e8, da parte del pubblico femminile, un'appropriazione di personaggi provenienti da opere di massa, usati come protagonisti in d\u014djinshi di genere shotacon.\nTuttavia, hanno cominciato a comparire sul mercato a partire dai primi anni 2000 sul alcune opere commerciali esplicite, sia nei videogiochi (Enzai ne \u00e8 un esempio, un eroge con espliciti atti sessuali che coinvolgono giovani ragazzi), sia nei manga (con varie riviste specifiche), sia negli anime: esempi di questi ultimi sono \"Boku no Pico\" (per un totale di tre episodi), che il produttore ha descritto come il primo anime autenticamente shotacon, e \"Kodomo no jikan - A Forbidden Time\" (quest'ultimo straight shota, cio\u00e8 etero), da non confondere con l'omonimo manga e anime di Kaworu Watashiya.\nLegalit\u00e0.\nAlcuni critici sostengono che il genere shotacon rappresenta una vera e propria apologia della pedofilia, contribuendo addirittura all'aumento del rischio di Abusi sessuali sui bambini, mentre altri fanno notare che non vi \u00e8 alcuna prova di questo.\nLa legalit\u00e0 di questo tipo di pornografia \u00e8 oggetto di discussioni negli Stati Uniti, nel Regno Unito, e nello stesso Giappone: a causa di possibili questioni legali gli editori americani di yaoi evitano di pubblicare opere raffiguranti personaggi minorenni, quando questi si trovino implicati all'interno di storie o situazioni troppo esplicitamente sessuali.\nNel 2006 la rivista Yaoi June ha pubblicato una traduzione in inglese di creata da Mako Takahashi col titolo di \"Almost Crying\",: si tratta d'un manga shota contenente diverse storie con protagonisti personaggi maschili appena entrati nella pubert\u00e0, ma le cui relazioni non giungono mai ad esser apertamente sessuali.\nIn altri paesi, come Paesi Bassi e Italia, lo shotacon non viene invece considerato illegale."}
{"id": "4141", "revid": "2153148", "url": "https://it.wikipedia.org/wiki?curid=4141", "title": "Sterlina irlandese", "text": "La sterlina irlandese fu la valuta della Repubblica d'Irlanda dal 1979 fino al suo rimpiazzo da parte dell'euro avvenuto formalmente il e \"de facto\" il , giorno in cui la valuta fisica cess\u00f2 la sua circolazione.\nEra divisa in 100 \"penny\" (plurale \"pence\")\nL'Irlanda fin dal 1826 ha seguito il sistema monetario britannico. Come il Regno Unito, l'Irlanda ha adottato il sistema decimale il 15 febbraio 1971 \u2014 conosciuto come Decimal Day \u2014 con lo stesso insieme di valori (\u00bd, 1, 2, 5, 10, e 50 \"pence\"), pesi e dimensioni delle monete britanniche ma con immagini differenti, come gi\u00e0 avvenuto dall'introduzione di monetazione irlandese indipendente nel 1928.\nLa separazione dalla sterlina britannica avvenne nel 1979, assumendo la denominazione di \"Irish pound\" (in inglese) o \"Punt\", (in irlandese).\nLe monete emesse dopo il 1979 (20p e \u00a31) furono completamente differenti da quelle inglesi ed una nuova trasformazione si ebbe all'inizio degli anni novanta, con una riduzione delle dimensioni delle monete da 5p e 10p.\nIl 1\u00ba gennaio 1999 entr\u00f2 in vigore l'Euro, il cui tasso di cambio irrevocabile con la sterlina era stato fissato il giorno precedente in 0,787564 sterline irlandesi per 1 euro. Da quel momento la sterlina rimase in vigore solo come \"espressione non decimale dell'euro\", anche se monete e banconote continuavano ad essere denominate in sterline. Per tutte le forme di pagamento \"non-fisiche\" (trasferimenti elettronici, titoli, ecc.), invece, da quella data si adott\u00f2 solo l'euro.\nIl 1\u00ba gennaio 2002, con l'entrata in circolazione delle monete e banconote in euro, si apr\u00ec una fase di doppia circolazione, durata fino al 9 febbraio 2002.\nLe vecchie monete e banconote in sterline possono ancora essere cambiate in euro, senza limite di tempo."}
{"id": "4142", "revid": "125622093", "url": "https://it.wikipedia.org/wiki?curid=4142", "title": "Teresa di Lisieux", "text": "Beatificata il 29 aprile 1923 da papa Pio XI, fu proclamata santa dallo stesso papa il 17 maggio 1925.\n\u00c8 patrona dei missionari dal 1927 assieme a san Francesco Saverio e, dal 1944, assieme a sant\u2019Anna, madre della Beata Vergine Maria, e a Giovanna d'Arco, patrona di Francia. La sua festa liturgica ricorre il 1\u00ba ottobre o il 3 ottobre (data originariamente stabilita e ancora rispettata da chi segue la messa tridentina del Rito romano). Il 19 ottobre 1997, nel centenario della sua morte, fu proclamata dottore della Chiesa, terza donna, a quella data, a ricevere tale titolo dopo Caterina da Siena e Teresa d'Avila.\nL'impatto delle sue pubblicazioni postume, tra cui \"Storia di un'anima\" pubblicata poco tempo dopo la sua morte, \u00e8 stato rilevantissimo. La novit\u00e0 della sua spiritualit\u00e0, chiamata anche teologia della \u201cpiccola via\", o dell'\u201cinfanzia spirituale\u201d, ha ispirato moltitudini di credenti e profondamente colpito anche molti non credenti.\nBiografia.\nLa prima infanzia ad Alen\u00e7on (1873-1877).\nTeresa nacque il 2 gennaio 1873 ad Alen\u00e7on, in Normandia, da Louis Martin e Marie-Az\u00e9lie Gu\u00e9rin Martin (detta Z\u00e9lie). Battezzata due giorni dopo nella basilica di Notre-Dame d\u2019Alen\u00e7on, ebbe per padrino Paul Boul, figlio di un amico di famiglia, e per madrina la propria sorella maggiore Marie, entrambi tredicenni. All'et\u00e0 di due mesi Teresa soffre di enterite, sembra per le difficolt\u00e0 di adattamento insorte dopo la forzata interruzione dell\u2019allattamento naturale della madre, e si teme addirittura per la sua vita: viene allora chiamata, su consiglio del medico, una nutrice, Rose Taill\u00e9, che era gi\u00e0 stata impiegata dai coniugi Martin per i due figli maschi, Marie-Joseph-Louis e Marie-Joseph-Jean-Baptiste, morti in tenerissima et\u00e0, la quale pone la condizione di potersi occupare della bambina al proprio domicilio, nella fattoria di Semall\u00e9, distante otto chilometri da Alen\u00e7on. Teresa vi rester\u00e0 un anno, superando la crisi e rimettendosi in buone condizioni.\nTornata a casa dalla sua famiglia, \u00e8 capace di camminare da sola. Vivace ed espansiva, \u00e8 fonte di continua gioia per i genitori e le sorelle, ma \u00e8 anche molto emotiva e soggetta a frequenti crisi di pianto. Il padre la chiama \u201cmia reginetta\u201d, ed \u00e8 ovviamente ricambiato con l\u2019appellativo di \u201cmio re\u201d. \u00c8 capace di provare sentimenti pi\u00f9 elevati di quelli solitamente propri dei bambini della sua et\u00e0: in particolare, \u00e8 spesso generosa, anche se le capita di fare i capricci, di bisticciare con la sorella C\u00e9line - quella a lei pi\u00f9 vicina come et\u00e0 (vi sono fra loro tre anni di differenza) - e di avere qualche piccola vanit\u00e0. Sua madre dir\u00e0 in seguito che Teresa \u00ab\u00e8 di una intelligenza superiore a quella di C\u00e9line, ma molto meno dolce, e soprattutto di una testardaggine quasi invincibile. Quando dice no, niente la pu\u00f2 far cedere\u00bb.\nCresce in una famiglia di devoti cattolici (i genitori assistono ogni mattina alla messa delle cinque e mezza e si attengono scrupolosamente ai digiuni e alle preghiere secondo i tempi dell'anno liturgico). I coniugi Martin hanno saputo costruirsi negli anni con il loro lavoro una situazione economica molto florida, ma trovano il tempo di dedicarsi anche ad opere caritatevoli, accogliendo quando se ne d\u00e0 l\u2019occasione viandanti e assistendo malati e anziani. La personalit\u00e0 di Teresa da bambina presenta presto degli aspetti singolari, in parte riconducibili all'ambiente familiare profondamente improntato alla devozione. Cos\u00ec, ella gioca a fare la suora, si sforza di fare piacere a Ges\u00f9 e si preoccupa di sapere se egli sia contento di lei. Un giorno arriva addirittura ad augurare a sua madre di morire; sgridata, spiega che lo ha detto perch\u00e9 desidera che lei possa cos\u00ec raggiungere pi\u00f9 presto la felicit\u00e0 del Paradiso. Si racconta che una sera la futura Santa, osservando nel cielo stellato la costellazione di Orione, sia felice di notare alcune stelle che formano una T, esclamando con gioia che il suo nome \u00e8 scritto in cielo.\nNel 1865 Z\u00e9lie si scopre un nodulo dolente al seno: ne \u00e8 preoccupata e considera l\u2019ipotesi di sottoporsi a un intervento chirurgico. Erano forse gi\u00e0 i primi segni del tumore al seno che la porter\u00e0 alla morte dodici anni dopo. Solo nel dicembre 1876 un medico le rivela la gravit\u00e0 della malattia, quando \u00e8 troppo tardi per tentare un'operazione. Il 24 febbraio 1877 Z\u00e9lie perde sua sorella maggiore Marie-Louise Gu\u00e9rin, che muore di tubercolosi al convento della Visitazione di Le Mans, dove aveva preso il nome di suor Marie-Dosith\u00e9e. Nel giugno 1877 parte per Lourdes in pellegrinaggio, nella speranza di ottenere la guarigione, o comunque un aiuto per affrontare le difficolt\u00e0 della sua condizione. Muore il 28 agosto dello stesso anno, dopo lunga agonia. Rimasta cos\u00ec orfana a quattro anni e mezzo, Teresa rilev\u00f2 in seguito che la prima parte della sua vita si era fermata proprio quel giorno; sua sorella Pauline fu allora da lei scelta come \u201cvice-madre\u201d.\nLisieux (1877-1887).\nIl 16 novembre 1877 Louis e le sue cinque figlie si trasferiscono a Lisieux, per avvicinarsi a Isidore Gu\u00e9rin, fratello di Z\u00e9lie, e alla sua famiglia, conformemente al desiderio manifestato da Z\u00e9lie prima di morire. Questi in precedenza era stato nominato co-tutore delle nipoti. Per accogliere la famiglia Martin, Isidore e la moglie hanno trovato una casa borghese circondata da un parco, les Buissonnets. Al momento dell\u2019arrivo della famiglia Martin, la citt\u00e0 \u00e8 rinomata per la bellezza delle sue case di legno dalle facciate scolpite e decorate, per la cattedrale di San Pietro, del XII secolo, e i suoi mercati. \u00c8 una citt\u00e0 manifatturiera, la pi\u00f9 importante del Calvados, con circa trecento imprese. Ha circa 18.000 abitanti (dati del 1874). La crisi del settore tessile della fine del XIX secolo far\u00e0 sprofondare la citt\u00e0 nel marasma economico. Lo zio Isidore, farmacista a Lisieux, \u00e8 politicamente attivo: monarchico convinto, difende papa Leone XIII e gli sviluppi della dottrina sociale della Chiesa. Louis, invece, che ha ceduto l\u2019attivit\u00e0 commerciale a conduzione familiare di Alen\u00e7on e vive solo delle sue rendite, si dedica totalmente alle figlie, in particolare a Teresa, che porta spesso con s\u00e9 a passeggiare nel grande giardino che circonda la casa familiare, o nei dintorni.\nMarie, che ha diciassette anni, prende in mano le redini della casa con l'aiuto di una domestica, mentre Pauline, che ne ha sedici, si occupa dell'educazione e dell\u2019istruzione, anche religiosa, delle tre pi\u00f9 piccole, L\u00e9onie, C\u00e9line e Teresa. Quest\u2019ultima risente profondamente dei cambiamenti intervenuti nei ritmi della sua giornata: all'animazione della bottega di Alen\u00e7on, sempre piena di clienti e di lavoranti, succede l\u2019atmosfera raccolta della grande dimora dove, a parte i parenti, e in particolare le cugine, figlie di Isidore Gu\u00e9rin, si vedono poche persone. Scriver\u00e0 Teresa: \u00abA partire dalla morte di mamma, il mio felice carattere cambi\u00f2 completamente; io cos\u00ec viva, cos\u00ec espansiva, divenni timida e dolce, sensibile fino all'eccesso\u00bb.\nNonostante l'amore che le prodigheranno suo padre e Pauline e i giochi con le sorelle e le cugine, la nuova condizione di vita lascia ovviamente una traccia di malinconia nell\u2019animo di Teresa, che pi\u00f9 tardi ebbe a indicare il periodo dell\u2019infanzia seguito alla morte della madre come il pi\u00f9 doloroso della vita fino ad allora trascorsa.\nA scuola dalle monache benedettine.\nA otto anni e mezzo, il 3 ottobre 1881, Teresa entr\u00f2 al pensionato delle benedettine a Lisieux. Ogni sera faceva ritorno a casa, essendo il pensionato vicino al domicilio familiare. Le lezioni di Pauline e di Marie le avevano dato delle buone basi, e fu presto tra le prime della classe. Tuttavia \u00e8 con questa nuova esperienza che scopre la vita collettiva, alla quale non era preparata.\nNon riesce a legare con le compagne pi\u00f9 grandi, che aveva fatto ingelosire suo malgrado con il suo buon rendimento scolastico, e piange spesso, anche se si impone di non lamentarsi. Non si trova bene nell\u2019animazione delle ricreazioni. La sua istitutrice la descrive come una bambina obbediente, calma e silenziosa, a volte malinconica. Teresa affermer\u00e0 pi\u00f9 tardi che quei cinque anni furono i pi\u00f9 tristi della sua vita, e che in quel periodo non trovava conforto se non nella presenza della sua \u00abcara C\u00e9line\u00bb.\nTeresa vive con sollievo il ritorno ai Buissonnets la sera, dopo la scuola. I gioved\u00ec e le domeniche sono da lei attesi con impazienza. Con sua cugina Marie Gu\u00e9rin inventa un nuovo gioco: vivere come degli eremiti in un angolo nascosto del giardino.\nLa partenza di Pauline per il Carmelo e il viaggio a Parigi.\nNel corso dell'estate 1882, Teresa viene improvvisamente a conoscenza del fatto che sua sorella Pauline sta per entrare al Carmelo. La prospettiva di perdere la sua \u00abseconda mamma\u00bb la porta alla disperazione: \u00ab [...] avendolo appreso per caso, questo fu come se un macigno si fosse abbattuto sul mio cuore\u00bb. Pauline, cercando di consolarla, le descrive la vita di una carmelitana: Teresa, inaspettatamente, coglie il senso profondo di quanto le viene spiegato, e si sente anch'essa chiamata alla vita del Carmelo. Scriver\u00e0: \u00abSentivo che il Carmelo era il deserto dove il Buon Dio voleva che io andassi a nascondermi\u2026 Sentivo questo con cos\u00ec tanta forza da non avere il minimo dubbio nel mio cuore: non si trattava di un sogno di qualcuno ancora in et\u00e0 infantile che si lasci trasportare ma era proprio la certezza di una chiamata divina; volevo andare al Carmelo non per Pauline ma per Ges\u00f9 solo...\u00bb.\nDurante le vacanze di Pasqua 1883, Louis Martin organizza un viaggio a Parigi con Marie e L\u00e9onie, mentre lo zio Isidore Gu\u00e9rin accoglie a casa propria C\u00e9line e Teresa. Il 25 marzo, sera di Pasqua, durante la cena si evocano i ricordi di Z\u00e9lie. Teresa si abbandona allora a un pianto incontenibile: la si deve mettere a letto, e passa una notte molto agitata, al punto che lo zio, l'indomani, fa chiamare un medico. Questi, davanti alla gravit\u00e0 dei disturbi osservati in Teresa, manda un telegramma a suo padre, che fa ritorno immediatamente da Parigi. Teresa continua per alcune settimane a manifestare sintomi preoccupanti, come tremori, convulsioni, allucinazioni, deliri e fobie. Il padre, le sorelle e tutta la famiglia vivono la prova con grande angoscia, temendo che Teresa stia per impazzire, o rischi addirittura la vita.\nSi ricorre allora alla preghiera; anche Teresa lo fece, rivolgendosi con fiducia alla Madonna perch\u00e9 abbia piet\u00e0 di lei. E la Vergine le d\u00e0 un giorno la risposta, facendole vedere \u201cil suo incantevole sorriso\u201d e guarendola da tutti i suoi disturbi.\nDopo la guarigione, e dopo una lunga e accurata preparazione sotto la guida della sorella Marie, Teresa fa la sua Prima Comunione. Fu per lei un giorno di felicit\u00e0 piena, nel quale ella si offr\u00ec completamente a Ges\u00f9, per appartenere a Lui per sempre.\nNel mese successivo fece la Cresima, e in quel giorno sent\u00ec \u201cla forza di soffrire\u201d, quasi presaga che il martirio dell\u2019anima e del corpo sarebbe stata la sua strada.\nIn uno slancio eroico disse: \u201cOh Ges\u00f9! Dolcezza ineffabile, trasforma per me in amarezza tutte le gioie della terra!\u201d.\nEbbe in seguito, mentre ancora frequentava gli studi all\u2019Abbazia delle benedettine, emicranie e scrupoli, per cui fu tolta dall\u2019Istituto e mandata a lezioni private. Ma l\u2019aspettava la terza prova: la sorella Marie, che dopo l\u2019entrata in convento di Pauline l\u2019aveva seguita nella sua formazione scolastica e religiosa, entrava anche lei al Carmelo.\nTeresa si sent\u00ec sola, senza conforto e guida: le rimanevano il padre e C\u00e9line. Si rivolse allora agli angioletti - i fratelli e le sorelle che non aveva mai conosciuto - perch\u00e9 la liberassero dall\u2019ansia degli scrupoli, e fu completamente esaudita.\nPer prudenza si prolunga la convalescenza di Teresa fino alle vacanze estive, che sono l'occasione per lei di lasciare Lisieux e di fare la sua \u00abentrata nel mondo\u00bb. Per la prima volta ritrova Alen\u00e7on e i luoghi della sua prima infanzia, ma anche la tomba della madre. Dappertutto i Martin sono ricevuti dagli amici di famiglia, la buona borghesia di Alen\u00e7on.\nAlla riconquistata serenit\u00e0 contribuisce un nuovo ospite entrato a far parte della famiglia, il cane Tom, regalato a Teresa dal padre il 26 giugno 1884.\nGli scrupoli.\nNel maggio 1885, Teresa si prepara a quella che in quei tempi chiamavano \"la seconda comunione\". Durante il ritiro, l'abate Victor-Louis Domin, insegnante di religione presso l\u2019abbazia delle benedettine di cui Teresa era semi convittrice, insiste in modo particolare sui peccati che non si devono commettere nel modo pi\u00f9 assoluto, i peccati mortali che nell'ultimo giudizio ci costeranno la morte dell'anima. Le \u00abpene dell'anima\u00bb, che avevano tanto tormentato Teresa e che sembravano essere scomparse, si risvegliano bruscamente. La ragazza, gi\u00e0 cos\u00ec fragile, si adombra di nuovo, credendosi in stato di peccato, e sviluppa un forte senso di colpa a proposito di tutto. Per di pi\u00f9, non osa confidarsi con Pauline, che le pare cos\u00ec distante, nel suo Carmelo. Non le resta per confidarsi con Marie, la sua \u00abultima madre\u00bb, ed \u00e8 a lei che ormai racconta tutto, compresi i pensieri pi\u00f9 \u00abstravaganti\u00bb che le passano per la testa. Questa l'aiuta a preparare le sue confessioni lasciando da parte tutte le sue paure. Tale modo di procedere ha per\u00f2 come effetto di nascondere il suo disagio ai suoi confessori, privandola cos\u00ec dei loro consigli.\nLe vacanze estive sono un momento di distensione per Teresa. Con la sorella C\u00e9line trascorre quindici giorni a Trouville-sur-Mer, rinomata localit\u00e0 balneare della Normandia a circa 40 chilometri da Lisieux. \u00abTeresa appare decisamente felice\u00bb, constata sua zia: \u00abmai l'ho vista cos\u00ec gioiosa\u00bb.\nNella seguente notte di Natale, in cui aveva quattordici anni, in seguito ad un avvenimento in s\u00e9 abbastanza banale, ebbe una grazia tutta particolare che le fece riscoprire in s\u00e9 \u201cla forza d\u2019animo perduta all\u2019et\u00e0 di quattro anni, il suo equilibrio e la piena padronanza di s\u00e9\u201d. Fu quello per lei un avvenimento importantissimo, che ella non esit\u00f2 a definire la sua \u201cconversione\u201d; con esso incominci\u00f2 il terzo periodo della sua vita, decisivo per la sua santificazione. In effetti, la conversione di Natale fu \u201ccompleta\u201d. Teresa inizi\u00f2 da allora \u201cla sua corsa di gigante\u201d. Si sent\u00ec spiritualmente accesa da un grande fuoco di amore verso Dio, di amore e comprensione verso il prossimo, di zelo apostolico per le anime e per la loro salvezza.\nIl \"processo Pranzini\".\nTeresa segu\u00ec, per circa due mesi, sul quotidiano \"La Croix\" lo svolgimento del processo a Enrico Pranzini, che aveva assassinato tre donne. Teresa, in una sorta di sfida personale contro il male, e quasi per provare la solidit\u00e0 della sua fede, il 13 luglio 1887, giorno della condanna di Pranzini, prese come compito quello di convertire il \"grande criminale\" coinvolgendo in quest'azione di preghiera anche sua sorella C\u00e9line. Gli sforzi di Teresa furono ricompensati quando apprese dal giornale La Croix che il 31 agosto, sul patibolo, Pranzini aveva per due volte, dopo un primo diniego, abbracciato il crocifisso in punto di morte.\nVerso il monastero.\nTeresa si sente ormai pronta ad entrare al Carmelo di Lisieux, e ne ha anche immaginato la data: il 25 dicembre 1887, il giorno dell'anniversario della sua \u201cconversione\u201d. Sente ugualmente che dovr\u00e0 superare numerosi ostacoli e, pensando forse a Giovanna d'Arco, si dichiara decisa a \u00abconquistare la fortezza del Carmelo con le armi\u00bb.\nPrima di tutto deve ottenere il consenso della sua famiglia e soprattutto di suo padre. Determinata ma timida, esita davanti a lui a confidargli il suo segreto, anche perch\u00e9 Louis Martin ha sub\u00ecto qualche settimana prima un attacco che l'ha lasciato paralizzato pi\u00f9 ore. Il 29 maggio 1887, giorno della Pentecoste, dopo aver pregato tutto il giorno, gli presenta la sua richiesta la sera, nel giardino dei Buissonnets. Louis le obietta la sua giovinezza, ma si lascia presto convincere da sua figlia. Aggiunge anche che Dio gli fa \u00abun grande onore di chiedergli di offrirgli le sue figlie\u00bb.\nLe sorelle pi\u00f9 grandi la pensano in modo diverso: Marie cerca di differire la decisione, diversamente Pauline la incoraggia. C\u00e9line, che soffre di pi\u00f9 da una possibile partenza di sua sorella, la sostiene ugualmente. Ma un grande ostacolo si presenta nell'ottobre 1887: lo zio Isidore, tutore delle figlie Martin, pone il suo veto al progetto della nipote. Prudente, il farmacista di Lisieux teme \u00abche cosa si dir\u00e0\u00bb e, se non mette in dubbio la vocazione religiosa di Teresa, le chiede di attendere almeno di compiere diciassette anni.\nLa giovane, fiduciosa nonostante tutto, si confida a Pauline. Ma dal 19 al 22 ottobre prova per la prima volta della sua vita \"aridit\u00e0\" interiore. Questa \u00abnotte profonda dell'anima\u00bb la disorienta, tanto pi\u00f9 avendo ricevuto cos\u00ec tante grazie dopo Natale.\nAll'et\u00e0 di 14 anni Teresa decise quindi, seguendo l'esempio di Teresa d'Avila, di farsi monaca. Sebbene le monache del Carmelo avessero dato il loro parere favorevole, e il padre, e con qualche difficolt\u00e0 anche lo zio, avessero dato la loro autorizzazione, per la sua giovane et\u00e0 trov\u00f2 le obiezioni del parroco di Saint-Jacques, il canonico Jean-Baptiste Delatro\u00ebtte, che le consigli\u00f2 di rivolgersi al vescovo. Nel novembre 1887 il vescovo di Bayeux, Flavien-Abel-Antoine Hugonin, le neg\u00f2 il permesso e lei intraprese con il padre Louis e la sorella prediletta C\u00e9line un viaggio a Roma per rivolgere questa sua richiesta direttamente a papa Leone XIII.\nIl pellegrinaggio a Roma.\nNel 1887, per il giubileo per i 50 anni di sacerdozio di papa Leone XIII, le diocesi di Coutances e di Bayeux e Lisieux organizzano un pellegrinaggio a Roma, dal 7 novembre al 2 dicembre. Guidato dal vescovo di Coutances e Avranches, Abel Anastase Germain, al viaggio partecipa un gruppo di 197 pellegrini, tra cui 75 preti e i Martin; in assenza del vescovo di Bayeux e Lisieux, Flavien-Abel-Antoine Hugonin, c'\u00e8 l'abate Maurice-Joseph R\u00e9v\u00e9rony, suo vicario generale, che lo rappresenta. Lungo il percorso, tra le altre citt\u00e0, Teresa fa sosta a Firenze presso il convento di Santa Maria Maddalena dei Pazzi, in Borgo Pinti.\nL'appuntamento \u00e8 fissato a Parigi: Louis Martin approfitta dell'occasione per far visitare la capitale alle sue figlie. \u00c8 durante una messa a Nostra Signora delle Vittorie che Teresa \u00e8 infine liberata dall'ultimo dei suoi dubbi: \u00e8 proprio la Vergine che le ha sorriso e l'ha guarita dalla sua malattia cinque anni prima. Teresa le affida allora il viaggio e la sua vocazione.\nUn treno speciale li conduce in Italia dopo aver attraversato la Svizzera. La giovane non smette di ammirare i paesaggi che scopre durante il viaggio, ed \u00e8 cosciente di ci\u00f2 cui dovr\u00e0 rinunciare per sempre, sicura che entrer\u00e0 nel Carmelo: \u00abmi dicevo: pi\u00f9 tardi, nell'ora della prova, quando prigioniera al Carmelo non potr\u00f2 contemplare che una piccola porzione di cielo, mi ricorder\u00f2 di ci\u00f2 che sto vedendo oggi\u00bb.\nA Roma, la mattina 20 novembre 1887, giunge il momento tanto atteso dell'udienza dal papa Leone XIII. Dopo la messa celebrata dal papa nella cappella pontificia, il vicario generale del vescovo di Bayeux e Lisieux presenta i componenti del gruppo al pontefice, facendo loro espresso divieto di parlargli, dato che era un po\u2019 affaticato. Nonostante ci\u00f2, Teresa, venuto il suo turno, si inginocchia piangendo davanti al pontefice, dicendogli: \u00abSantissimo Padre, ho una grande grazia da domandarvi\u00bb. Il vicario spiega che si tratta di una ragazza che vuole entrare al Carmelo. \u00abBambina mia, fate quello che vi diranno i superiori\u00bb, dice allora il papa a Teresa. Lei per\u00f2 insiste: \u00abSantissimo Padre, se voi diceste di s\u00ec andrebbe bene a tutti!\u00bb. Papa Pecci replica allora: \u00abAndiamo, andiamo: entrerete se il buon Dio lo vuole!\u00bb.\n Ma Teresa spera ancora in una risposta conclusiva, e rimane in attesa davanti al papa con le mani giunte sulle sue ginocchia: devono intervenire due guardie per accompagnarla all'uscita.\nSulla via del ritorno, a Nizza, il vicario generale R\u00e9v\u00e9rony cambia il proprio orientamento \u201cattendista\u201d sulla richiesta di Teresa e promette di appoggiarla. Qualche mese dopo, il 9 aprile 1888, a poco pi\u00f9 di quindici anni, Teresa assume il nome di \"Teresa del Bambin Ges\u00f9\" (in seguito integrato con l\u2019aggiunta delle parole \"del Volto Santo\"). Il suo nome completo da religiosa \u00e8 dunque \"Teresa del Bambin Ges\u00f9 e del Volto Santo\".\nLa vita in monastero (aprile 1888-1896).\nIl periodo del postulato.\nIl postulato di Teresa comincia con la sua entrata al Carmelo il 9 aprile 1888, tanto osteggiata dal canonico Delatro\u00ebtte ma auspicata dalle suore l\u00ec presenti, tra cui madre Marie de Gonzague. Teresa deve qui abituarsi ad uno stile di vita ben pi\u00f9 austero e confrontarsi con i sospetti che possa attirare su di s\u00e9 troppe attenzioni e, essendo ormai tre sorelle Martin, con suor Agn\u00e8s de J\u00e9sus (Pauline) e suor Marie du Sacr\u00e9 Coeur (Marie), ricostituire nel Carmelo quella stessa comunit\u00e0 familiare dei Buissonnets.\nIn monastero la accoglie come priora madre Marie de Gonzague, che rester\u00e0 in tale carica fino al 20 febbraio 1893, quando le subentra madre Agn\u00e8s de J\u00e9sus (al secolo Pauline, la sorella di Teresa); conosce quella che era considerata la fondatrice del Carmelo di Lisieux, madre Genevi\u00e8ve de Sainte Th\u00e9r\u00e8se, al secolo Claire Bertrand (1805-1891)\nIl noviziato. La malattia del padre.\nIl 10 gennaio 1889 ha luogo la cerimonia di presa d\u2019abito: Teresa percorre, al braccio del padre Louis, la navata della Chiesa del Carmelo. Il padre appare in discrete condizioni, ma un mese dopo, il 10 febbraio, \u00e8 la crisi: in stato confusionale, credendo di trovarsi in un campo di battaglia, egli impugna una pistola creando una situazione pericolosa. Viene chiamato in tutta fretta suo cognato, Isidore Gu\u00e9rin, che riesce a disarmarlo. Due giorni dopo il medico che \u00e8 stato chiamato, constatata la gravit\u00e0 della situazione, decide l'internamento di Louis all'ospedale psichiatrico del Bon Sauveur a Caen. Ci rester\u00e0 tre anni, meravigliando il personale con la sua gentilezza e la sua docilit\u00e0 durante i suoi lunghi momenti di lucidit\u00e0, e dando testimonianza della sua fede. Egli accetta la situazione con coraggio e rassegnazione: \u201cSo perch\u00e9 il buon Dio mi ha dato questa prova: non avevo mai avuto umiliazioni durante la mia vita, avevo bisogno di averne una\u201d.Le sorelle Martin, che hanno sempre avuto grande affetto e devozione per il padre, sono costrette a sopportare per l\u2019episodio commenti malevoli. Teresa resta in silenzio, appoggiandosi alla preghiera e alla lettura della Bibbia. L'analisi grafologica fatta molti anni dopo delle sue lettere la mostra in uno stato di grande tensione, a tratti sull'orlo del tracollo.\nLa professione solenne dei voti.\nIl 24 settembre 1890, a diciassette anni e mezzo, suor Teresa di Ges\u00f9 Bambino pronuncia i suoi voti solenni e diventa definitivamente una carmelitana. Questo giorno di gioia e di realizzazione per la giovane \u00e8 per\u00f2 \u201cinteramente velato di lacrime\u201d, tanto piange l\u2019assenza di suo padre.\nInfine, il 10 maggio 1892, la prova finisce: il padre di Teresa \u00e8 portato via dall\u2019Istituto di Caen dov\u2019era ricoverato. Il vecchio Louis pu\u00f2 reincontrare le sue tre figlie carmelitane nel parlatorio, per la prima volta da quattro anni (sar\u00e0 anche l\u2019ultima). \u00c8 lucido, ma molto dimagrito e non parla. Lo portano dai Gu\u00e9rin, dove C\u00e9line e L\u00e9onie, aiutate da una cameriera e da un domestico, si occupano di lui, perch\u00e9 non cammina pi\u00f9.\nLa vita discreta di una carmelitana.\nGli anni che seguono sono quelli della maturazione della sua vocazione. Teresa prega senza grandi emozioni sensibili ma con fedelt\u00e0. Evita anche di mischiarsi nella dialettica interna alla comunit\u00e0 di monache che talvolta turba la stessa vita comunitaria preferendo stare in disparte e invece moltiplica i piccoli atti di carit\u00e0 e di attenzione alle altre monache, rendendo dei piccoli servizi senza segnalarlo. Accetta in silenzio le critiche, anche quelle che possono essere ingiuste e sorride alle consorelle anche quando maldisposte verso di lei.\nL'elezione di suor Agn\u00e8s a priora.\nNel 1893, madre Marie de Gonzague giunge al termine del suo secondo mandato consecutivo di priorato. Non pu\u00f2 dunque ripresentarsi. \u00c8 Pauline, suor Agn\u00e8s de J\u00e9sus, che \u00e8 eletta il 20 febbraio 1893, priora del Carmelo per i successivi tre anni. Questa situazione non \u00e8 delle pi\u00f9 facili per Pauline, e per le sue sorelle: madre Marie de Gonzague intende comunque esercitare la sua influenza. In pi\u00f9 lo stesso canonico Jean-Baptiste Delatro\u00ebtte, superiore del Carmelo di Lisieux, esorta pubblicamente madre Agn\u00e8s a lasciarsi consigliare dall'ex priora. Pauline dovr\u00e0 quindi mostrarsi particolarmente diplomatica. Inoltre non deve dare l'impressione di favoritismi verso le sue due sorelle, Marie du Sacr\u00e9 Coeur e Teresa. Madre Marie de Gonzague conserva, nello stesso periodo, l\u2019ufficio di maestra delle novizie, e la priora madre Agn\u00e8s affida a Teresa l\u2019incarico di coadiuvarla come vice-maestra.\nIl 24 giugno 1893 L\u00e9onie entra al monastero delle Visitandine di Caen. Durante l\u2019estate 1893, Louis viene portato al castello della Musse, una grande tenuta di campagna nei pressi di \u00c9vreux che \u00e8 stata ereditata dal cognato Isidore Gu\u00e9rin.\nTeresa e le carmelitane di Compi\u00e8gne.\nNel 1894 viene celebrato il centenario del martirio delle carmelitane di Compi\u00e8gne (all'epoca non ancora beate), le sedici monache carmelitane scalze (undici monache, due converse, due suore esterne e una novizia) giustiziate il 17 luglio 1794 per aver rifiutato di rinunciare al voto monastico, nel contesto della Rivoluzione francese. Questo avvenimento ha una grande ripercussione in tutta la Francia, e ancora di pi\u00f9 nel Carmelo di Lisieux. Le religiose del Carmelo di Compi\u00e8gne chiedono alle consorelle di Lisieux di contribuire alla decorazione della cappella.\nLa morte di Louis Martin e l\u2019ingresso al Carmelo di Lisieux di C\u00e9line.\nLe condizioni di salute del padre di Teresa peggiorano: il 27 maggio 1894 subisce un grave ictus che lo lascia con il braccio sinistro paralizzato. Il 5 giugno arriva una crisi cardiaca. Malgrado il suo stato di salute, si cerca di dargli un po\u2019 di conforto portandolo alla Musse all\u2019inizio di luglio. L\u00e0 muore il 29 luglio 1894, in presenza della figlia C\u00e9line. \u00c8 sepolto a Lisieux il 2 agosto. Il 14 settembre C\u00e9line raggiunge le sorelle entrando al Carmelo di Lisieux.\nLa scoperta della \"piccola via\" e la spiritualit\u00e0 di Teresa.\nTeresa \u00e8 entrata al Carmelo con il desiderio di divenire una grande santa. Ma gi\u00e0 alla fine del 1894, al termine di sei anni di vita carmelitana si trova costretta a riconoscere che questo obiettivo \u00e8 praticamente impossibile da raggiungere. Ha ancora numerose imperfezioni e non ha il carisma di santa Teresa d'Avila, san Paolo e altri grandi santi. Soprattutto, essendo molto volenterosa, vede bene i limiti di tutti i suoi sforzi, sentendosi piccola e ben lontana da questo amore senza difetti che lei vorrebbe praticare. Comprende allora che \u00e8 su questa piccolezza stessa che pu\u00f2 appoggiarsi per domandare l'aiuto di Dio.\nNella Bibbia il versetto \u00abSe qualcuno \u00e8 piccolo, che venga a me!\u00bb () le offre un principio di risposta. Lei che si sente cos\u00ec piccola e incapace pu\u00f2 cos\u00ec rivolgersi a Dio con fiducia. Ma allora che cosa accadr\u00e0? Un passaggio del \"Libro di Isaia\" le offre una risposta profondamente incoraggiante: \u00abCome una madre accarezza i suoi bambini, cos\u00ec io vi consoler\u00f2, io vi porter\u00f2 sul mio seno e vi culler\u00f2 sulle mie ginocchia\u00bb. ()\nTeresa giunge alla conclusione che sar\u00e0 lo stesso Ges\u00f9 che la innalzer\u00e0 alle somme cime della santit\u00e0: \u00abL'ascensore che deve innalzarmi al cielo, sono le vostre braccia, oh Ges\u00f9! Per raggiungere un tale scopo non ho bisogno di divenire grande, al contrario, occorre che io resti piccola e che lo divenga ancora di pi\u00f9\u00bb.\nLa piccolezza di Teresa, i suoi limiti divengono cos\u00ec motivo di gioia, piuttosto che di scoraggiamento. Proprio perch\u00e9 \u00e8 nei suoi limiti che si va ad esercitare l'amore misericordioso di Dio per lei. Nei suoi manoscritti Teresa d\u00e0 a questa intuizione teologica il nome di \u00abpiccola via\u00bb, e a partire dal febbraio 1895 inizia a firmare regolarmente le sue lettere aggiungendovi \u00abpiccolissima\u00bb prima del suo nome.\nFino a quel momento, Teresa impiegava il vocabolario della \"piccolezza\" per richiamare il suo desiderio di una vita nascosta e discreta. A partire da questo momento, lo utilizza anche per manifestare la sua speranza: quanto pi\u00f9 si sentir\u00e0 piccola davanti a Dio, tanto pi\u00f9 potr\u00e0 contare su di Lui.\n\u00c8 anche proprio durante questo periodo che Teresa comincia, su richiesta di madre Agnese, a scrivere i suoi ricordi. Continua ugualmente anche nella composizione di brevi opere teatrali e di cantici, di cui il pi\u00f9 conosciuto \u00e8 \"Vivere d'amore\".\nAll'interno della chiesa cattolica, la via teresiniana dell'abbandono a Dio \u00e8 nota come uno stato d'\"infanzia spirituale\". Questa cosiddetta \"via dell'infanzia spirituale\" (\"piccola via\", \"petite voie\") \u00e8 stata considerata dal Martirologio Romano come suo specifico insegnamento nella santit\u00e0. \u00c8 lei stessa a spiegarla nei seguenti termini:\nNel \"Manoscritto C\" (vedi sotto), al cap. X riprende e approfondisce il paragone:\nLa \"piccola via\" vuole anche indicare non pi\u00f9 solo la consueta spiritualit\u00e0 epicamente appariscente, bens\u00ec pure l'esercizio eroico delle virt\u00f9 cristiane praticato nella vita quotidiana (cf. \"Manoscritto B, 3v\").\nL'offerta all'amore misericordioso.\nIl 9 giugno 1895, in occasione della festa della Santissima Trinit\u00e0, Teresa ha l'improvvisa ispirazione di offrirsi vittima di olocausto \u00aball'amore misericordioso\u00bb. Era d'uso infatti in quell'epoca presso alcune religiose di offrirsi vittime alla giustizia di Dio. La loro intenzione era di soffrire a immagine del Cristo, in unione con Lui, per supplire alle penitenze che non facevano i peccatori.\nLa malattia mortale e la notte della fede (1896-1897).\nNell'aprile del 1896 Teresa contrasse la tubercolosi, che nel giro di 18 mesi la port\u00f2 alla morte. In questo periodo sub\u00ec una crisi profonda, da lei stessa chiamata \"notte della fede\". Durante la Quaresima del 1896 Teresa segue rigorosamente gli esercizi e i digiuni. Nella notte tra il Gioved\u00ec santo e il Venerd\u00ec santo \u00e8 vittima di una prima emottisi. Lo segnala a madre Maria di Gonzaga, insistendo tuttavia sul fatto che non soffre e che non ha bisogno di niente. Una seconda crisi si ripete la notte seguente. Questa volta la priora si preoccupa seriamente e autorizza il marito della cugina di Teresa Marie-Elisa-Jeanne Gu\u00e9rin, il dottor Francisque-Lucien-Sulpice La N\u00e9ele, a visitarla. Questi ipotizza che il sanguinamento sia stato causato dalla rottura di vasi capillari della gola. Ma Teresa non si fa illusioni sull\u2019andamento della sua salute, senza peraltro provare alcun timore. Semmai accade il contrario, poich\u00e9 la morte, ai suoi occhi, le permetter\u00e0 ben presto di andare in quel Cielo dove ritrover\u00e0 colui che essa \u00e8 venuta a cercare al Carmelo: la sua gioia giunge cos\u00ec al suo apice. Continua pertanto a partecipare a tutte le attivit\u00e0 del Carmelo senza risparmio alcuno delle sue forze. Questo periodo difficile \u00e8 anche un periodo di \u00abnotte della fede\u00bb. Durante la settimana santa entra improvvisamente in una notte interiore. Il sentimento di fede che l'animava da tanti anni e le ispirazioni che la facevano vibrare dal \u00abmorir d'amore\u00bb per Ges\u00f9 sono scomparsi forse definitivamente in lei. Ormai nel buio, le sembra di ascoltare una voce interiore che sembra prendersi gioco di lei e della felicit\u00e0 che lei attende con la morte, mentre invece, la voce insinua, avanza s\u00ec ma solo verso \u00abla notte del nulla\u00bb.\nI suoi combattimenti interiori non vertono sull'esistenza di Dio, ma sulla stessa credenza in una vita eterna. In lei si fa strada ormai un'impressione sentita: morir\u00e0 giovane e per niente. Questa prova non le impedisce tuttavia di proseguire nella sua vita di monaca carmelitana, e solo i cantici e le poesie che continua a comporre, su richiesta delle sue consorelle, lasciano intravedere questo combattimento interiore: ad esempio \u00abIl mio Cielo \u00e8 di sorridere a questo Dio che io adoro, allorch\u00e9 egli vuole nascondersi per provare la mia fede\u00bb.\nQuest\u2019ombra non la lascer\u00e0 pi\u00f9 e persister\u00e0 fino alla morte, che avverr\u00e0 un anno pi\u00f9 tardi. Nonostante ci\u00f2, ella vive questa notte come l'ultimo combattimento, l'occasione di provare la sua irriducibile fiducia in Dio. Rifiutando di cedere a questa paura del nulla, moltiplica i suoi atti di fede, con ci\u00f2 volendo significare che lei continua a credere, anche quando il suo spirito \u00e8 invaso da obiezioni alla fede. Questo combattimento \u00e8 stato tanto doloroso che ella ha sempre manifestato il suo desiderio di essere attiva e di fare molto bene dopo la sua morte.\nA partire dal maggio 1896, su richiesta di madre Maria di Gonzaga, tornata priora dal 21 marzo dello stesso anno, viene affidato alle preghiere di Teresa un secondo missionario, padre Adolphe Roulland. Ordinato prete, il 28 giugno 1896, padre Roulland parte come missionario in Cina. La sua corrispondenza epistolare con i suoi fratelli spirituali \u00e8 l'occasione per Teresa di sviluppare la sua concezione della santit\u00e0: \nNel settembre 1896, Teresa manifesta interesse a perseguire la sua vocazione attraverso percorsi solitamente molto distanti l\u2019uno dall'altro: vuole provare a essere nello stesso tempo missionaria, martire, prete, dottore della chiesa. Rilegge allora gli scritti di san Paolo. Nella \"Prima lettera ai Corinzi\", l'inno alla carit\u00e0, al capitolo 13, la illumina profondamente. Come un fulmine che la attraversa, il senso profondo della sua vocazione gli appare d'improvviso:\nIn effetti, la vocazione alla carit\u00e0 ingloba tutte le altre; \u00e8 dunque questa che risponde a tutti i desideri di Teresa.\nRicopier\u00e0 pi\u00f9 passaggi del testamento di Th\u00e9ophane V\u00e9nard.\nL'ultimo calvario e la morte.\nNel gennaio 1897 Teresa scrive: \u00abcredo che la mia corsa ormai non sar\u00e0 pi\u00f9 molto lunga\u00bb. Tuttavia, nonostante l'aggravamento della malattia durante l'inverno, Th\u00e9r\u00e8se riesce ancora a collaborare con le altre carmelitane e a mantenere il suo posto all'interno della comunit\u00e0. Con la primavera gli attacchi di emesi, i forti dolori al petto e gli sputi di sangue divengono quotidiani e Th\u00e9r\u00e8se si indebolisce. Nell'aprile 1897 subisce i contraccolpi del caso Diana Vaughan. Con tale nome era stato pubblicato nel 1895 un volume di \u201cMemorie\u201d ove si raccontavano asserite frequentazioni personali di ambienti satanisti; era seguito poi l\u2019annuncio della conversione dell\u2019\u00abautrice\u00bb, conversione attribuita dalla stessa all'ispirazione di Giovanna d'Arco.\nTeresa, colpita come molti cattolici da questa testimonianza, esprime la sua ammirazione con una preghiera, unita a poche righe di accompagnamento, composta per Diana Vaughan. Madre Agnese aggiunse alla lettera anche una fotografia di Teresa che la raffigura mentre recita nel ruolo di Giovanna d'Arco. Da ricordare poi che Teresa aveva anche scritto, nel giugno 1896, una piccola opera di teatro, ispirandosi proprio alla conversione di Diana Vaughan e intitolata \"Il trionfo dell'umilt\u00e0\". Per Diana Vaughan, che sosteneva di vivere nascosta, si presentava come intermediario presso la stampa un certo L\u00e9o Taxil, gi\u00e0 noto anticlericale, il quale si dichiarava anch'egli convertito alla fede cattolica.\nTuttavia, gi\u00e0 a partire dal 1896 la gente aveva cominciato a dubitare dell\u2019autenticit\u00e0 di quanto sopra; L\u00e9o Taxil annuncia allora per il 19 aprile 1897 una conferenza congiunta con la misteriosa giovane autrice delle \u201cMemorie\u201d. Nel corso di questa conferenza pubblica, egli rivela che Diana Vaughan non era mai esistita e che l\u2019intera vicenda era stata architettata per irridere la credulit\u00e0 dei cattolici. Coloro che assistono alla conferenza sono scandalizzati, mentre al Carmelo si apprender\u00e0 questa notizia solo due giorni dopo, il 21 aprile.\nIl 24 Teresa verr\u00e0 a sapere che la foto che la rappresenta come Giovanna d'Arco \u00e8 stata proiettata nel corso della conferenza. Ella vive l\u2019episodio come una umiliazione e una prova, soprattutto in un periodo in cui \u00e8 gi\u00e0 tormentata dai dubbi. In giugno, madre Maria di Gonzaga le chiede di proseguire nella redazione delle sue memorie. Cos\u00ec le accade di continuare nella scrittura nel giardino, questa volta sulla sedia di infermo che era stata gi\u00e0 utilizzata da suo padre negli ultimi anni della sua malattia e ceduta in seguito al Carmelo.\nA partire dall'8 luglio 1897 Teresa lasci\u00f2 definitivamente la sua cella per l'infermeria del monastero e l\u00ec rester\u00e0 ancora per dodici settimane fino alla sua morte. Il 17 luglio confida:\nIl 17 agosto il dottor La N\u00e9ele visita Teresa. Le viene diagnosticata una tubercolosi in stadio avanzato: un polmone \u00e8 perso completamente, l'altro \u00e8 minato, e anche l\u2019intestino \u00e8 coinvolto. Adesso le sue sofferenze si fanno estreme: \u00abC'\u00e8 da perdere la ragione\u00bb. Poi si placano in un'ultima fase di remissione; Teresa riprende un po' di forze e ritrova anche il suo senso dell\u2019umorismo. Le sue sorelle registrano e ci riportano le sue parole. Le domandano come invocarla quando la pregheranno pi\u00f9 tardi; e lei risponde che bisogner\u00e0 chiamarla \u00abpetite Th\u00e9r\u00e8se\u00bb\nMa a partire dal 29 settembre 1897 la sua agonia ricomincia. Passa un'ultima notte difficile, vegliata dalle sue sorelle. Al mattino dice loro: \u00ab\u00c8 l'agonia allo stato puro senza neppure un minimo di consolazione\u00bb. Domanda quindi di essere preparata spiritualmente a morire. Madre Maria di Gonzaga la rassicura dicendole che essa non ha mai mancato di praticare l'umilt\u00e0, la sua preparazione era dunque fatta. Teresa riflette un istante poi risponde:\nTeresa muore il 30 settembre 1897, alle diciannove e venti.\nDopo la morte. La fama di santit\u00e0.\nIl 1\u00ba ottobre il corpo di Teresa viene esposto nel Coro del Carmelo, dietro le grate. Davanti al feretro sfilarono fino alla domenica sera parenti, amici e fedeli, facendo toccare al corpo di Teresa rosari e medaglie. La mattina del 4 ottobre, e giorno in cui entr\u00f2 in agonia santa Teresa di Ges\u00f9, un carro funebre trainato da due cavalli conduce la salma nel nuovo cimitero delle Carmelitane.\nI funerali di Teresa sono celebrati il 4 ottobre 1897 alla presenza della famiglia e di alcuni amici. Le carmelitane e la piccola cerchia dei familiari avevano amato suor Teresa. Alla sua morte alcune consorelle avrebbero fatto propria l\u2019opinione di una di esse: \u201cNon c\u2019era niente da dire su di lei; era molto gentile e molto modesta, non la si notava, non avrei mai pensato ad una sua santit\u00e0\u201d. Una giovane carmelitana viene sepolta nella pi\u00f9 grande discrezione, un piccolo chicco di grano caduto in terra \u00e8 appena morto. La storia avrebbe potuto fermarsi qui. Ma la grande avventura della \u201cpi\u00f9 grande santa dei tempi moderni\u201d non \u00e8 che all\u2019inizio.\n\u00c8 usanza nei Carmeli redigere una \u201ccircolare\u201d sulle suore decedute che delinei brevemente la loro vita e di diffonderla nei Carmeli. Sotto la responsabilit\u00e0 della priora, madre Marie de Gonzague, madre Agn\u00e8s prepara un libretto che raccoglie numerosi scritti fra cui i due quaderni di ricordi redatti da Teresa, alcune poesie e altri scritti che ella intitoler\u00e0 \u201cStoria di un\u2019anima\u201d al posto di tale circolare.\nMonsignor Hugonin ne autorizza l\u2019uscita, che ha luogo nel 1898. Il libretto, stampato in 2000 copie, \u00e8 diffuso fra i Carmeli e presso i parenti del Carmelo e presso qualche personalit\u00e0 ecclesiastica. Dei vescovi, dei superiori religiosi e dei preti scrivono la loro ammirazione al carmelo. Questa edizione sar\u00e0 esaurita a Pasqua 1899 e numerose riedizioni si succederanno.\nIl passa parola funziona bene: una persona legge la \u201cStoria di un\u2019anima\u201d e ne \u00e8 sconvolta se non ribaltata; prega la \u201cpiccola suora Teresa di Ges\u00f9 Bambino\u201d, \u00e8 esaudita. Scrive al carmelo, racconta il fatto, domanda un ricordo della giovane suora. Presta il libro e rende partecipi del suo entusiasmo molti altri. Numerose lettere indirizzate al carmelo sottolineano l\u2019effetto della \u201cStoria di un\u2019anima\u201d sui lettori.\nLa sua influenza sulla Chiesa \u00e8 stata determinante.\nUna straordinaria devozione popolare verso quella che gi\u00e0 viene chiamata la Santa accelera l\u2019introduzione della causa di beatificazione.\nLa beatificazione.\nNel 1907 monsignor Lemonnier, vescovo di Bayeux, domanda alle carmelitane di annotare i loro ricordi su suor Teresa.\nNel 1909 la causa \u00e8 introdotta, e il processo ordinario di beatificazione comincia nell\u2019agosto del 1910, ma gi\u00e0 dal 1906 la si evoca sulla stampa cattolica. Nel 1907 il nuovo vescovo di Bayeux e Lisieux, monsignor Lemonnier, fa un gesto simbolico, autorizzando una preghiera per domandare la canonizzazione della giovane carmelitana; nel 1908, una nuova preghiera, non della famiglia di Teresa, \u00e8 rivolta ufficialmente al vescovo per l\u2019avvio della procedura; nel 1909, con la designazione del postulatore diocesano e del vicepostulatore, si lancia finalmente il processo. Esso si apre, fra maggio e giugno 1910 con il processo sugli scritti, su richiesta della Congregazione dei riti, e si chiude nel settembre 1912, con il processo sul non culto. Ma un anno intero (agosto 1910-agosto 1911) \u00e8 dedicato alle audizioni dei testimoni del processo principale sulle virt\u00f9 e la fama di santit\u00e0 e di miracoli.\nIl dossier diocesano, chiuso solennemente da monsignor Lemonnier il 12 dicembre 1911, \u00e8 a questo punto preso in carico a Roma dalla Congregazione dei riti, il 13 marzo, quando questa apre la copia autentica degli atti del processo. Superata la prima tappa, l\u2019esame degli scritti si conclude con un nulla osta (11 dicembre 1912). Arriva a questo punto il processo principale. L\u20198 marzo 1913, i postulatori romani presentano la \"Positio\", con il \"summarium\" del \"dossier\" e vari allegati, alle determinazioni della Congregazione. Nuova tappa: la Congregazione dei riti, nel gennaio 1914, autorizza la prosecuzione del processo senza attendere il decorso del termine ordinario di dieci anni. A questo punto, il Promotore della fede, monsignor Verde, formula i suoi rilievi (\"animadversiones\"), ai quali rispondono gli avvocati. La congregazione dei riti non accoglie le obiezioni. Il 10 giugno 1914, primo riconoscimento romano ufficiale, Pio X firma l'introduzione ufficiale della causa.\nL'inizio della guerra in Europa non impedisce alla Congregazione dei riti, in agosto, di chiedere al vescovo di Bayeux e Lisieux l'apertura del processo apostolico, cominciando con l'audizione dei principali testimoni e dei pi\u00f9 anziani. Questo nuovo processo si apre nell'aprile 1915 e dura fino ad agosto 1916. Durante questo periodo, la Congregazione romana non resta inattiva: nel marzo 1916 ratifica il processo sul non culto e allega al processo apostolico una nuova inchiesta sulla fama di santit\u00e0. La molteplicit\u00e0 delle testimonianze dei fedeli e dei racconti dei miracoli ha convinto i giudici. Il vescovo di Bayeux e Lisieux pu\u00f2 quindi continuare il processo apostolico ascoltando i restanti testimoni (settembre 1916-agosto 1917).\nNel frattempo, gli anni di guerra vedono affermarsi un continuo aumento della devozione teresiana, in entrambi gli schieramenti. In particolare, nelle trincee numerosi soldati, laici, seminaristi o preti si affidano alla protezione del \"piccolo fiore\", e spesso testimoniano della sua efficace protezione.\nSi entra ora in una fase esclusivamente romana della causa. Sorge un nuovo rilevante ostacolo: secondo il diritto canonico, essa di regola pu\u00f2 essere trattata soltanto dopo cinquant\u2019anni dalla morte (cio\u00e8, nel caso di Teresa, nel 1947). Si fa un\u2019eccezione, e la meta si avvicina. Il 14 agosto 1921, la Congregazione dei riti riconosce l\u2019eroicit\u00e0 delle virt\u00f9, ma bisogna votare tre volte per respingere le obiezioni del nuovo Promotore della fede, riferite in particolare alla strana malattia di Teresa. L\u2019ostacolo dei due miracoli \u00e8 anch\u2019esso superato con tre votazioni. Il 19 marzo 1923 il decreto \"de tuto\" d\u00e0 il via libera alla beatificazione. A Lisieux, nei giorni seguenti, il corpo di Teresa - si pu\u00f2 ora parlare di reliquie - \u00e8 trasferito alla cappella del Carmelo. Il 29 aprile 1923 Teresa \u00e8 proclamata beata. Il suo culto pu\u00f2 ora essere pubblico, con una festa, il 1\u00ba ottobre, un officio e delle statue nelle chiese.\nI miracoli per la beatificazione.\nAll'epoca erano necessari due miracoli per la beatificazione. Nel caso della Venerabile Teresa di Lisieux, la Chiesa cattolica approv\u00f2 nel 1923 due guarigioni spontanee, inspiegabili dal punto di vista scientifico: \nLa canonizzazione.\nIl 17 maggio 1925 papa Pio XI, attorniato da 23 cardinali e da 250 vescovi, procedette, nella Basilica di San Pietro, a Roma, alla canonizzazione di Teresa. Fra i fedeli giunti a Roma, soltanto 5000 poterono entrare nella Basilica e ascoltare il papa pronunciare la formula solenne che dichiar\u00f2 Teresa di Lisieux, a solo due anni dalla sua beatificazione, santa.\nPer passare dalla beatificazione alla canonizzazione di un beato, al tempo del processo di canonizzazione di Teresa, erano richiesti due nuovi miracoli, diversi da quelli gi\u00e0 valutati in sede di beatificazione.\nUna volta conclusi in senso affermativo, con il relativo decreto del Pontefice, gli accertamenti sul carattere miracoloso degli eventi addotti e sulla loro ascrivibilit\u00e0 all'intercessione della beata Teresa, la canonizzazione pot\u00e9 essere proclamata dal Papa, che con tale atto autorizz\u00f2 e raccomand\u00f2 il culto della nuova santa nella Chiesa universale.\nNel caso di Teresa, i due miracoli considerati, e poi approvati, ai fini della canonizzazione sono stati:\nla guarigione di suor Gabriella Trimusi, delle Piccole Figlie dei Sacri Cuori di Ges\u00f9 e Maria di Parma, da una tubercolosi vertebrale (1923);\nla guarigione di Maria Pellemans (cittadina belga, di Schaerbeck, recatasi in pellegrinaggio sulla tomba della beata Teresa) da una tubercolosi intestinale, della quale soffriva dal 1919 (1923).\nDue anni dopo la sua canonizzazione, il 14 dicembre 1927, con decreto della Congregazione dei riti Teresa \u00e8 stata dichiarata, sempre da Pio XI, congiuntamente con san Francesco Saverio \"patrona dei missionari\", singolare paradosso per chi come lei non si spost\u00f2 mai, dopo aver preso i voti, dal suo convento.\nIn onore della santa, si decide di erigere a Lisieux una grande basilica. I lavori iniziano il 30 settembre 1929; l\u201911 luglio 1937 ha luogo la cerimonia di benedizione, presieduta dal cardinale Eugenio Pacelli, futuro papa Pio XII. Dopo la lunga sospensione dovuta alla guerra, i lavori riprendono e si concludono, con gli allestimenti di vetrate e mosaici, all\u2019inizio degli anni Cinquanta. La basilica viene consacrata l'11 luglio 1954 dall'arcivescovo di Rouen e primate della Normandia Joseph-Marie-Eug\u00e8ne Martin, in presenza dell'arcivescovo di Parigi Maurice Feltin, legato pontificio.\nLa prima chiesa in Italia dedicata a santa Teresa di Lisieux sorge a Bologna. La cerimonia per la posa della prima pietra fu compiuta domenica 21 giugno 1925; l'arcivescovo di Bologna, il cardinale Giovanni Battista Nasalli Rocca di Corneliano, che aveva dato la propria piena adesione al progetto, espresse il desiderio che la nuova chiesa fosse dedicata a santa Teresa del Bambino Ges\u00f9, innalzata all'onore degli altari appena un mese prima. Inaugurata nel 1926 come chiesa sussidiale di Santa Maria degli Alemanni, \u00e8 divenuta parrocchia nel 1940.\nI miracoli per la canonizzazione.\nI due miracoli necessari per la canonizzazione riguardarono: \nDottore della Chiesa.\nIl 19 ottobre 1997 papa Giovanni Paolo II ha dichiarato Teresa Dottore della Chiesa. Al 2015, sono trentasei i santi che nella storia della Chiesa hanno avuto tale riconoscimento, e santa Teresa di Lisieux \u00e8 quella che lo ha avuto avendo terminato la sua esistenza sulla terra in et\u00e0 pi\u00f9 giovane.\nTale decisione \u00e8 stata accolta con grande entusiasmo nell\u2019ambito della Chiesa, ma non sono mancate obiezioni, che si sono appuntate in particolare sull\u2019asserita mancanza di spessore teologico della dottrina teresiniana, rilievi confutati da altri studiosi cattolici che hanno difeso le ragioni sottese alla scelta dell\u2019attribuzione a Teresa del dottorato. Tra questi ultimi pu\u00f2 segnalarsi in particolare la filosofa carmelitana Cristiana Dobner, che nel suo libro \"Eco creante\" (2008) si riferisce in questi termini ai critici della scelta qui in commento:\n\u00ab[...] sono coloro che, incapaci di superare la barriera del linguaggio dell'epoca e l'immaginario di Teresa, non sanno toccare il fondo roccioso di quella che ella stessa chiam\u00f2 la scienza dell'Amore\u00bb.\nL'opera.\nL'opera di Teresa consta di tre scritti autobiografici (noti con il nome complessivo di \"Storia di un'anima\"), 54 poesie, 8 opere teatrali, 21 preghiere e 266 lettere.\n\"Storia di un'anima\".\nAlla morte di Teresa, madre Agnese (la sorella Pauline) si trov\u00f2 a disporre di differenti scritti autobiografici della santa, e li organizz\u00f2 sotto i titoli \"Manoscritto A\", \"Manoscritto B\", \"Manoscritto C\".\nIl \"Manoscritto A\" era stato redatto da Teresa nel corso del 1895 a seguito dell\u2019esortazione rivoltale dalla stessa madre Agnese, in quel periodo superiora del Carmelo di Lisieux, affinch\u00e9 raccogliesse per iscritto tutti i suoi ricordi d\u2019infanzia. Alla fine del 1895, Teresa si mette all'opera, scrivendo su dei quaderni scolastici, generalmente la sera dopo l'ufficio di compieta, quello che sarebbe diventato il compendio della sua dottrina della piccola via.. Tale scritto fu completato prima che fosse iniziata la prova della fede. In seguito, nel settembre 1896 e poi in giugno 1897, in obbedienza alla nuova priora, che era tornata madre Marie de Gonzague, redasse gli altri due manoscritti, catalogati come \"B\" e \"C\". I tre manoscritti furono poi raccolti nell'opera postuma \"Storia di un'anima\", secondo un ordine cronologico: A, B, C.\nAlcune edizioni pubblicano i manoscritti A [Agnese], da taluni chiamato dall'incipit anche \"Storia primaverile di un piccolo fiore bianco\", e C rinominato G [Gonzaga] come costituenti uno il seguito dell'altro. Il manoscritto B, rinominato M [Maria], viene talvolta pubblicato autonomamente come \"Poema di settembre\", perch\u00e9 composto in settembre e perch\u00e9 \u00e8 il pi\u00f9 poetico dei tre.\nOpere per il teatro.\nTeresa di Lisieux nella sua breve vita si ciment\u00f2 anche con l'arte dello spettacolo: il teatro. Compose infatti 8 lavori teatrali che mise in scena personalmente nel teatro del Carmelo, curandone personalmente anche scenografia e costumi: talvolta vi figur\u00f2 come protagonista. Tali lavori ebbero come nome \"R\u00e9cr\u00e9ations Pieuses\" (\"Ricreazioni Pie\"). Questi otto quadri scenici furono redatti tra il 1894 e il 1897 e sono nell'ordine cronologico:\n\"Il trionfo dell'umilt\u00e0\".\nTra i lavori teatrali composti da Teresa, di cui fu anche, oltre che autrice, regista, scenografa e attrice, ve n'\u00e8 uno composto per la festa di san Luigi Gonzaga che cadeva il 21 giugno 1896 e che era anche la festa della madre priora Maria di Gonzaga subentrata di nuovo, dopo il priorato di madre Agnese, nell'incarico. Questo lavoro s'intitola \"Il trionfo dell'umilt\u00e0\".\nLa storia messa in scena da Teresa ha il suo antefatto in una vicenda di cronaca tra satanismo e massoneria che, iniziata nel maggio 1895, \u00e8 ancora in pieno svolgimento al momento della rappresentazione teatrale al Carmelo di Lisieux. Giovanna d'Arco rappresentava per Teresa l'eroina per antonomasia. Nel testo teatrale in questione si afferma senza esitazione che la nuova Giovanna d'Arco era Diana Vaughan. Si trattava, come accennato in precedenza, di una donna che, alla stregua di quanto riportato dai giornali, si riteneva vivesse nascosta dopo essere stata \u201cfidanzata del demone Asmodeo\u201d ed essersi poi pentita, fino a convertirsi, riscattandosi nel vivere come fidanzata di Ges\u00f9. Il nome di Diana Vaughan in quel periodo era nelle prime pagine, ove il personaggio veniva descritto come figlia di un americano e di una francese che a vent'anni era stata iniziata al palladismo, una sorta di spiritismo-satanico-massonico. Nel 1893 la presunta Diana Vaughan sarebbe andata ad abitare a Parigi, dove sarebbe entrata in amicizia con tale dottor Bataille e con un marsigliese L\u00e9o Taxil, il cui vero nome era Marie Joseph Gabriel Antoine Jogand-Pag\u00e8s, entrambi ex affiliati, in assunto, alla massoneria.\nNel 1895 la satanista sarebbe stata prossima a convertirsi al cattolicesimo, almeno secondo quanto riportato da alcuni organi di stampa, e in particolare dal giornale cattolico \"La Croix\", che l'8 maggio 1895 invita i suoi lettori a pregare Giovanna d'Arco per la conversione di quella che viene ormai presentata come ex appartenente a una setta massonica satanista. Finalmente, il 13 giugno viene confermata come data della conversione ufficiale. Con la pubblicazione di un libro di memorie a firma Diana Vaughan intitolato \"M\u00e9moires d\u2019une ex palladiate\" la misteriosa ex affiliata alla massoneria e \u201csacerdotessa di Satana\u201d si mostra impegnata in una lotta senza quartiere contro il satanismo e la massoneria. La Francia cattolica esulta. Nella primavera 1896 la supposta Diana Vaughan, che continua a non comparire, raggiungendo il pubblico tramite il suo sedicente portavoce, il gi\u00e0 menzionato L\u00e9o Taxil, \u00e8 all'apice della notoriet\u00e0: il suo nome arriva anche a papa Leone XIII, il quale, letta \"La Novena Eucaristica\" composta dalla stessa asserita Diana Vaughan, d\u00e0 segni di apprezzamento. Chi fa conoscere il personaggio di Diana Vaughan a Teresa \u00e8 lo zio Isidore Guerin, che porta \"Le memorie di una ex palladista perfetta iniziata\" al Carmelo.\nAnche Teresa risulta molto colpita da questo racconto di lotta tra le forze della luce e quelle delle tenebre: da qui l'ispirazione alla composizione de \"Il trionfo dell'umilt\u00e0\". Questo lavoro di Teresa, messo in scena da lei stessa nel piccolo teatro del Carmelo, \u00e8 un successo presso il pubblico, composto ovviamente dalle sole carmelitane. Madre Agnese chiede a suor Teresa, che ormai gode di solida considerazione come poetessa, di scrivere anche dei versi per incoraggiare Diana Vaughan nel proseguire sulla nuova strada da lei intrapresa.\nTeresa, tuttavia, non si sente di scrivere alcunch\u00e9, cos\u00ec invia a Diana Vaughan semplicemente una lettera con una sua foto nei panni di Giovanna d'Arco (all'epoca ancora neanche beata), foto scattata da C\u00e9line durante il lavoro teatrale in cui Teresa recitava la parte della pulzella d'Orl\u00e9ans. L'epilogo della storia si avvicina: essendosi manifestati crescenti dubbi nell'opinione pubblica sull'autenticit\u00e0 della vicenda, la supposta Diana Vaughan annuncia per il 19 aprile 1897 una conferenza stampa a Parigi, durante la quale si mostrer\u00e0 finalmente al pubblico. Alla conferenza stampa, con ampia presenza di giornalisti (\"Le Normand\" del 24 aprile 1897 ne pubblica un lungo resoconto) viene proiettata un'immagine che effigia Giovanna d'Arco imprigionata: era la foto di Teresa nella rappresentazione teatrale \"Il trionfo dell\u2019umilt\u00e0\". Poi entra un uomo che dice: \u00abDiana Vaughan sono io!\u00bb. Era L\u00e9o Taxil, gi\u00e0 esponente di una loggia massonica, dalla quale era stato espulso dopo pochi mesi dall'affiliazione, ed ex direttore del giornale \"L'anticlericale\". Quando Teresa viene a sapere della beffa, avendo ricevuto anche una lettera di risposta dalla sedicente Diana Vaughan, va a prendere la missiva e la getta nel letamaio annesso al convento.\nComposizioni poetiche.\nVivere d'amore\nIl 26 febbraio 1895 compose la poesia \"Vivere d'amore\" che, secondo la sorella C\u00e9line, era la regina delle sue composizioni poetiche. In essa Teresa canta le ragioni dell'amore, ragioni di cui lei \u00e8 consapevole, ma che agli occhi del mondo appaiono una follia. \u00c8 un viver d'amore conseguente, radicale, estremista, il cui significato \u00e8, quindi, inevitabilmente anche \"morir d'amore\". Questo \"morir d'amore\" per Teresa rappresenta la consapevolezza che non \u00e8 possibile trovare facili compromessi tra le ragioni dell'amore e le ragioni del mondo, per cui viver d'amore \u00e8 anche un uscire dal mondo, vissuto, come \u00e8 tradizione delle correnti apocalittiche della cristianit\u00e0, come un esilio da quella che sarebbe, in questa concezione, la vera patria. Questa poesia \u00e8 stata musicata dal compositore Frei Hermano Da Camara all'interno della sua \"Missa Portuguesa\".\nNel 2013, dodici delle poesie di Teresa compongono l'album intitolato significativamente \"Vivere d'amore\" e sono interpretate dalla cantante canadese Natasha St-Pier e dalla cantante indonesiana Anggun (quest'ultima di religione musulmana).\nLe mie armi\nIn quest'ultimo anno della vita di Teresa c'\u00e8 da segnalare che il 25 marzo 1897 una delle sue novizie, la cugina e amica d'infanzia Marie Gu\u00e9rin, fa la professione religiosa e diviene suor Maria dell'Eucaristia. Questo evento ispira a Teresa una delle sue poesie pi\u00f9 fervorose: \"Mes armes\" (\"Le mie armi\"). Questo testamento venne cantato nel coro della comunit\u00e0 dalla stessa Marie Gu\u00e9rin, che era considerata per la sua voce \"l'usignolo\" della comunit\u00e0. Tuttavia, proprio in quel periodo, uno dei suoi due \"fratelli preti\", l'ancora seminarista Maurice Belli\u00e8re, stava svolgendo con grande disagio interiore il servizio militare, impaziente di concluderlo (all'epoca in Francia non era previsto l\u2019esonero dei seminaristi dall'obbligo di leva). Cos\u00ec Teresa decise di inviare \"Le mie armi\" anche al Belli\u00e8re.\n\"Derniers Entretiens\".\nA partire dal 6 aprile 1897 madre Agnese di Ges\u00f9 aveva cominciato a raccogliere le ultime parole di Teresa nel famoso \"Cahier Jaune\", e presto, dal luglio 1897, era stata imitata dalle altre due sorelle, incoraggiate in questo progetto, del resto, anche dall'unica sorella che si trovava ancora nello stato laicale, L\u00e9onie, che venne regolarmente al parlatorio per chiedere notizie della sorella malata. A C\u00e9line, infatti L\u00e9onie scrive il 18 luglio 1897:\nAlla morte di Teresa, e dopo la pubblicazione e fortuna di \"Storia di un'anima\", l'insieme di questi scritti, pi\u00f9 altre testimonianze, prender\u00e0 il nome di \"Derniers Entretiens\" o \"Ultimi Colloqui\", che susciteranno contestazioni, soprattutto da parte di quei lettori e studiosi della carmelitana che non condivideranno la chiave di lettura conformista e riduttiva della vita e delle opere di Teresa che, pur avendo avuto tanta fortuna tra i devoti meno esigenti, non riscuote assolutamente credito tra i lettori pi\u00f9 smaliziati di Teresa che dal loro punto di vista la vedono, in tali schemi interpretativi, sminuita e ridotta, falsificandone, anche se quasi sempre in buona fede, la vera identit\u00e0. Tale critica trova ulteriore giustificazione nel fatto che i \"Derniers Entretiens\" non sono propriamente le parole che Teresa ha scritto in prima persona come gli altri scritti a lei attribuiti, ma sono gli appunti delle ultime conversazioni che lei ha avuto, tra il luglio e il settembre 1897, in particolare con la sorella Pauline/suor Agnese di Ges\u00f9. Le parole che in questi appunti vengono a lei attribuite non danno la certezza che furono proprio quelle, come invece per gli altri scritti di cui si hanno gli originali autografi. Occorre poi tener presente la disinvoltura con cui - a parere di alcuni storici - le sue consorelle e, in primo luogo, Pauline (suor Agn\u00e8s), corressero i suoi scritti originali prima che fossero pubblicati.\nI \"Derniers Entretiens\" sono, ovviamente, un'interessante e utile documentazione che si aggiunge ad altri scritti per comprendere pi\u00f9 profondamente il vero senso della vicenda di Teresa, ma il rispetto per la verit\u00e0 di questa storia, con le sue luci e anche con le sue ombre, esige, comunque, che ogni affermazione che viene a lei attribuita vada per lo meno presa con le pinze. Uno studioso di questa vicenda, oltre che carmelitano, Jean Fran\u00e7ois Six, riteneva che tale insieme di scritti non andassero nemmeno inseriti nell'edizione delle \"Opere Complete di Th\u00e9r\u00e8se Martin\" ma che dovessero essere, semmai, pubblicati a parte.\nFortuna dell'opera e dibattiti su di essa.\nDalla morte alla pubblicazione dell'opera.\n1897\n30 settembre: morte di Teresa.\n4 ottobre: sepoltura.\n29 ottobre: inizia il percorso per la pubblicazione dei manoscritti di Teresa. Al momento hanno il solo giudizio della priora del Carmelo Maria di Gonzaga compendiato nella definizione, forse un po\u2019 sbrigativa, \u201cpagine deliziose\u201d La priora si premura comunque di inviarne una copia anche a padre Godefroy Madelaine, pi\u00f9 preparato teologicamente, per un giudizio pi\u00f9 approfondito.\n1898\n1\u00ba marzo: padre Godefroy Madelaine comunica al Carmelo di Lisieux le sue conclusioni, esprimendo un giudizio molto positivo.\n7 marzo: monsignor Hugonin riceve una comunicazione da padre Godefroy Madelaine e d\u00e0 il suo nulla osta per la pubblicazione dei manoscritti della giovane carmelitana, seguito subito dallo zio di Teresa, Isidore Gu\u00e9rin, che inizia a occuparsi di trovare un editore per il libro che in seguito diverr\u00e0 famosissimo.\n30 settembre: pubblicazione in 2000 esemplari della prima edizione dei manoscritti di Teresa di Lisieux riveduta, rimaneggiata e corretta dalla famiglia Martin. Viene scelto come titolo dei manoscritti \"Storia di un'anima\", e tre copie vengono inviate a Roma a frate Simeon affinch\u00e9 le consegni a papa Leone XIII, che nel 1887 aveva ricevuto in udienza collettiva Teresa.\n1899\n2 aprile: la prima edizione \u00e8 gi\u00e0 terminata e se ne pubblica una seconda di cui, anche in questo caso, alcuni esemplari vengono fatti pervenire a papa Leone XIII.\nUn prete canadese, padre Eug\u00e8ne Pr\u00e9vost, sul transatlantico che lo portava a Roma dal Canada, ha occasione di leggere \"Storia di un'anima\" e decide di fare visita al Carmelo di Lisieux. Questa sar\u00e0 solo la sua prima visita, poich\u00e9 in seguito egli sar\u00e0 tra coloro, insieme alla famiglia di Teresa, che maggiormente si occuperanno della divulgazione della figura e degli scritti di Teresa.\nLe vicende degli scritti autentici.\nL\u2019evoluzione nell'approccio agli scritti di Teresa.\nIl 30 settembre 1898, primo anniversario della morte di Teresa, viene pubblicata la \u201cStoria di una vita\u201d. La tiratura \u00e8 di duemila copie, che sono prevalentemente distribuite ai Carmeli di Francia.\nNonostante la grande popolarit\u00e0 che Teresa ebbe gi\u00e0 subito dopo la morte, fu soltanto a partire dal 1957 che si cominci\u00f2 a lavorare all\u2019edizione critica dei suoi scritti, che erano stati oggetto, ad opera di chi ne aveva curato in precedenza le varie edizioni, di pesanti interventi di correzione e coordinamento, che avevano finito secondo alcuni studiosi per snaturare la vera personalit\u00e0 di Teresa. Tale lavoro di revisione \u00e8 stato portato a termine nel 1973 con la prima edizione critica, in occasione del centenario della nascita di Teresa.\nA distanza di quasi venti anni da quella edizione, nel 1992 esce la nuova edizione critica in otto volumi delle opere complete di Teresa.\nLa revisione critica.\nAll\u2019uscita della nuova edizione delle opere complete, diversamente da molti studiosi che avevano espresso vivo apprezzamento per l\u2019iniziativa, Jean-Fran\u00e7ois Six, padre carmelitano, profondo conoscitore della vita e dell'opera della santa, rileva come la revisione critica effettuata sia stata solo parziale, sottolineando la necessit\u00e0 di un approccio critico capace di assicurare il ripristino integrale dell\u2019autentica Teresa.\nSu \"Le Monde\" del 25 dicembre 1992 appare un suo articolo in proposito.\nIl dibattito su Teresa (1898-2014).\nTeresa e la psicoanalisi.\nSimultaneamente alla diffusione di \"Storia di un'anima\" e altri scritti minori e al suo innalzamento in prestigio all'interno della chiesa cattolica (beata, santa e infine dottore della Chiesa), in questi cento e pi\u00f9 anni la sua figura \u00e8 stata oggetto di dibattito nel mondo culturale in genere, non solo in quello teologico. Ne \u00e8 una pi\u00f9 che eloquente dimostrazione il fatto che, a partire dalla stessa autorevole rivista \"Imago\" diretta da Sigmund Freud, la psicoanalisi se ne \u00e8 occupata, anche se tale interessamento \u00e8 passato inosservato rispetto al clamore che si faceva sulla sua figura soprattutto in quegli anni all'interno della Chiesa.\nTeresa e la storia del misticismo mondiale.\nUno dei pi\u00f9 famosi storici del misticismo, El\u00e9mire Zolla, nella sua vasta \"Storia del misticismo\" non ha parlato di Teresa. Alcuni cattolici, risentiti di ci\u00f2, si chiedono polemicamente se \u00e8 per un \"limite\" di Teresa, non in grado di figurare accanto a coloro che tradizionalmente vengono considerati grandi mistici, o se invece \u00e8 solo una \"svista\" o, peggio ancora, un \"limite di visione\" dello storico.\nA questo dibattito hanno partecipato, direttamente o indirettamente, suscitando interesse o semplice curiosit\u00e0 per la figura di Teresa, non solo personalit\u00e0 del mondo della religione, ma anche artisti, intellettuali, politici e finanche criminali.\nIl superamento dei dualismi corpo-anima, spirito-materia.\nTra le tesi/ipotesi di lettura pi\u00f9 significative del percorso evolutivo della mistica di Lisieux vi \u00e8 quella di Jean Francois Six che vede in lei e nel suo pensiero teologico il superamento dei dualismi corpo-anima e che contrappone alla \"lettura di Th\u00e9r\u00e8se Martin secondo madre Agnese\" in cui accomuna tutte le interpretazioni dualiste, compresa la pi\u00f9 moderna e aggiornata lettura elaborata dal vescovo di Lisieux, il carmelitano Guy Gaucher.\nTeresa \u201cfemminista\u201d.\nAlcuni autori (ad esempio Catherine Rihoit in \"La piccola principessa di Dio\") hanno voluto vedere in Teresa un'anticipatrice delle battaglie femministe di questo secolo; tuttavia, se \u00e8 pur vero che negli scritti di Teresa si possono trovare elementi rivendicativi in questo senso, la dimensione in cui ella si muove e la prospettiva verso la quale il suo pensiero e la sua pratica si dirigono \u00e8 molto pi\u00f9 massimalistica e radicale.\nDi tutt'altro avviso \u00e8 invece la nota antropologa Ida Magli, che tratta Teresa alla stregua di una che ha visto, che sa, ma che non agisce.\nTeresa \u201canticlericale\u201d.\nPu\u00f2 sembrare strano che si sia detto anche questo di Teresa, eppure in questi ultimi anni Claude Langlois, storico del cattolicesimo contemporaneo oltre che direttore dell'\"Istituto Europeo in Scienze delle Religioni\" presso l'Universit\u00e0 di Parigi, da studioso della mistica ha elaborato in un suo scritto, argomentandola, questa tesi che poi non \u00e8 cos\u00ec sconvolgente come pu\u00f2 sembrare a prima vista. Questa ipotesi di lettura vuole ancor pi\u00f9 sottolineare uno degli elementi costituenti l'insieme degli scritti di Teresa l\u00e0 dove parla dei mediocri, o accenna al sale della terra divenuto insipido o ancora ai preti tiepidi.\nIlluminante su questa accezione del termine usato dall'esegeta francese di Teresa \u00e8 anche un'intervista concessa al filosofo Jean Guitton dal cardinale Montini (il futuro papa Paolo VI):\nE il testo teresiano conferma pienamente la correttezza della suddetta interpretazione.\nQualcuno ha voluto insinuare che nel gruppo di pellegrini c'era anche un giovane prete, che travolto da un'eccessiva simpatia per le due giovinette di cui forse lui stesso non era ben consapevole, per tutto il corso del pellegrinaggio non aveva fatto altro che esagerare in premure e gentilezze verso le stesse, mettendo talvolta in imbarazzo gli altri pellegrini per il suo fare cos\u00ec eccessivamente disinvolto e incontrollato. Il pensiero di Teresa tuttavia va certamente al di l\u00e0 di questi episodi contingenti e particolari poich\u00e9, se la dottoressa della Chiesa fosse stata avvezza a dare peso a semplici convenzioni, oggi non sarebbe conosciuta per la sua profondit\u00e0 che invece l'ha sempre mossa a vedere oltre tali convenzioni.\nTeresa \u201cantiautoritaria\u201d.\nFu infatti il promotore della fede a formulare obiezioni nei confronti della personalit\u00e0 di Teresa fondate su una sua, in assunto, inadeguata considerazione del valore dell'autorit\u00e0, con la conseguenza che la stessa non sarebbe stata idonea a figurare accanto alle altre persone che la Chiesa nei secoli aveva onorato con il titolo di dottore della Chiesa. Il promotore in questione desumeva ci\u00f2 dai documenti scritti in suo possesso e dalle testimonianze delle sue allieve novizie e delle altre religiose, quindi in particolare dal modo e dallo stile tutto personale con cui Teresa ha esercitato la carica di assistente della maestra delle novizie, allorch\u00e9 la priora le affid\u00f2 tale incarico che fu suo appannaggio sino alla morte.\nLa critica di Simone Weil a Teresa di Lisieux.\nSimone Weil, anche lei francese proprio come Teresa, ma ex miliziana anarco-comunista nelle brigate volontarie dell'esercito repubblicano anti-franchista nella guerra civile spagnola, considerava la giovane monaca carmelitana troppo infantile. Pi\u00f9 in particolare, la critica di Simone Weil a Teresa riguarda la concezione di Dio che \u00e8 propria della carmelitana di Lisieux.\nPer comprendere la critica di \"infantilismo\" mossa dalla Weil nei riguardi di Teresa occorre tenere conto proprio del pregresso percorso di pensiero in un marxismo molto incline all'anarchismo e nell'impegno alla trasformazione rivoluzionaria della societ\u00e0 come militante sindacale. Simone Weil fece di pi\u00f9: da intellettuale decise di andare a lavorare in una grande fabbrica come operaia, per meglio comprendere la realt\u00e0 di classe. Questo suo forte impegno sociale nella storia del tempo sfoci\u00f2 in seguito nella sua partecipazione attiva alla guerra civile di Spagna in sostegno al governo rivoluzionario anarco-comunista.\n\u00c8 evidente che ci troviamo di fronte a due donne completamente diverse come storia e anche per ci\u00f2 che esse cercano nella dimensione religiosa della vita. Teresa di Lisieux eredita la fede dai genitori, dalla famiglia e dal suo ambiente di nascita senza minimamente metterlo in discussione, eccettuata la prova della fede che giunge negli ultimi diciotto mesi della sua esistenza. Nei confronti di questa eredit\u00e0, essa si limita a lavorarci sopra per trasformarla alla luce della sua sola viva ed intensa esperienza interiore molto meno solitaria di quanto forse sognava da bambina: le sue poesie, scritte da adulta, continuamente lo ribadiscono.\nNon sorprende invece che Simone Weil insista maggiormente nel sottolineare una concezione dell'amore di Dio strettamente legato all'azione pratica per il prossimo. Da questo punto di vista la Weil non poteva mostrarsi che molto critica nei confronti di questa giovane carmelitana, in quanto a suo parere la piccola Teresa non riesce a concepire altro che un Dio personale che da Teresa viene compreso in una visione che, a giudizio di Simone Weil, si presenta troppo infantile. \u00c8 proprio in questo che Simone Weil, la cui forte esigenza etica aveva sempre retto tutta la sua esistenza, vede un limite di Teresa e della sua elaborazione di pensiero.\nLa critica di Simone Weil a Teresa per alcuni autori \u00e8 imputabile ad una lettura non approfondita dei testi della \"scienziata dell'amore\". Tuttavia, Simone Weil ribadisce quanto anche esponenti autorevoli della chiesa cattolica, pur riconoscendo i meriti di Teresa, le rimproverano:\nCostoro danno per scontato, in quanto pi\u00f9 moderni, di possedere una visione pi\u00f9 ampia e quindi pi\u00f9 realistica delle problematiche in gioco; viene tuttavia da chiedersi se, denunciando questo aspetto della carmelitana, si evidenzia una ristrettezza della sua visione o forse si mette in luce una sua grandezza di visione cos\u00ec profonda (e celata in parte a lei stessa) da essere incomprensibile o \"follia\", come lei stessa diceva, non solo per il mondo secolare ma anche per la Chiesa: Teresa era orientata a quella che dovrebbe essere l'unica ragione d'essere della Chiesa: la salvezza delle anime, dalle quali consegue l'operosit\u00e0 anche fisicamente benefica.\nForse \u00e8 legittimo citare il monito di Ges\u00f9 a Giuda nell'episodio del vangelo di Giovanni: Ges\u00f9 disse infatti al suo discepolo, che rimproverava Maria Maddalena, di non intralciarla, poich\u00e9 i poveri li avrebbero avuti sempre, mentre il \"Figlio dell'Uomo\" non lo avrebbero avuto sempre accanto a loro. Questo a ribadire ancora una volta che la via religiosa tracciata da Cristo \u00e8 ben pi\u00f9 che un'etica, ma una vera e propria scienza d'amore, come \"l'infantile\" Teresa di Lisieux ha voluto ribadire nella sua versione di questa scienza.\nTeresa si addormentava durante le preghiere in comune e alla fine della sua vita non le riesce pi\u00f9 di continuare a credere a un astratto \"buon Dio\" mentre le riesce ancora molto pi\u00f9 facilmente di credere nei suoi amici \"di carne ed ossa\" che essa conosce bene: Ges\u00f9 e i beati cittadini del Cielo.\nDopo il mito della \"santa delle rose\" un nuovo mito?\nAllineato a questo tipo di lettura \u00e8 Ren\u00e9 Laurentin, mariologo, che ha al suo attivo il progetto di creazione del pi\u00f9 grande archivio di tutte le apparizioni di Maria in questi duemila anni e allarmato che possa ripetersi un'idealizzazione di Teresa, questa volta con segno contrario: un culto pi\u00f9 laico, ma sempre lontano dal realismo che invece sembra auspicare.\nRen\u00e9 Laurentin si felicita che sia sorto, gi\u00e0 a partire dal 1925, questa sorta di movimento di liberazione di Teresa dal mito di essere considerata \"Santa delle Rose\", con tutti i fraintendimenti e le mistificazioni che ci\u00f2 comportava, oscurando la vera fisionomia di questa donna reale con le sue luci e le sue ombre. Lo studioso ci mette tuttavia in guardia dal sorgere di un nuovo mito di Th\u00e9r\u00e8se, ugualmente da lui condiviso solo parzialmente, sostenuto da simpatizzanti \"fanatici\" di Teresa, molto pi\u00f9 colti e spregiudicati, pi\u00f9 moderni, aperti, che verso la borghesia di allora provano solo ripugnanza.\nTra questi fautori, Laurentin cita come primo nome proprio il carmelitano Jean Francois Six, che nella sua difesa intransigente e a oltranza della sua \"sorella\" carmelitana ha sparato con veemenza su tutti, perfino contro i genitori e le sorelle di Th\u00e9r\u00e8se, in particolare Pauline. Basta dire che per Six l'ambiente di Teresa era un \"universo di morte\", dove solo lei ha saputo portare la vita.\nLa posizione di Laurentin \u00e8 quella di chi mette in guardia dicendo: s\u00ec, Teresa non era la \"Santa delle Rose\" tutta buonina e zuccherosa che se attirava certi cristiani altri li faceva rivoltare e allontanare ma non \u00e8 neanche quell'essere dalla statura cos\u00ec grande che da taluni viene presentata: un essere ancora inattuale.\nAnche per Laurentin, Teresa \u00e8 un personaggio dalla statura eccezionale, ma rimane comunque in grandissima parte figlia del suo tempo con tutti i limiti che ci\u00f2 comporta. Ed elenca tutti i limiti di Th\u00e9r\u00e8se che la rendono, almeno da questo punto di vista, per l'uomo di oggi, superata dal procedere storico delle cose.\nL'amore come intelligenza suprema.\nUn detto popolare recita \"l'amore \u00e8 cieco\". Teresa di Lisieux \u00e8 tra i tanti sostenitori che ritengono che l'amore vede bene, anzi che ha la vista lunga e che tende, sprezzante dei limiti rappresentati dalla morte, e tende pi\u00f9 all'evoluzione che alla conservazione.\nQuesta tesi, che si allinea alle pi\u00f9 moderne teorie della scienza psicologica che vede pi\u00f9 forme di intelligenza, trova la sua teorizzazione estrema in un'interprete del percorso evolutivo della teologa carmelitana, Isabelle Pr\u00eatre, filosofa e psicologa, autrice anche di uno studio su Friedrich Nietzsche. Essa considera l'amore non solo una forma di intelligenza, ma addirittura la suprema forma d'intelligenza. Nel suo lavoro \"Teresa di Lisieux, l'intelligenza dell'amore\" tratta Teresa oltre che come teologa anche come psicologa e filosofa e alla conclusione della sua lettura della storia di questa giovane amante e pensatrice si domanda: \"E se l'amore fosse lui stesso l'intelligenza suprema?\".\nAltre considerazioni sul percorso spirituale di Teresa.\nIl desiderio missionario.\nIl grande desiderio di Teresa di recarsi in missione in Indocina non si realizz\u00f2 mai a causa della sua malattia. Il progredire inarrestabile di essa, tuttavia, non le imped\u00ec di prendersi cura dei missionari in partenza per il sud-est asiatico e pregare per loro.\nA questo scopo madre Maria di Gonzaga affid\u00f2 quali fratelli spirituali, secondo una consuetudine del tempo, i missionari Maurice Belli\u00e8re e Adolphe Roulland, missionari rispettivamente in Africa ed in Cina, affinch\u00e9 essa sostenesse per mezzo della preghiera il loro lavoro apostolico. Th\u00e9r\u00e8se aveva sempre desiderato avere un fratello sacerdote e anche per questo si rammaricava per la morte precoce dei suoi veri fratelli di sangue.\nDello scambio epistolare di Th\u00e9r\u00e8se ed i missionari sono rimaste 36 lettere, di cui undici di Teresa a Belli\u00e8re, undici di Belli\u00e8re a Teresa, otto di Roulland a Teresa e sei di Teresa a Roulland.\nIl desiderio del sacerdozio.\nTeresa aveva sempre desiderato di poter accedere al sacerdozio, precluso per il suo esser donna.\nNel suo ultimo componimento teatrale, nel febbraio 1897, Teresa affronta questa tematica. In questo lavoro Teresa, ricordando che fu santa Barbara a portare la comunione al gesuita Stanislao Kostka che la richiedeva, sostiene che forse santa Barbara abbia desiderato essere sacerdote quando era sulla Terra ma che abbia potuto realizzare questo suo sogno solo una volta in Cielo. In questo modo Teresa, con la storia di santa Barbara e santo Stanislao Kostka, sembra risolvere la questione che riguarda anche lei.\nLa devozione a Teresa.\nTra le persone che hanno avuto occasione di manifestare particolare devozione a Teresa di Lisieux possono richiamarsi le seguenti:\nBibliografia.\nOpere di Teresa: edizioni cartacee.\nNel 1996 a completare questo poderoso lavoro editoriale \u00e8 stato pubblicato anche \"Les Mots de Th\u00e9r\u00e8se de Lisieux. Concordance g\u00e9n\u00e9rale.\"\nAltre opere.\nOpere cinematografiche su Teresa.\nLa filmografia dedicata alla figura di Teresa di Lisieux annovera le seguenti opere:"}
{"id": "4143", "revid": "1318658", "url": "https://it.wikipedia.org/wiki?curid=4143", "title": "Societ\u00e0 Italiana degli Autori ed Editori", "text": "La Societ\u00e0 Italiana degli Autori ed Editori (SIAE) \u00e8 un ente pubblico economico a base associativa, preposto alla protezione e all'esercizio dell'intermediazione del diritto d'autore in Italia, in forma di societ\u00e0 di gestione collettiva senza scopo di lucro.\nDalla costituzione, avvenuta nel 1882, ha assunto nel corso del tempo diverse denominazioni: SIA (Societ\u00e0 Italiana degli Autori) dal 1882 al 1926, SIAE (Societ\u00e0 Italiana degli Autori ed Editori) dal 1926 al 1942, EIDA (Ente Italiano per il Diritto d'Autore) e, infine, di nuovo SIAE (dal 1945).\nSvolge inoltre funzioni connesse con la protezione delle opere dell'ingegno e pu\u00f2 assumere, per conto dello Stato, di enti pubblici o privati, servizio di accertamento e riscossione di tasse (percezione e ripartizione dei proventi) contributi e altri diritti.\nStoria.\nLa Societ\u00e0 Italiana degli Autori nacque a Milano alle ore 16 del 23 aprile 1882 nella sala dell'Orologio di Palazzo Marino. Qui si erano riuniti il giorno precedente alcuni esponenti della cultura, dello spettacolo, dell'editoria e delle arti italiane per discutere un disegno unitario di tutela del diritto d'autore. In 181, tra cultori di scienze, lettere ed arti, aderirono al sodalizio, e con l'approvazione del primo statuto nacque la SIA, la Societ\u00e0 Italiana degli Autori per la tutela della propriet\u00e0 letteraria e artistica.\nContesti e premesse.\nNell'Ottocento crebbe in Europa la necessit\u00e0 degli autori di garanzie a protezione delle loro opere. Il tema, inizialmente, suscit\u00f2 attenzione soprattutto in Francia, dove gi\u00e0 operava la Soci\u00e9t\u00e9 des auteurs et compositeurs dramatiques (SACD), fondata nel 1777 da Beaumarchais. Victor Hugo condusse una battaglia per vedere riconosciuti i diritti degli autori, divenendo nel 1838, con Balzac, Dumas e George Sand, uno dei fondatori della \"Soci\u00e9t\u00e9 des gens de lettres\" (SGDL). Se in Francia Balzac lamentava che \"\"per il difficile prodotto dell'intelligenza, il diritto comune \u00e8 sospeso in Europa\", secondo Enrico Rosmini \"la teoria di una vera propriet\u00e0 assoluta e perpetua a favore degli autori non ebbe mai in Italia molti seguaci\"\"; nasceva una sorta di manualistica di settore per il teatro, in cui si rappresentava maggiormente il melodramma, che analizzava tutti gli aspetti delle professioni teatrali, senza mai citare gli autori e i loro diritti; tuttavia la materia cominciava ad essere oggetto di alcune legislazioni interne e delle prime convenzioni internazionali, fra le quali quella del 22 maggio 1840 fra l'imperatore d'Austria e il re di Sardegna.\nNel 1865 fu emanata la prima legge italiana sul diritto d'autore, la n. 2337/1865, poi emendata dieci anni dopo dalla n. 2652/1875 e rimasta in vigore sino al 1925. \nRiassume il Rosmini che, con la nuova legge, \"chi intende valersi dei diritti d'autore garantiti dalla legge deve presentare al Prefetto della provincia, insieme alla dichiarazione di riservarsi questi diritti, due esemplari dell'opera che pubblica\".\nNel 1878, nell'imminenza dell'Esposizione Universale, Hugo volle con intensit\u00e0 che la SGDL, insieme al centenario di Voltaire, contribuisse con enfasi al Congresso letterario internazionale, previsto fra le celebrazioni e di cui sarebbe stato presidente; il riconoscimento del diritto di propriet\u00e0 letteraria sarebbe stato non l'unico, ma comunque il primo argomento all'ordine del giorno. Fra gli italiani che parteciparono al Congresso, ci furono Edmondo De Amicis, Tullo Massarani, Edoardo Sonzogno e Giuseppe Garibaldi. Il Congresso produsse in forma di risoluzione diversi principi fra i quali il riconoscimento del diritto d'autore non [pi\u00f9] come concessione della legge, ma come una delle forme della propriet\u00e0. Contemporaneamente Hugo partecipava alla fondazione della Association Litt\u00e9raire et Artistique Internationale (ALAI).\nIn quel periodo c'erano autori, anche di fama, che vivevano una vecchiaia di ristrettezze e proprio in occasione del II Congresso Drammatico del 24 febbraio 1878 Alamanno Morelli si fece interprete dei fautori di un intervento previdenziale rammentando che \"in Francia e nell'Inghilterra si viene in soccorso agli artisti vecchi\"; in questo clima, dunque, e in questa sede si svilupp\u00f2 l'idea di un ente italiano che potesse difendere i diritti degli autori italiani, e dal II Congresso Drammatico scatur\u00ec una Commissione incaricata di studiare la costituzione di una Societ\u00e0 di Autori. La Commissione, presieduta dal drammaturgo Paolo Ferrari, si avvaleva di presenze politiche (i senatori Tullo Massarani, Felice Mangili e Francesco Brioschi), di giuristi (Stefano Interdonato ed Enrico Rosmini), di artisti (il pittore Domenico Induno, lo scultore Gerolamo Oldofredi-Tadini, il musicista Antonio Bazzini), oltre ai letterati Luigi Capranica, Giulio Carcano, Damiano Muoni e Francesco Foucault di Daugnon e agli accademici Vigilio Inama, Cesare Cant\u00f9 e Giovanni Schiaparelli.\nAncora pi\u00f9 ristretto era il Comitato che nel 1881 aveva avuto l'incarico definitivo di provvedere alla costituzione della Societ\u00e0: sotto la presidenza di Cesare Cant\u00f9, avevano lavorato alla bozza dello Statuto una quarantina di personaggi, tra cui i drammaturghi Leopoldo Pull\u00e9 e Paolo Ferrari, Giuseppe Pietro Edoardo Sacchi e l'editore Filippo Bernardoni. Nel frattempo, il ministro di Grazia e Giustizia Giuseppe Zanardelli (poi socio egli stesso) emanava una circolare ai Procuratori per richiamare l'attenzione dei magistrati sulla opportunit\u00e0 di procedere d'iniziativa, anche prima di ricevere querele di parte, per assicurare efficace tutela alla propriet\u00e0 letteraria: \"\"si muovono da ogni parte continui e vivi reclami per le molte e svariate contraffazioni che vanno ripetendosi con frequenza sempre maggiore, e che attestano come la propriet\u00e0 letteraria non sia ancora presso di noi tenuta in quel rispetto al quale ha incontestabile diritto\".\nFondazione.\nLa neocostituita SIA ebbe in Cesare Cant\u00f9 il presidente onorario e nel letterato-pittore Tullo Massarani il primo presidente effettivo. La Societ\u00e0 era infatti amministrata da un Consiglio, composto da un Presidente effettivo e venti Consiglieri eletti fra i Soci. Nel Consiglio i musicisti erano rappresentati da Giuseppe Verdi, gli scrittori da Edmondo De Amicis e Giosu\u00e8 Carducci, i drammaturghi da Paolo Ferrari, i giornalisti e letterati da Leone Fortis, tutti affiancati dalla competenza dei giuristi Luigi Gallavresi e Napoleone Perelli. Aderirono in molti al sodalizio: tra i soci fondatori ci sono Arrigo e Camillo Boito, Ermanno Loescher, Cesare Lombroso, Terenzio Mamiani, Gerolamo Rovetta, Edoardo Sonzogno, Antonio Stoppani, Giovanni Verga e tre ministri dell'epoca (Domenico Berti, Pasquale Stanislao Mancini e Giuseppe Zanardelli). La sede era dislocata in due stanze a Palazzo Pull\u00e8, a Milano, in via Brera 19. Si legge nell'art. 2 dello Statuto che \"La Societ\u00e0 ha per iscopo 1) la difesa mutua dei diritti d'autore spettanti ai soci; b) l'appoggio morale e materiale ai soci\".\nPotevano essere ammessi alla Societ\u00e0 \"tutti gli scrittori ed autori di opere scientifiche, letterarie ed artistiche, italiani o residenti in Italia; e quindi uomini di lettere, pittori, scultori, musicisti, ingegneri, architetti, ecc.; gli editori, i capi-comici, tutti coloro che giustifichino d'essere in possesso di diritti d'autore; ed in genere tutti i cultori delle scienze, delle lettere e delle arti che facciano adesione allo Statuto della Societ\u00e0\"\". La quota di adesione era di lire 10, il contributo annuo di lire 20. Le domande di ammissione in qualit\u00e0 di socio, indirizzate al Consiglio, erano firmate dal candidato e controfirmate da due membri della Societ\u00e0, i quali ne assumevano la presentazione. Negli anni successivi si aggiunsero ai fondatori nomi come Antonio Fogazzaro, Giacomo Puccini, Sabatino Lopez, Tito Ricordi, Pietro Mascagni. Tra i soci pi\u00f9 attivi della SIA, c'erano anche nomi noti dell'editoria libraria e musicale, da Giulio Ricordi (consigliere dal 1889) a Emilio Treves (primo vicepresidente della SIA), da Ermanno Loescher ad Ulrico Hoepli ed Edoardo Sonzogno.\nIl primo quadriennio di vita della SIA vide i soci fondatori impegnati a radicare il sodalizio nei rapporti nazionali e internazionali. La pubblicazione di Atti e Notizie permise alla Societ\u00e0 di farsi conoscere all'estero, con un crescente numero di accordi bilaterali stipulati con omologhe realt\u00e0 straniere.\nIl 18 maggio 1882 entr\u00f2 in vigore la legge n. 756 che rese procedibili d'ufficio le azioni penali previste dalla legislazione vigente in materia di diritto d'autore e inaspr\u00ec le pene pecuniarie in caso di rappresentazioni o esecuzioni abusive o nel caso che le opere venissero presentate al pubblico con \"aggiunte, riduzioni o varianti\".\nIl riconoscimento del carattere mutualistico dell'Ente si ebbe (a seguito della riforma della regolamentazione sugli enti morali) nel 1891, con il Regio Decreto del primo febbraio 1891, proprio a ridosso della Convenzione di Berna, che si pose a tutela della opere letterarie ed artistiche ispirandosi al pensiero di Hugo, da poco scomparso, secondo cui i Paesi civili devono tutelare i loro autori al modo pi\u00f9 uniforme possibile. Nel 1887 fu creato il primo nucleo di agenti controllori con l\u2019ausilio dell\u2019editore di musica Giulio Ricordi, che mise a disposizione un certo numero di suoi rappresentanti.\nGli anni di Praga.\nil 28 giugno 1896 fu nominato Direttore Generale della SIA Marco Praga, commediografo e critico teatrale, che rimase in carica fino al 1911 per poi tornare come Presidente nel primo Dopoguerra. Fu lui ad organizzare una rete territoriale, per garantire una sempre pi\u00f9 capillare tutela degli autori.\nParallelamente, nel 1903 istitu\u00ec il Mutuo Soccorso per sostenere i soci in difficolt\u00e0 e, nello stesso anno, avvi\u00f2 una politica di intervento per rafforzare la presenza di SIA nel mondo della produzione artistica italiana; in quei contesti infatti erano ancora di grave portata il malcontento e il disagio degli autori, i cui diritti non venivano riconosciuti dagli impresari. Ad esempio nel teatro, questa criticit\u00e0 era tale che ancora molti anni dopo, secondo una definizione che ne diede Eduardo De Filippo \"la voce \u00abdiritto d\u2019autore\u00bb o non si calcolava o si escludeva dalla trattativa\".\nLo sviluppo.\nLe successive vicende della SIAE possono essere cos\u00ec riassunte:\nLa SIAE \u00e8 sottoposta alla vigilanza congiunta del Consiglio dei ministri e del Ministero per i Beni e le Attivit\u00e0 Culturali e Turismo, sentito il Ministero delle Finanze per le materie di propria competenza, come previsto dalla legge n. 2/2008.\nAttivit\u00e0.\nLa SIAE svolge attivit\u00e0 di corresponsione ad autori ed editori dei diritti loro spettanti, riscossi presso chi ne utilizza le opere. Oltre alla riscossione dei diritti, SIAE svolge, da statuto e per effetto di norme specifiche, attivit\u00e0 di promozione culturale e di incentivazione alla produzione di nuove opere, nonch\u00e9 azioni di solidariet\u00e0 e di conservazione del patrimonio artistico.\nLa Societ\u00e0 fornisce inoltre servizi per enti terzi, ad esempio di natura fiscale, e agisce anche d\u2019iniziativa su materie connesse ai suoi compiti d\u2019istituto, come per esempio nel caso del c.d. \u201csecondary ticketing\u201d (bagarinaggio).\nOrganizzazione.\nLa SIAE opera per mezzo di Divisioni distinte per settori specialistici (musica, cinema, etc) e con una rete territoriale, anch\u2019essa organizzata in una Divisione, oltre che con diversi altri organi a complemento del servizio.\nLa Rete territoriale si articola a sua volta in 10 Sedi (Bari, Bologna, Cagliari, Firenze, Milano, Napoli, Palermo, Roma, Torino e Venezia); a queste fanno capo le Filiali e le agenzie mandatarie, diffuse su tutto il territorio nazionale.\nQueste ultime gestiscono le attivit\u00e0 di sportello e assicurano la vigilanza e il controllo nei settori dello spettacolo e dell'intrattenimento. Le agenzie sottoscrivono uno specifico contratto di mandato, agiscono autonomamente e ricevono compenso da provvigioni sugli incassi e spettanze per gli altri servizi conferiti.\nGli organi decisori sono l\u2019Assemblea, il Consiglio di Sorveglianza, il Consiglio di Gestione e il Collegio dei Revisori.\nPrincipali dirigenti ed esponenti.\nNel corso del tempo si sono avvicendati ai vertici di SIAE diversi personaggi di rilievo; oltre ai presidenti onorari Cesare Cant\u00f9 (1882-1895) e Gabriele D\u2019Annunzio (1920-1938), sono stati presidenti del Consiglio di Gestione, fra gli altri:\nAnche quando oggetto di commissariamento, i nomi al vertice riguardavano figure della cultura italiana, come Gian Luigi Rondi (2011-2013).\nAltri presidenti furono: Antonio Ciampi (1957-1976) e Giorgio Assumma (2005-2010).\nNatura e ruolo giuridico.\nSIAE \u00e8 preposta a vigilare e ad agire per il rispetto dei diritti d'autore di natura patrimoniale dei suoi associati e mandanti; opera a questo fine in particolare rilasciando le licenze e le autorizzazioni di utilizzo delle opere e riscuotendone i connessi proventi, che ripartisce fra gli aventi diritto. Dato il titolo di legittimazione espressamente conferita dall'autore, alcuni studiosi individuano in questo ruolo la qualit\u00e0 di fiduciaria dei titolari di diritti su \"beni infungibili\" come le opere dell'ingegno.\nIn quanto intermediario, SIAE \u00e8 stata l'unico soggetto autorizzato a svolgere quest'attivit\u00e0 in Italia a partire dal 1941, per effetto della Legge sul diritto d'autore, che all'art. 180 ne costituisce espressa esclusiva. Nel 2017, con il decreto legge 16 ottobre 2017, n. 148, la legge sul diritto d'autore \u00e8 stata modificata per permettere ad altri organismi di gestione collettiva - di cui al decreto di recepimento della Direttiva Barnier - di occuparsi dei diritti dell'autore che scegliesse di affidarvisi. Ci\u00f2 nonostante, secondo l'art. 180, SIAE rimane l'unica societ\u00e0 a possedere l'autorizzazione per agire in Italia. Ci\u00f2 significa che una societ\u00e0 di raccolta straniera pu\u00f2 offrire i suoi servizi in Italia, ma a una italiana non \u00e8 consentito operare. La Commissione Europea dovr\u00e0 verificare che i decreti attuativi siano redatti in conformit\u00e0 con la direttiva, in caso contrario partirebbe la procedura di infrazione nei confronti dell\u2019Italia.\nLa legge preserva per\u00f2 la facolt\u00e0 dell'autore di agire direttamente, senza cio\u00e8 intermediari, per il rispetto dei suoi diritti. Ove tuttavia l'autore che abbia maturato diritti in paesi stranieri non abbia provveduto a riscuoterli entro un anno dal momento della loro esigibilit\u00e0, la norma conferisce alla SIAE titolo per esercitare quei diritti per conto dell'autore o dei suoi eventuali eredi, al fine di lasciarli a disposizione degli aventi diritto per un periodo di successivi tre anni e in caso di mancanza di interesse dei medesimi, versarli alla Confederazione nazionale professionisti ed artisti che li utilizzer\u00e0 a fini di assistenza alle categorie degli autori, scrittori e musicisti.\nLa stessa legge autorizza, all'art. 181, la SIAE a svolgere altre attivit\u00e0 collegate alla protezione delle opere dell'ingegno e a svolgere servizi di accertamento e di riscossione di tasse, contributi e altri diritti per conto dello Stato o di enti pubblici o privati.\nIl Presidente della SIAE partecipa di diritto al Comitato consultivo permanente per il diritto d'autore.\nEnte pubblico economico.\nQueste norme si trovano nel titolo V della legge, riguardante \"Enti di diritto pubblico per la protezione e l'esercizio dei diritti di autore\"; per la legge 9 gennaio 2008, n. 2, la SIAE, in origine un'associazione di diritto privato, \u00e8 oggi \"ente pubblico economico a base associativa\". Il riconoscimento della natura di persona giuridica di diritto pubblico era stato per\u00f2 esplicitato gi\u00e0 molto tempo prima, in particolare con sentenze della Cassazione penale del 1932 e 1933, nonch\u00e9 con la sentenza n. 192/1937; veniva allora ravvisato il perseguimento di finalit\u00e0 superindividuali e il soggiacimento a controlli pubblici. La legge del 1941 oper\u00f2 questo riconoscimento anche imponendo la nuova denominazione di \"Ente\" Italiano per il Diritto d'Autore.\nIn seguito, altre sentenze confermarono questa qualit\u00e0 nel 1954 e nel 1966, nel 1995 si riconobbe la legittimazione della SIAE a costituirsi parte civile in processi penali per violazione del diritto d'autore (e a sollecitare l'azione penale), sinch\u00e9 nel 1997 sempre la Suprema Corte sanc\u00ec che \u00e8 ente pubblico economico in quanto \"esercita con funzione lucrativa un'attivit\u00e0 gestoria retribuita nel campo della intermediazione dei servizi, curando l'interesse generale alla tutela della propriet\u00e0 intellettuale, considerata patrimonio culturale del Paese\".\nEsclusiva e monopolio.\nLa natura dell'esclusiva che la legge ha riservato alla SIAE \u00e8 stata ed \u00e8 oggetto di interpretazioni giurisprudenziali che hanno riguardato l'eventuale riconoscibilit\u00e0 in essa di un carattere di monopolio, nella specie un monopolio legale (ope legis); a seguito di un dibattito scaturito dalla Direttiva Barnier, nel 2017 l'esclusiva dell'intermediazione \u00e8 stata estesa anche agli altri organismi di gestione collettiva no profit e associativi, e il Governo italiano ha accompagnato il provvedimento con la comunicazione dell'ottenuto superamento del monopolio SIAE.\nNel dibattito si erano messe in risalto alcune posizioni favorevoli o contrarie al cosiddetto monopolio SIAE.\nLa condizione monopolistica, secondo Guido Scorza nell'Unione europea trovava un analogo solo in Repubblica Ceca. Nel 2006 uno studio commissionato dall'Unione Europea riconosceva una situazione di monopolio de iure anche in Austria, Belgio, Danimarca, Ungheria, Paesi Bassi e Lettonia. Nel 2007 Paul Torremans registrava che di solito le societ\u00e0 di collecting europee esistono in regime di monopolio, che pu\u00f2 essere stabilito per legge oppure realizzato di fatto e in seguito recepito tramite specifiche regolamentazioni. Nel 2014 Giovanni Maria Riccio e Giorgio Giannone Codiglione attestavano la sussistenza di un monopolio legale in Austria, cos\u00ec come quella di diversi monopoli naturali in tutta Europa.\nSecondo uno studio dell'Istituto Bruno Leoni, il monopolio sarebbe costato alla cultura italiana, affermava, 13,5 milioni di euro l'anno a causa dell'inefficienza della SIAE rispetto agli equivalenti enti di paesi esteri che non prevedono un simile monopolio, come il Regno Unito e nel 2015, i costi imposti agli iscritti erano ancora superiori alla media europea..\nFra gli altri studi in argomento anche Aurelio Mirone diede atto che normalmente le societ\u00e0 di gestione collettiva, anche in Europa, si trovano in situazione di monopolio; per questo autore la presenza di pi\u00f9 societ\u00e0 di collecting in concorrenza comporterebbe un aumento dei costi di transazione dell'intero sistema.\nLa SIAE ha un monopolio legale. Secondo quanto scritto nell'articolo 180 della Legge sulla protezione del Diritto d'Autore (L. 633 del 1941), alla stessa sono riservate delle attivit\u00e0 specifiche, quali attivit\u00e0 di rappresentazione, esecuzione e recitazione, radiodiffusione, riproduzione meccanica e cinematografica. Oltre alla funzione di semplice intermediario svolge anche alcune funzioni pubblicistiche.\nCon l'articolo 19 del Decreto Fiscale 2018 il Governo italiano ha, dopo pi\u00f9 di 70 anni, modificato l'articolo 180, c. 1, della Legge sul Diritto d'Autore sopra citato. Tale Decreto apporta alcuni cambiamenti all'articolo in questione, i quali conferiscono la possibilit\u00e0 di operare in concorrenza con la SIAE agli organismi di gestione collettiva, cio\u00e8 ad enti no-profit. Questa correzione normativa rende la disciplina italiana conforme alla Direttiva Barnier. In seguito alla sua introduzione, molti media, testate giornalistiche e artisti (soprattutto cantanti) hanno interpretato questo provvedimento normativo come il superamento del monopolio della Societ\u00e0 Italiana Artisti ed Editori. Infatti nel 2018 Soundreef annuncia di aver raggiunto un accordo con il neonato ente no-profit LEA (Liberi Editori ed Autori) per la gestione di un servizio di intermediazione in concorrenza con la SIAE sul mercato italiano. In seguito a questo accordo molti artisti appartenenti al mondo musicale italiano hanno abbandonato la SIAE per passare alla societ\u00e0 britannica.\nUn altro aspetto interessante riguardo al monopolio della SIAE lo si pu\u00f2 evincere da quanto scritto nell'articolo 180 bis (della gi\u00e0 citata L. 633 del 1941), il quale afferma che la ritrasmissione in Italia degli eventi pubblici e privati via cavo provenienti da un altro paese deve essere autorizzata esclusivamente attraverso la SIAE dai detentori dei diritti, i quali non per forza devono essere iscritti alla stessa. Di seguito viene citato l'incipit dell'articolo per ulteriore chiarezza: \"Il diritto esclusivo di autorizzare la ritrasmissione via cavo e' esercitato dai titolari dei diritti d'autore e dai detentori dei diritti connessi esclusivamente attraverso la Societa' italiana degli autori ed editori. Per i detentori dei diritti connessi la Societa' italiana degli autori ed editori agisce sulla base di apposite convenzioni da stipulare con l'Istituto mutualistico artisti interpreti esecutori per i diritti degli artisti interpreti esecutori ed eventualmente con altre societa' di gestione collettiva appositamente costituite per amministrare, quale loro unica o principale attivita', gli altri diritti connessi\".\nAlcuni enti, come la FIMI, chiedevano che venisse modificato l'articolo 180 in favore di un mercato pi\u00f9 concorrenziale. A modifica sopravvenuta, il Presidente del Comitato consultivo permanente per il diritto d'autore presso il MIBACT Paolo Marzano, ricordando che la precedente liberalizzazione del mercato dei diritti connessi (2012) \"ha prodotto pi\u00f9 problemi di quanti non ne abbia risolti\" e ha sottolineato l'importanza di mantenere gli iscritti \"al centro dell'intermediazione\", perch\u00e9 resti una loro attivit\u00e0.\nAttenuazione dell'esclusiva.\nIl Parlamento europeo nel febbraio 2014 ha approvato la Direttiva cosiddetta Barnier - dal nome del suo promotore Michel Barnier, commissario Ue al mercato interno - che regolamenta il diritto d'autore sottolineando che i creativi possono affidare la tutela dei propri diritti alla Societ\u00e0 di gestione collettiva di diritti d'autore che preferiscono all'interno dell'Unione europea mirando all'introduzione di sistemi di licenza su base multi-territoriale.\nLa Direttiva Barnier recita: \"i servizi di gestione collettiva di diritti d'autore e di diritti connessi dovrebbero consentire a un titolare dei diritti di poter scegliere liberamente l'organismo di gestione collettiva cui affidare la gestione dei suoi diritti, sia che si tratti di diritti di comunicazione al pubblico o di riproduzione, o di categorie di diritti legati a forme di sfruttamento quali la trasmissione radiotelevisiva, la riproduzione in sala o la riproduzione destinata alla distribuzione online, a condizione che l'organismo di gestione collettiva che il titolare dei diritti desidera scegliere gi\u00e0 gestisca tali diritti o categorie di diritti\".\nIl promotore della direttiva ha spiegato che questa norma rafforza e migliora in generale la governance e la trasparenza delle societ\u00e0 di gestione collettiva dando ai titolari dei diritti la possibilit\u00e0 d'essere anche pi\u00f9 coinvolti nel processo decisionale. Il Presidente dell'Authority della Concorrenza - Giovanni Pitruzzella - ha sottolineato che \"la direttiva non impone il pluralismo, ma lo presuppone: \u00e8 la filosofia di fondo secondo cui il titolare dei diritti deve avere libert\u00e0 di scelta sia sulle opere da fare gestire sia sull'estensione geografica di tale gestione. Proprio questa libert\u00e0 di scelta porta all'apertura dei mercati e da' agli autori la facolt\u00e0 di varcare i confini nazionali e affidare a societ\u00e0 estere la gestione dei diritti d'autore\".\nLegge delega al Governo per il recepimento della direttiva Barnier.\nNella seduta del 28 luglio 2016 il Senato della Repubblica Italiana ha approvato il testo definitivo del disegno di legge intitolato \u201cDelega al Governo per il recepimento delle direttive europee e l\u2019attuazione di altri atti dell\u2019Unione europea \u2013 Legge di delegazione europea 2015\u201d al cui interno, all\u2019art. 20, sono indicati i principi e i criteri per l\u2019attuazione della direttiva 2014/26/UE del Parlamento europeo e del Consiglio, del 26 febbraio 2014, sulla gestione collettiva dei diritti d\u2019autore e dei diritti connessi e sulla concessione di licenze multiterritoriali per i diritti su opere musicali per l\u2019uso online nel mercato interno.\nL'introduzione delle norme comunitarie ha fatto s\u00ec che il principio, prima assoluto, dell'esclusiva nell'intermediazione, resti ora molto attenuato. Permane il divieto di costituire nuove organizzazioni di intermediazione, ma ora l'autore, oltre la soluzione di autotutelare il proprio diritto, pu\u00f2 liberamente iscriversi ad associazioni di autori degli altri 26 paesi dell'Unione.\nVigilanza.\nLa SIAE, insieme all'Autorit\u00e0 per le garanzie nelle comunicazioni, al fine di prevenire ed accertare le violazioni del diritto d'autore, vigila:\nServizi per gli autori e gli editori.\nIscrizione.\nUn autore pu\u00f2 affidare la tutela delle sue opere alla SIAE tramite un rapporto che pu\u00f2 essere di associazione o di mandato. Agli associati \u00e8 attribuito il diritto di candidarsi e di votare per l'elezione degli Organi Sociali della societ\u00e0, e quindi del Consiglio di Gestione e del Consiglio di Vigilanza; devono inoltre pagare un corrispettivo annuo, a differenza dei mandanti (che si possono iscrivere alle Sezioni Musica, DOR (Drammatica Operette e Rivista) e Lirica, Cinema e Olaf, come chiunque altro) che devono rinnovare la tutela delle proprie opere ogni quattro anni.\nGli autori, editori, concessionari che non hanno la cittadinanza di un Paese dell'Unione Europea possono far tutelare le loro opere alla SIAE, ma non possono associarsi: sono obbligati a stabilire un mandato. I minori di 31 anni possono iscriversi gratuitamente fino al 31 dicembre dell'anno di compimento di quell'et\u00e0.\nPartecipazione.\nSecondo il comma 2 dell'articolo 11 dello Statuto SIAE, ogni associato ha il diritto ad esprimere, durante le deliberazioni assembleari, almeno un voto, pi\u00f9 un voto per ogni euro di diritti d'autore percepiti in qualit\u00e0 di associato.\nSempre da Statuto gli associati partecipano con un numero minimo di autori ed editori espressamente previsto al Consiglio di Sorveglianza, e sono rappresentati nelle previste forme in seno a cinque commissioni consultive che si esprimono sui criteri di ripartizione, sulle misure dei compensi per l'utilizzo delle opere e altre funzioni istruttorie e consultive.\nUso di pseudonimo e nome d'arte.\nGli autori associati hanno la facolt\u00e0 di registrare le proprie opere con uno pseudonimo o un nome d'arte. Non c'\u00e8 vera e propria differenza pratica tra i due termini, per\u00f2, per la SIAE, lo pseudonimo \u00e8 semplicemente un nome alternativo al proprio nome di battesimo, mentre il nome d'arte \u00e8 un nome con il quale l'artista \u00e8 conosciuto dai media e dai propri fan. Tutelare le opere con un nome d'arte \u00e8 pi\u00f9 economico rispetto ad uno pseudonimo, per\u00f2 bisogna presentare documentazione (articoli di giornale, siti web, dischi, locandine) che attesti che si \u00e8 realmente conosciuti con quel nome d'arte.\nTutela di opere musicali.\nPer proteggere un'opera musicale tramite l'intermediazione della SIAE \u00e8 necessario, come per le altre opere d'ingegno, che l'autore sia iscritto presso la SIAE.\nPer depositare un brano musicale, \u00e8 necessario presentare il bollettino di dichiarazione con allegato uno spartito dell'opera completo della parte letteraria e almeno della linea melodica della parte musicale. Se l'opera non \u00e8 trascrivibile (come nel caso della musica elettronica o, in casi eccezionali, di opere di musica sinfonica o da camera) \u00e8 sufficiente depositare una registrazione. Sia sullo spartito che nel bollettino devono essere presenti i nominativi di tutti gli autori con la specifica indicazione del loro rispettivo apporto creativo.\nLa rete internazionale di Societ\u00e0 di Autori in rapporti con la SIAE permette la tutela di opere protette anche al di fuori dell'Italia. Le Societ\u00e0 incassano i proventi secondo le loro tariffe, ne deducono la loro provvigione e trasmettono il resto alla SIAE, che provvede a ripartire presso gli aventi diritto (autori, esecutori, produttori discografici ecc.) quanto resta.\nDeposito delle opere.\nLa SIAE gestisce per conto dei rispettivi detentori i diritti di utilizzazione economica (o patrimoniali).\nPer depositare le opere l'autore deve presentare alla SIAE una domanda con la richiesta di deposito, firmata da tutti gli autori, e una copia inedita della stessa. Per gli iscritti il deposito di opere \u00e8 gratuito. Per le opere non riproducibili su carta la firma dovr\u00e0 essere apposta anche sul supporto contenente l'opera. Inoltre, occorre presentare la ricevuta di pagamento dell'importo di deposito.\nIl deposito non \u00e8 obbligatorio in quanto il diritto d'autore, per la convenzione di Berna, sussiste sin dalla creazione dell'opera e quindi possono essere usati altri mezzi per la dimostrazione della titolarit\u00e0 dei diritti. Secondo l'articolo 180 bis l'unico caso di obbligatoriet\u00e0 della sottoscrizione \u00e8 per gli enti che ritrasmettono opere via cavo (una tecnologia scarsamente utilizzata in Italia). Non \u00e8 quindi compresa la radiodiffusione, sia essa fonica o televisiva.\nProduzione di fonogrammi.\nDal punto di vista del diritto d'autore, le case discografiche sono utilizzatori di opere musicali a scopo commerciale, mediante la loro incisione, riproduzione e messa in commercio. Dato il ruolo della SIAE in quanto intermediario, il produttore discografico (a cui spettano i diritti di natura economica secondo l'articolo 72 della ) \u00e8 tenuto a versare ad essa le royalties che spettano ad autori ed editori delle opere riprodotto, e ad applicare il contrassegno SIAE.\nNel caso in cui la stessa azienda si occupi sia di produzione discografica sia di edizioni musicali, essa da una parte dovr\u00e0 versare le royalties come si \u00e8 descritto sopra, dall'altra sar\u00e0 beneficiaria di parte di quelle royalties in quanto associata alla SIAE (l'editore \u00e8 proprietario dell'opera secondo quanto stipulato nei contratti con gli autori, ed \u00e8 quindi uno dei titolari dei diritti).\nRitrasmissione via cavo.\nLa ritrasmissione via cavo \u00e8 disciplinata dall\u2019Art. 180-bis (direttiva 93/83/CE). Il concetto di ritrasmissione via cavo espresso all\u2019Art. 16 Comma 1c riguarda le ritrasmissioni provenienti da un altro stato membro dell\u2019UE.\nL\u2019Art. 180 afferma che la ritrasmissione si pu\u00f2 attuare chiedendo una licenza alla SIAE, la quale la concede per tutti i titolari dei diritti, anche quelli non iscritti alla SIAE. Questa tecnica si chiama licenza collettiva estesa obbligatoria, (\u201cestesa\u201d perch\u00e9 vale nei confronti di tutti, \u201cobbligatoria\u201d quindi \"nemmeno i non iscritti alla SIAE possono opporsi\").\nI titolari dei diritti hanno a disposizione un lasso di tempo entro cui presentarsi alla SIAE per raccogliere la loro parte di proventi della ritrasmissione. Questa tecnica \u00e8 molto interessante perch\u00e9 \u00e8 legittima e fa funzionare come diritto a compenso un diritto che altrimenti sarebbe esclusivo.\nBorder\u00f2.\nPer \"border\u00f2\" o \"bordereau\" si intende la lista dei brani eseguiti o riprodotti nel corso di un evento. In Italia i border\u00f2 (\"programma musicale\") sono gestiti dalla SIAE.\nDa luglio 2016 \u00e8 online il servizio \"mioBorder\u00f2\" con cui gli autori possono compilare online il proprio border\u00f2 senza documenti cartacei.\nIl servizio \u00e8 disponibile anche su App Store e Google Play tramite l\u2019app mioBorder\u00f2.\nSIAE e Creative Commons.\nSecondo l'art. 27 del Regolamento Generale della societ\u00e0, \u00e8 vietato all'associato di rilasciare direttamente permessi di utilizzazione, anche se a titolo gratuito, ossia rilasciare opere e/o altro materiale sotto differente licenza (ad esempio Creative Commons), salvo autorizzazione da parte di SIAE stessa.\nIl 23 dicembre 2008 fu annunciato quindi un Gruppo di Lavoro Giuridico misto, composto sia da esponenti della SIAE, sia da rappresentanti del gruppo Creative Commons Italia. Lo scopo di tale gruppo era quello di dare la possibilit\u00e0 agli autori di scegliere di rilasciare le proprie opere con licenze libere, mantenendo gli usi commerciali, affidando alla SIAE la distribuzione e la raccolta dei relativi ricavi, ma SIAE chiuse l'iniziativa con un nulla di fatto.\nPer gli artisti sar\u00e0 possibile rilasciare un'opera sotto licenza Creative Commons \"non commercial\" al fine di tutelarla e di distribuirla e sar\u00e0 loro concesso, al tempo stesso, di ammettere per essa alcuni usi commerciali i cui ricavati saranno raccolti e redistribuiti da Buma/Stemra, la corrispondente nederlandese della SIAE.\nServizi per terzi.\nEquo compenso e copia privata.\nLa SIAE acquisisce un \"equo compenso\" relativo alla copia privata sui dispositivi di memorizzazione venduti in Italia, ad esempio musicassette, VHS, CD, DVD, HD DVD, Blu ray, masterizzatori, hard disk, pendrive, schede di memoria, personal computer, decoder, lettori MP3, telefoni cellulari, ecc. poich\u00e9 viene assunto a priori che vi si registrer\u00e0 una \"copia privata\" di materiale protetto dai diritti d'autore, indipendentemente dal fatto che poi ci\u00f2 realmente accada.\nSIAE ripartisce il provento fra le \"collecting societies\" (ad esempio SCF, PMI, Itsright, Audiocoop, e altri), che fungono anch'esse da intermediarie e che a loro volta ripartiscono i proventi agli aventi diritto.\nL'ammontare complessivo degli introiti da \"contributo per la copia privata\" viene stimato, da Confindustria e Assinform, in all'anno. A fronte di ci\u00f2, la SIAE dichiara che \"tuttavia non pu\u00f2 essere pienamente soddisfatta dei livelli di compenso che il decreto oggi fissa, non ritenendolo ancora pienamente \"equo\"\".\nLa misura dell\u2019equo compenso \u00e8 determinata dagli accordi stipulati con gli utilizzatori e gli schemi contrattuali praticati sono i seguenti:\nFunzioni Pubblicistiche.\nPur non essendo un ente pubblico, la SIAE \"svolge anche delle funzioni pubblicistiche\", cio\u00e8 \"pubbliche\", di \"supplente dello Stato\":\n- Tiene i registri delle opere cinematografiche e dei software.\n- Oltre ai compensi, i corrispettivi delle licenze e gli equi compensi, la SIAE raccoglie anche delle tasse per conto dello Stato, ad esempio \"quando si svolge uno spettacolo pubblico\".\nImposta sui pubblici spettacoli.\nPer molto tempo la SIAE ha percepito per conto dello Stato l'imposta sui pubblici spettacoli, e il Ministero delle Finanze ne utilizz\u00f2 la capillare rete territoriale per raggiungere pi\u00f9 efficacemente parti del territorio sino ad allora sotto insufficiente controllo.\nBollino SIAE.\nAi sensi dell'articolo 181 bis della , uno speciale contrassegno, comunemente denominato \"bollino SIAE\", dovrebbe essere apposto obbligatoriamente su ogni supporto contenente programmi per elaboratore o multimediali, nonch\u00e9 su ogni supporto (CD, cassette audio e video, CD Rom, DVD, ecc.) contenente suoni, voci o immagini in movimento che reca la fissazione di opere o di parti di opere protette dalla legge sul diritto d'autore.\nSono escluse dall'ambito di applicazione del contrassegno le categorie di supporti contenenti programmi per elaboratore:\nIl prezzo di ogni singolo contrassegno \u00e8 di 3,10 centesimi di Euro (distribuzione normale) o 1,81 centesimi di Euro (distribuzione gratuita o abbinata a pubblicazioni in vendita senza maggiorazione del prezzo usuale).\nDal punto di vista tecnico, il bollino \u00e8 difficilmente riproducibile (\u00e8 un ologramma con particolari non rilevabili a occhio nudo), difficilmente rimovibile (se rimosso diventa inutilizzabile) e riporta le seguenti indicazioni:\nGiurisprudenza e normativa.\nA seguito della Sentenza della Corte di giustizia dell'Unione europea e di alcune Sentenze della Corte di Cassazione, \u00e8 stato decretato che \"non costituisce reato la semplice assenza del contrassegno SIAE sui supporti contenenti opere dell'ingegno\" come esplicitamente riportato sul sito della stessa SIAE, in cui viene anche spiegato pi\u00f9 in dettaglio che \"per ci\u00f2 che concerne il contrassegno, la stessa Corte\" (di Cassazione) \"ha applicato, nella sua massima estensione, il principio proposto dalla Corte di Giustizia Europea, secondo cui il bollino SIAE \u00e8 qualificabile come regola tecnica. Questa regola, non essendo stata comunicata in via amministrativa dallo Stato Italiano all'Unione Europea, non \u00e8 rilevante penalmente nei confronti dei privati, che non appongono il contrassegno sui supporti\".\nNel 2008, con una decisione del Tribunale di Cesena, non solo \"\u00e8 stato assolto un imprenditore a cui era stata contestata la commercializzazione in Italia di Cd-Rom privi del bollino\", ma addirittura \"un editore italiano ha ottenuto dal Tribunale di Roma un decreto ingiuntivo per 1,2 milioni di euro a carico della SIAE quale rimborso per quanto versato tra il 2004 e il 2008 per acquistare i bollini da porre sui supporti che diffondeva in allegato alle proprie riviste cartacee\".\nSuccessivamente, il ha riportato in vigore il bollino SIAE. Tale decreto presenta molti punti controversi, infatti l'entrata in vigore del DPCM innescherebbe una serie di problematiche di ordine strettamente pratico, che potrebbero costringere all'illegalit\u00e0 una serie di attori del mercato. Ci sono aziende che, sulla base del pronunciamento europeo e sulla base della sentenza con cui la Cassazione nella primavera del 2008 ha stabilito la non opponibilit\u00e0 della vidimazione, hanno richiesto e ottenuto dalla SIAE di operare senza apporre ai supporti il contrassegno. IL DPCM ha efficacia retroattiva e non prevede alcun periodo di transizione che consenta a questi attori di adeguarsi al nuovo quadro normativo. Questi soggetti dovrebbero fare richiesta alla SIAE per ottenere i contrassegni, dovrebbero attendere una manciata di giorni (tra i 10 e i 40) per ottenerli, dovrebbero provvedere ad apporli. Nel frattempo si troverebbero a violare la legge.\nNel 2013 le norme italiane relative alla bollinatura sono state opinate dalla Corte di Giustizia riguardo al profilo di compatibilit\u00e0 con la normativa comunitaria\nAltre attivit\u00e0.\nIn base all'articolo 181 del 1941, la societ\u00e0 pu\u00f2 esercitare altri \"compiti connessi alle opere d'ingegno\" e \"assumere per conto dello Stato o di enti pubblici o privati servizi di accertamento e di percezione di tasse, contributi e diritti\".\nLa SIAE, di intesa con il Ministero per i beni e le attivit\u00e0 culturali, promuove studi e iniziative volti ad incentivare la creativit\u00e0 di giovani autori italiani e ad agevolare la fruizione pubblica a fini didattici ed educativi delle opere dell'ingegno diffuse attraverso reti telematiche.\nLa SIAE:\nAspetti economici e finanziari.\nCome la generalit\u00e0 degli Enti di collecting, anche la SIAE ha le sue attivit\u00e0 finanziarie caratterizzate dall'assenza di scopo di lucro e dalla c.d. inversione del ciclo produttivo (per la quale i ricavi precedono i costi), due elementi con importanti effetti sul bilancio e sulle sue modalit\u00e0 di redazione; nel 2000 la Guida UNESCO per le societ\u00e0 di \"collecting\" descriveva un generico bilancio per questo genere di enti nel quale sottolineava la differenza rispetto ai bilanci delle societ\u00e0 commerciali, evidenziando ad esempio come nel passivo i debiti siano \"principalmente i diritti da ripartire\". Secondo il rendiconto di gestione SIAE relativo al 2016, in quell'esercizio le somme destinate alla ripartizione hanno rappresentato il 67,4% dei debiti complessivi e il 54,4% del totale delle passivit\u00e0.\nNon essendovi scopo di lucro, il bilancio delle collecting non svolge la funzione di individuare il risultato distribuibile agli azionisti, come nelle societ\u00e0 commerciali. A proposito dell'inversione del ciclo produttivo, e parlando propriamente, pi\u00f9 che di ricavi e costi, di entrate e uscite, nel bilancio SIAE le prime sono costituite dalla raccolta del diritto d'autore e le seconde dalla ripartizione agli aventi diritto; poich\u00e9 la raccolta precede necessariamente la ripartizione, in ci\u00f2 si esplica la detta inversione, che si concretizza in una fisiologica cospicua liquidit\u00e0 suscettibile di produrre proventi finanziari mediante impiego delle somme in attesa di ripartizione.\nProventi.\nViene di seguito riportato un elenco che presenta le principali fonti di entrate della societ\u00e0:\n1) Riscossione dell'equo compenso per copia privata, sia per riproduzione privata su supporto cartaceo (articoli 181-ter e 68 del diritto d'autore, sia per la riproduzione privata di fonogrammi e videogrammi (articoli 71-sexies e 71-septies del diritto d'autore).\n2) Riscossione del compenso legato all'esercizio del diritto di seguito (articoli 152, 153, 154 del diritto d'autore).\n3) Proventi legati ai diritti di equo compenso su opere cinematografiche, audiovisive, sequenze di immagini in movimento comprendenti noleggio (articoli 18-bis comma 5 e 80 comma 2 del diritto d'autore), comunicazione al pubblico via etere, cavo o satellite (equo compenso ad autori, articolo 46-bis comma 1 ed all'AIE, articolo 84 comma 2), usi di opere tradotte (compenso a traduttori, articolo 46-bis comma 3), uso in cinematografia di musica e parole (compenso da chi proietta pubblicamente l'opera, articolo 46 comma 3), uso in cinematografia di soggetto e sceneggiatura (compenso su incassi del produttore, articolo 46 comma 4).\n4) Proventi legati ai diritti di compenso su fotografie tra cui diffusione e spaccio di foto del committente proprietario degli oggetti fotografati (equo compenso al fotografo, articolo 91 comma 1 del diritto d'autore), riproduzione di foto pubblicate in giornali o periodici concernenti persone o fatti di attualit\u00e0 (articolo 91 comma 3) e pubblicazione di foto con ritratto (articolo 98 comma 1).\n5) Riscossione dei compensi agli autori per la radiodiffusione (articolo 56 del diritto d'autore) e diffusione in locali pubblici (articolo 58) di opere protette.\n6) Riscossione dei compensi per la riproduzione di brani in antologie (articolo 70 del diritto d'autore).\n7) Riscossione dei compensi sui fonogrammi, in particolare per uso in cinematografia, comunicazione al pubblico via satellite, diffusione radiotelevisiva e pubblica esecuzione (compenso all'AIE articolo 73 del diritto d'autore), anche a scopo non di lucro (articolo 73-bis comma 1), \"comunicazione al pubblico in qualsivoglia forma e modo, ivi compresa la messa a disposizione del pubblico in maniera tale che chiunque possa avervi accesso dal luogo e nel momento scelti individualmente, delle proprie prestazioni artistiche dal vivo, nonch\u00e9 la diffusione via etere e la diffusione via satellite delle prestazioni artistiche dal vivo, a meno che le stesse siano rese in funzione di una loro radiodiffusione o siano gi\u00e0 oggetto di una fissazione utilizzata per la diffusione\" (articolo 80 comma 2, lettera c).\n8) Compensi provenienti da esecuzioni, rappresentazioni e recitazioni di un'opera, ridotti quando le performance avvengono presso la sede di centri o istituti di assistenza formalmente istituiti e di associazioni di volontariato, purch\u00e9 destinati esclusivamente ai propri soci ed invitati e senza fini di lucro (articolo 15-bis del diritto d'autore).\n9) Proventi derivati dalla messa in opera di un progetto ingegneristico a scopo di lucro (articolo 99 del diritto d'autore).\n10) Riscossione dei compensi derivati dalle emissioni radiotelevisive per l'uso in ospedali pubblici e istituti di prevenzione e pena (articolo 71-quater del diritto d'autore) e dalla ritrasmissione via cavo mediante\" licenza collettiva estesa\" (articolo 180 bis).\nRisultato finanziario.\nIl conto operativo \u00e8 da anni in perdita, di 27 milioni di euro nel solo 2013 e 26 nel 2014; il risultato di esercizio \u00e8 stato positivo (di 1 e 3,5 milioni rispettivamente) grazie a operazioni finanziarie. Il bilancio SIAE riporta debiti per oltre 900 milioni di euro che non ha distribuito ai detentori dei diritti come da suo oggetto sociale.\nQuanto al diritto d'autore e copia privata, SIAE nel 2013 ha riscosso 589 milioni di euro (p.\u00a033), di cui liquidati 464 (p.\u00a0145); ma ha imposto agli associati 101 milioni in quote sociali e provvigioni (p.\u00a061), consumando in costi un totale di 183 milioni (p.\u00a063) pari al 39 % degli ammontare liquidati.\nCritiche e controversie sulla gestione.\nI risultati finanziari della SIAE sono stati oggetto di discussione. La SIAE \u00e8, secondo Sergio Rizzo e altri, in profondo dissesto a causa dell'elevato costo del personale, del fondo pensioni e del suo patrimonio immobiliare; alcune testate musicali preferiscono sottolineare invece il risultato finanziario positivo.\nSquilibri di ripartizione e di diritto.\nSecondo Giorgio Assumma, presidente SIAE dal 2005 al 2010, nel 2009 circa il 50-60% degli artisti iscritti alla SIAE alla fine dell'anno percepiva in ripartizione dei diritti meno di quanto versava all'ente per la quota di iscrizione.\nInterventi dell'Autorit\u00e0 garante della concorrenza.\nL'Autorit\u00e0 garante della concorrenza e del mercato \u00e8 intervenuta per approfondire aspetti controversi. Su richiesta dell'associazione locali da ballo l'autorit\u00e0 ha aperto una istruttoria basata sulla base dell'ipotesi che gli oneri imposti dalla SIAE siano molto pi\u00f9 ingenti di quelli delle corrispondenti istituzioni estere.\nProposta di abolizione.\nI radicali propongono da sempre l'abolizione del monopolio SIAE e in merito hanno presentato numerose proposte di legge.\nAlternative alla SIAE.\nA fine aprile 2016 il cantante Fedez ha deciso di abbandonare la SIAE e di affidare la gestione dei suoi diritti d'autore a Soundreef. Secondo il cantante la Soundreef offre maggiore trasparenza rispetto alla SIAE e questo cambiamento potrebbe portare a un ripensamento legislativo riguardo al monopolio. Tale passo ha segnato comunque una liberalizzazione di fatto della gestione del diritto d'autore.\nScandali legati alla SIAE.\nNel giugno 2018 si \u00e8 scoperto che la SIAE avrebbe investito per assoldare una societ\u00e0 privata di investigazioni, la Ifi Advisory, in collaborazione con l'agenzia israeliana Black Cube, a cui avrebbe chiesto di trovare ogni informazione possibile su presunti lati oscuri di Soundreef. \u00abGli investigatori di Tel Aviv, da luglio a novembre 2017, hanno analizzato al lumicino le societ\u00e0 italiane e inglesi di Soundreef, e soprattutto hanno incontrato sotto mentite spoglie (registrandoli) gli amministratori della piccola e battagliera spa (in primis il fondatore Davide D'Atri), oltre a ex dirigenti e associati famosi, come il cantante Fabio Rovazzi\u00bb scrive \"L'Espresso\" in un articolo pubblicato il 22 giugno. Alle accuse, il capo della SIAE Gaetano Blandini ha risposto che la societ\u00e0 rivale proporrebbe un minimo garantito solo a pochi e vincolerebbe gli artisti per pi\u00f9 anni, tutte cose vietate dalla direttiva 29 della Comunit\u00e0 Europea. Il fondatore di Soundreef, Davide D'Atri si dice tranquillo riguardo alle accuse.\nEpisodi riguardanti eventi non lucrativi.\nLa SIAE pu\u00f2 esigere il compenso anche per eventi di natura non lucrativa. Vi sono stati vari casi emblematici che hanno sollevato molte critiche, fra cui:"}
{"id": "4145", "revid": "599013", "url": "https://it.wikipedia.org/wiki?curid=4145", "title": "Sco", "text": ""}
{"id": "4148", "revid": "588670", "url": "https://it.wikipedia.org/wiki?curid=4148", "title": "Nuovo shekel israeliano", "text": "Il nuovo shekel israeliano o nuovo siclo israeliano (in ebraico: \u05e9\u05b6\u05c1\u05e7\u05b6\u05dc \u05d7\u05d3\u05e9 [sheqel khadash], pl. \u05e9\u05b0\u05c1\u05e7\u05b8\u05dc\u05b4\u05d9\u05dd \u05d7\u05d3\u05e9\u05d9\u05dd [shqalim khadashim]; in arabo: \u0634\u064a\u0642\u0644 \u062c\u062f\u064a\u062f [\u0161iqel jad\u012bd], o \u0634\u064a\u0643\u0644 \u062c\u062f\u064a\u062f [\u0161ikel jad\u012bd]; talvolta \u00e8 anche traslitterato \"sheqel\", plurale \"shekalim\" o \"sheqalim\", (pronuncia [\u02c8\u0283\u025bkel], pl. [\u0283ka\u02c8lim]) \u00e8 la valuta ufficiale di Israele. Il nuovo shekel \u00e8 suddiviso in 100 \"agora\" (\u05d0\u05d2\u05d5\u05e8\u05d4; pl. \"agorot\", \u05d0\u05d2\u05d5\u05e8\u05d5\u05ea). Il codice ISO 4217 della valuta \u00e8 \"ILS\", mentre il suo simbolo \u00e8 \u20aa. Tale monogramma rappresenta in forma stilizzata le lettere \u05e9\"\u05d7, ad indicare l'abbreviazione di \u05e9\u05e7\u05dc \u05d7\u05d3\u05e9 (\"sheqel khadash\").\nStoria.\nIl nuovo shekel sostitu\u00ec il vecchio shekel il 1\u00ba gennaio 1986 con un rapporto di 1\u00a0000 vecchi shekel = 1 nuovo shekel.\nDal 1\u00ba gennaio 2003 il nuovo shekel \u00e8 diventato una valuta liberamente convertibile. Dal 7 maggio 2006, sul Chicago Mercantile Exchange, \u00e8 disponibile la negoziazione di strumenti derivati sul nuovo shekel. Ci\u00f2 rende la valuta israeliana una delle circa venti al mondo per le quali ci sono contratti \"futures\" valutari ampiamente disponibili sul \"foreign exchange market\". \u00c8 anche una valuta forte, con accesso disponibile in quasi ogni posto nel mondo.\nIl 26 maggio 2008 CLS Bank International ha annunciato che avrebbe regolato istruzioni di pagamento in nuovi shekel israeliani, rendendo cos\u00ec tale valuta pienamente convertibile.\nLa valuta non viene prodotta in Israele, paese che non ha una zecca. Attualmente le monete sono coniate dalla Korea Minting and Security Printing Corporation (KOMSCO), zecca di stato sudcoreana, mentre le banconote sono stampate in Svizzera.\nMonete.\nNel 1985 furono introdotte monete in tagli da 1, 5 e 10 agora, \u00bd e 1 nuovo shekel. Nel 1990 furono introdotte le monete da 5 nuovi shekel, seguite da quelle da 10 nuovi shekel nel 1995. Sempre nel 1990 cess\u00f2 la produzione di monete da 1 agora, che furono ritirate dalla circolazione il 1\u00ba aprile 1991. Una nuova moneta da 2 nuovi shekel fu introdotta il 9 dicembre 2007. La moneta da 5 agora, coniata fino al 2006, fu ritirata dalla circolazione il 1\u00ba gennaio 2008.\nLe monete del nuovo shekel che sono o sono state in circolazione sono:\nBanconote.\nNel settembre 1985 furono introdotte banconote in tagli da 1, 5, 10, 20 e 50 nuovi shekel. Le banconote da 1, 5 e 10 nuovi shekel avevano lo stesso disegno di base delle precedenti banconote da 1\u00a0000, 5\u00a0000 e 10\u00a0000 vecchi shekel, ma con la denominazione cambiata.\nNel 1986 furono introdotte banconote da 100 nuovi shekel, seguite da quelle da 200 nuovi shekel nel 1991. Le banconote da 1, 5 e 10 nuovi shekel furono successivamente sostituite da monete. Un progetto relativo all'emissione di una banconota da 500 nuovi shekel, con il ritratto di Yitzhak Rabin, fu annunciato poco dopo l'assassinio di Rabin nel 1995. Tuttavia, a causa dei bassi tassi d'inflazione, non c'era alcuna necessit\u00e0 di tale banconota, che quindi non \u00e8 mai stata emessa. Nel febbraio 2008 la Bank of Israel aveva comunque annunciato un progetto relativo a una serie di banconote completamente nuova, e che la nuova serie, la cui emissione era prevista nel 2010, avrebbe dovuto includere probabilmente una banconota da 500 nuovi shekel. Il disegno delle nuove banconote non \u00e8 stato ancora deciso, ma se la banconota da 20 nuovi shekel in polimeri della serie attualmente in circolazione, introdotta nell'aprile 2008, avr\u00e0 successo, la nuova serie sar\u00e0 quasi sicuramente composta solamente da banconote in polimeri. Possibili disegni all'esame sono i ritratti di famose personalit\u00e0 non politiche, come Teddy Kollek (il leggendario sindaco di Gerusalemme), Rabbi Shlomo Goren (capo cappellano delle forze armate israeliane durante la guerra dei sei giorni del 1967, famoso per aver suonato il suo shofar sul Monte del Tempio pochi minuti dopo la conquista di Gerusalemme da parte dell'esercito israeliano), Ilan Ramon (primo astronauta israeliano, perito sul Columbia nel 2003), Naomi Shemer (nota come la \"\"first lady\" della canzone israeliana\"). Altri possibili disegni potrebbero includere paesaggi, flora e fauna di Israele.\nLe banconote che siamo in circolazione in precedenza sono state:\nLa banconota da 20 nuovi shekel \u00e8 la prima a essere fatta di polipropilene, un substrato di polimeri, che \u00e8 superiore alla normale carta moneta con una vita di circolazione pari a solo pochi mesi. La banconota di polimeri \u00e8 stampata dalla Orell Fuessli Security Printing di Zurigo in Svizzera. Su 1,8 milioni di esemplari delle nuove banconote \u00e8 stata stampata con inchiostro rosso la scritta \"60 anni dello Stato di Israele\" in ebraico.\nIl 14 novembre 2012 la Banca d'Israele ha annunciato che la nuova serie di banconote \u00e8 nelle fasi finali della progettazione. La prima delle nuove banconote a iniziare la circolazione \u00e8 stata nella denominazione 50 il 16 settembre 2014, seguita dalla banconota da 200 del 23 dicembre 2015. Le ultime due denominazioni, 20 e 100, sono state emesse il 23 novembre 2017, completando la serie di banconote \"Serie C\".\nIl comitato propose che la nuova serie avrebbe portato i ritratti di importanti poeti ebraici, tra cui Rachel Bluwstein, Saul Cernichovskij, Lea Goldberg e Nathan Alterman. Nel dicembre 2010, \u00e8 stato annunciato che la serie avrebbe caratterizzato ritratti di Menachem Begin, Yitzhak Rabin e Shmuel Yosef Agnon. Quando la famiglia di Begin si oppose alla decisione, la proposta originaria della commissione fu riammessa.\nCon l'emissione della terza serie, la Banca d'Israele ha adottato l'ortografia inglese standard di shekel e sicli plurali per la sua valuta. [30] In precedenza, la Banca aveva formalmente utilizzato le trascrizioni ebraiche di sheqel e sheqalim.\nLe banconote sono stampate da Orell F\u00fcssli Security Printing della Svizzera.\nLe banconote attualmente in circolazione sono:\nAbbreviazione.\nIl nome della valuta viene usualmente abbreviato con l'acronimo \"NIS\" dall'inglese \"New Israeli Shekel\". In ebraico il nuovo shekel \u00e8 solitamente abbreviato con \u05e9\"\u05d7 (pronunciato \"shakh\"). Il simbolo del nuovo shekel, \u20aa, \u00e8 una combinazione delle iniziali ebraiche delle parole \"sheqel\" (\u05e9) e \"khadash\" (\u05d7). Questo simbolo, tuttavia, si \u00e8 dimostrato impopolare e l'abbreviazione con le due iniziali \u00e8 molto pi\u00f9 comune nelle pubblicit\u00e0 e sui cartellini dei prezzi. In arabo la valuta viene comunemente indicata con l'abbreviazione \u0634.\u062c, che sono le iniziali di \"\u0161ikel jad\u012bd\", il nome della valuta in arabo."}
{"id": "4149", "revid": "599013", "url": "https://it.wikipedia.org/wiki?curid=4149", "title": "Stereochimica", "text": "Con il termine stereochimica si intende lo studio delle propriet\u00e0 spaziali delle molecole (assenza o presenza di centri, piani e assi di simmetria riflessiva o rotazionale) e come queste ultime si riflettano sul comportamento chimico delle sostanze.\nIn particolare, la stereochimica organica studia la simmetria delle molecole organiche, la loro chiralit\u00e0, la relazione tra chiralit\u00e0 e stereogenicit\u00e0, l'interazione tra molecole chirali, la sintesi di sostanze otticamente pure e la separazione di stereoisomeri.\nLa stereochimica dinamica studia gli effetti della stereochimica sulla velocit\u00e0 di reazione.\nIsomeria.\nDue composti con medesima formula bruta si dicono \"isomeri\". Questi possono essere:\nStoria.\nLouis Pasteur pu\u00f2 essere definito il primo stereochimico, avendo osservato nel 1849 che i sali dell'acido tartarico ricavati dai recipienti di produzione del vino erano in grado di ruotare il piano della luce polarizzata, ma che i sali ricavati da altre fonti non possedevano questa propriet\u00e0. Questa, la sola propriet\u00e0 fisica per la quale differiscono i due tipi di sale dell'acido tartarico, \u00e8 dovuta all'isomeria ottica. Nel 1874, Jacobus Henricus van 't Hoff e Joseph Le Bel descrissero l'attivit\u00e0 ottica in relazione alla disposizione tetraedrica degli atomi legati al carbonio. Robert Cahn, Christopher Ingold e il futuro premio Nobel Vladimir Prelog elaborarono nel 1956 una serie di regole pratiche per distinguere gli stereoisomeri, adottando una nomenclatura basata sulla diversa priorit\u00e0 assegnata ai vari gruppi di atomi.\nIl disastro della talidomide fu una delle pi\u00f9 sciagurate dimostrazioni dell'importanza della stereochimica. La talidomide \u00e8 un farmaco, preparato per la prima volta nel 1957 in Germania, che fu prescritto per trattare la nausea mattutina delle donne in stato di gravidanza. Il farmaco fu per\u00f2 scoperto essere causa di focomelia nei bambini appena nati. Si scopr\u00ec che uno degli isomeri ottici del farmaco era sicuro mentre l'altro possedeva effetti teratogeni, causando seri danni genetici nei primi stadi della crescita e sviluppo embrionale. Nel corpo umano, la talidomide subisce racemizzazione: perfino se viene ingerito uno dei due stereoisomeri, l'altro viene prodotto. La talidomide viene attualmente utilizzata nel trattamento della lebbra e deve essere associata all'uso di contraccettivi nelle donne a scopo preventivo. Questo disastro impose un maggiore controllo sui farmaci prima della loro diffusione al pubblico.\nGiulio Natta e Karl Ziegler furono i primi a elaborare dei catalizzatori (catalizzatori di Ziegler-Natta) in grado di controllare la stereochimica della sintesi industriale dei polimeri, permettendo cos\u00ec di ottenere materiali caratterizzati da una tatticit\u00e0 predeterminata, e quindi in grado di possedere le caratteristiche peculiari ricercate (es. polipropilene isotattico). La scoperta frutt\u00f2 ai due scienziati il premio Nobel per la chimica nel 1963."}
{"id": "4150", "revid": "37401", "url": "https://it.wikipedia.org/wiki?curid=4150", "title": "Scripting", "text": ""}
{"id": "4151", "revid": "547034", "url": "https://it.wikipedia.org/wiki?curid=4151", "title": "Shareaza", "text": "Shareaza \u00e8 un client peer-to-peer disponibile per il sistema operativo Microsoft Windows.\nLa sua caratteristica principale \u00e8 la capacit\u00e0 di ricercare e scaricare file da pi\u00f9 reti contemporaneamente, utilizzando tutte le reti e protocolli contemporaneamente come sorgenti per un download.\nShareaza \u00e8 in grado di collegarsi alle reti Gnutella, Gnutella2, eDonkey2000, e di utilizzare i protocolli BitTorrent, HTTP, FTP e EFTP; supporta differenti URI (Uniform Resource Identifier) tra cui gli URN (Uniform Resource Name) conosciuti come magnet link, eD2k link, Piolet link, BTIH (BitTorrent Info Hash) e gli adesso deprecati Gnutella link.\nShareaza \u00e8 stata la prima applicazione ad implementare il supporto per gli hash TigerTree e a rendere possibile un torrent decentralizzato.\nShareaza \u00e8 tradotto in ben 27 lingue, fra cui l'italiano.\nSviluppo.\nVerso la fine del 2002, con la versione 1.8.0.0 il suo sviluppatore originale introdusse la rete Gnutella2, una versione evoluta della rete Gnutella ed in seguito la rete eDonkey2000 e il protocollo BitTorrent, con la versione 1.8.8.0.\nLa differenza principale nei protocolli usati dalla rete Gnutella2 era la struttura dei pacchetti di comunicazione, resi modulari e facilmente estendibili e il sistema di ricerca che passava dalla tecnica del \"flooding\" a quella del \"walking\", spostando il peso della ricerca verso il client che la originava. Le motivazioni principali della creazione della rete Gnutella2 sono la lentezza con cui venivano introdotte le innovazioni tecnologiche in Gnutella. Alcuni sviluppatori di client per la rete Gnutella (Bearshare, LimeWire, XoloX e altri) criticarono pesantemente la scelta. Le critiche si incentrarono sulla scelta del nome della nuova rete e sulle velleit\u00e0 dello sviluppatore. I denigratori del nome Gnutella2 si riferiscono a essa con 'il protocollo di Mike' o 'MP'. Un modo neutrale per riferirsi alla rete, utilizzato per evitare le polemiche sul nome, \u00e8 'G2'. L'unico a schierarsi a difesa delle scelte di Michael Stokes fu John Marshal sviluppatore di Gnucleus e di GnucDNA che pi\u00f9 tardi aggiunse il supporto di Gnutella2 a GnucDNA.\nDa allora Gnutella2 ha raggiunto una dimensione cospicua, ed \u00e8 ora supportata da Shareaza, MLDonkey, Adagio, da tutti i client basati su GnucDNA come Gnucleus e Morpheus e da altre applicazioni.\nLa versione 2.0.0.0 del 01/06/2004 \u00e8 stata distribuita sotto la licenza GNU GPL.\nI sorgenti sono disponibili dal sito e su sourceforge. Per gli sviluppatori interessati, il CVS con tutte le revisioni del codice dalla versione 2.0.0.0 \u00e8 disponibile su Sourceforge. Shareaza \u00e8 sviluppata utilizzando Microsoft Visual Studio .NET 2003, in linguaggio C/C++ e MFC e ATL. Attualmente la versione di sviluppo (2.2.3 beta) utilizza anche la libreria Boost.\nLe intenzioni dichiarate degli sviluppatori attuali sono quelle di ridurre il pi\u00f9 possibile i vincoli imposti al programma dall'utilizzo di MFC e ATL, in modo da facilitare il porting di Shareaza verso altri sistemi operativi e verso GUI multi-piattaforma basate su programmi open source come GTK o WxWidget. Questo renderebbe non necessario l'utilizzo di Microsoft Visual Studio come piattaforma di sviluppo.\nCambio di dominio.\nDal 19 dicembre 2007 il dominio shareaza.com non \u00e8 pi\u00f9 sotto il controllo del team di sviluppo, ma propone una versione 4.0 di Shareaza. Tale versione non \u00e8 realizzata dagli sviluppatori del software originale, che la ritengono una truffa, violando la GNU GPL e avendo un comportamento da spyware. A seguito di questo evento, gli sviluppatori si sono trasferiti sul dominio shareaza.sourceforge.net, da dove portano avanti la loro battaglia contro la Discordia Ltd., societ\u00e0 che gestisce il vecchio dominio, che il 10 gennaio 2008 ha depositato presso l'ufficio brevetti statunitense una domanda per registrare il marchio Shareaza ma dalla societ\u00e0 Discordia Ltd, ovvero dai produttori di iMesh, di cui infatti Shareaza 4.0 \u00e8 il clone, leggermente modificato.\nDopo il passaggio dell'intero progetto al dominio www.pantheraproject.net e il rinnovamento della veste grafica del sito, il 12 gennaio 2009 anche questo dominio \u00e8 stato occupato dal team di Discordia Ltd.\nL'unica pagina ufficiale dei progettisti del primo software Shareaza \u00e8 ospitato da Sourceforge, da cui scaricare il vero programma giunto alla versione 2.7.10.2."}
{"id": "4152", "revid": "552422", "url": "https://it.wikipedia.org/wiki?curid=4152", "title": "Stella di Natale", "text": ""}
{"id": "4154", "revid": "301156", "url": "https://it.wikipedia.org/wiki?curid=4154", "title": "Turismo", "text": "Il turismo \u00e8 l'insieme di attivit\u00e0 e di servizi relativi a viaggi e soggiorni compiuti a scopo ricreativo o di istruzione.\nIl soggiorno \u00e8 generalmente non superiore ad un anno e il cui scopo abituale sia diverso dall'esercizio di ogni attivit\u00e0 remunerata all'interno dello Stato visitato. In questo termine sono inclusi coloro che viaggiano per: svago, riposo e vacanza, visite ad amici e parenti, motivi di affari e professionali, di salute, religiosi.\nPossiamo anche definire il turismo come l\u2019insieme delle \"attivit\u00e0 delle persone che viaggiano e permangono in luoghi diversi dalla propria residenza abituale per un periodo di tempo determinato mossi da molteplici motivazioni\" spesso correlate la loro: il desiderio di svago, di riposo, di esplorazione, di rinnovamento, di prestigio, d\u2019affari. Da questa definizione si desumono le tre dimensioni principali che caratterizzano il turismo:\n-la \"componente spaziale (\"ovvero lo spostamento fisico): implica che il turista deve spostarsi, deve affrontare un viaggio che lo conduca alla destinazione in cui intende svolgere la propria attivit\u00e0 di fruizione turistica. Lo spostamento deve essere al di fuori del luogo di residenza e pu\u00f2 essere misurato in vari modi: come la distanza minima percorsa, come il tempo minimo di viaggio o come cambiamento di luogo in riferimento al territorio amministrativo. Non tutti gli spostamenti sono considerati turistici in quanto per essere tali l\u2019individuo deve uscire al di fuori dei luoghi frequentati abitualmente. Ne consegue che il turismo non riguarda n\u00e9 il pendolarismo, n\u00e9 spostamenti quotidiani degli studenti, n\u00e9 trasferimenti di un rappresentante di commercio.\n-la \"componente temporale (o\"ssia la durata del viaggio): la durata massima di uno spostamento \u00e8 stabilita in un anno, passato il quale il viaggiatore da turista diventa residente. Un'ulteriore distinzione \u00e8 poi possibile tra coloro che restano in una localit\u00e0 per pi\u00f9 di 24 ore e coloro che vi sostano per meno di 24 ore, che prendono il nome di escursionisti. \n-la \"motivazione (\"sostanzialmente lo scopo del viaggio): l\u2019importanza della motivazione nella definizione del fenomeno turistico rende rilevanti i fattori di attrattivit\u00e0 territoriale cui il turista associa un valore intrinseco, nelle sue decisioni di visita e nella formazione delle sue aspettative sull\u2019esperienza turistica. Ci si riferisce in particolare alle risorse paesaggistiche, storico-artistiche e socioculturali dei luoghi.\nPartendo da quanto precedentemente affermato si possono individuare diverse tipologie di turismo per ogni dimensione. Facendo capo alla dimensione dello spostamento troviamo quattro tipologie elementari di turismo:\n-\"il turismo domestico\", ovvero quello compiuto all\u2019interno di una regione dai residenti della stessa\n-\"il turismo in entrata (o incoming),\" effettuato all\u2019interno di una regione dai non residenti\n-\"il turismo in uscita (o outcoming),\" messo in pratica dai non residenti in una regione diversa quella di residenza\n-\"il turismo di transito\", ossia quello in cui la regione viene soltanto attraversata dal turista che ha per origine o per destinazione regioni differenti.\nAltre tipologie di turismo fanno invece riferimento ai diversi tipi di viaggiatori:\n-\"il turismo nazionale\" che deriva della somma del turismo domestico e del turismo in uscita\n- \"il turismo interno\" dato invece dalla somma del turismo domestico e del turismo in entrata\n-\"il turismo internazionale\", dato dall\u2019insieme del turismo in entrata e del turismo in uscita\nIn relazione alla motivazione del viaggio, si pu\u00f2 individuare la seguente ulteriore classificazione del turismo:\n-motivazioni di piacere come il tempo libero e lo svago con spese a carico del viaggiatore spinto a visitare nuovi posti, fare sport ecc.\n- motivazioni professionali, con spese a carico di imprese o enti, quali convegni, congressi, conferenze, riunioni con clienti e fiere \n-altri motivi, cio\u00e8 le altre finalit\u00e0 di tipo non propriamente turistico come lo studio e il turismo per motivi di salute, i pellegrinaggi religiosi e altro. \nStoria.\nSe si tiene presente la definizione appena fornita, \u00e8 difficile assimilare il turismo moderno\u00a0\u2013 comodo e di massa\u00a0\u2013 ai grandi viaggi che venivano intrapresi fino al XVIII secolo: i pellegrinaggi medievali o le esplorazioni iniziate nel XV secolo, in particolare intorno ai tre poli principali d'attrazione: Roma, Gerusalemme (cfr. via Francigena) e Santiago di Compostela (cfr. Cammino di Santiago di Compostela). Verso queste tre localit\u00e0 si snodava una rete di santuari, ostelli, \"mansiones\", ospedali, conventi che assistevano i viandanti ed i pellegrini.\nL'epoca dei grandi viaggi incominci\u00f2 nell'epoca della prima rivoluzione industriale.\nQuando nacque l'industria, la popolazione dovette trasferirsi dalle campagne, dove aveva sempre abitato, nelle citt\u00e0 per trovare un lavoro sicuro.\nNacque cos\u00ec il pendolarismo (cio\u00e8 lo spostamento quotidiano dal luogo di abitazione verso il luogo di lavoro) e crebbe la necessit\u00e0 di servizi pubblici.\nThomas Cook, allora, colse questa necessit\u00e0 dei mezzi di trasporto per sfruttarli non solo a scopo lavorativo ma anche a scopo di svago.\nUn tipo di viaggiatore pi\u00f9 simile al turista di oggi era il giovane che, a partire dal XVII secolo, si impegnava nel \"Grand Tour\" - pratica di educazione all'\"uso del mondo\" da quell'epoca sempre pi\u00f9 frequente per i figli della borghesia ricca, soprattutto inglese.\nVisitate la Germania e la Francia le mete predilette di questi viaggiatori nordici erano Spagna e Italia, alla scoperta del pittoresco dell'Europa meridionale.\nIn un tempo in cui ben poche case private disponevano di acqua corrente, servizi e igiene degni di questo nome, ci\u00f2 che oggi chiamiamo \"strutture ricettive\" consisteva in locande generalmente scomode e poco pulite, che fungevano da punti di sosta e consentivano di cambiare o far riposare i cavalli, e viaggiare rimaneva assai faticoso e non privo di rischi (in alcuni diari di viaggio si pu\u00f2 leggere, ad esempio, il timore del brigantaggio italiano).\nAnche per questo, il \"grand tour\" non si spingeva generalmente pi\u00f9 a sud di Napoli, fino a quando \u2013 ma siamo gi\u00e0 nel XIX secolo \u2013 Stendhal scrisse che\nda allora molti lo seguirono, come per esempio Goethe, il cui \"Viaggio in Italia\" (\"Italienische Reise\"), pubblicato nel 1817, fu utilizzato dai viaggiatori di molti decenni successivi come una vera e propria guida turistica.\nMa si trattava ancora di viaggiatori d\"'\u00e9lite\". Ci\u00f2 che oggi chiamiamo turismo \u2013 cio\u00e8 il viaggio organizzato e di massa \u2013 ha invece una data di origine certa ed un inventore ben determinato: il 5 luglio 1841, Thomas Cook, sfruttando le nuove possibilit\u00e0 offerte dal treno, organizz\u00f2 un viaggio di 11 miglia da Leicester a Loughborough: ben 600 persone vi parteciparono, al costo di uno scellino a testa.\nIl successo fu tale da spingere lo stesso Cook ad organizzare pacchetti turistici sempre pi\u00f9 articolati, dando inizio all'industria turistica modernamente intesa.\nDa questa data, il viaggiare \u00e8 diventato sempre pi\u00f9 \"turismo\" (cio\u00e8 un viaggio organizzato prevalentemente da altri), e negli ultimi decenni il turismo \u00e8 enormemente cresciuto grazie all'evoluzione e alla moltiplicazione dei mezzi di trasporto, all'incremento dei redditi nel mondo occidentale e, ultimamente, anche ai nuovi mass media che hanno cambiato l'accesso alle informazioni (es. internet, pubblicit\u00e0...): tutti elementi che hanno indotto nelle societ\u00e0 industrializzate e ricche nuovi bisogni di mobilit\u00e0. Oggi i motivi che spingono le persone a viaggiare sono molto diversi: vacanze, studio, pellegrinaggi, cure, formazione, affari, attivit\u00e0 culturali.\nIl fenomeno conosce dimensioni sempre crescenti di anno in anno. L'Organizzazione Mondiale del Turismo stima che nel 2012, per la prima volta nella storia, abbia viaggiato per turismo oltre un miliardo di persone.\nI termini \"turista\" e \"turismo\" sono stati usati ufficialmente per la prima volta nel 1947 alla Societ\u00e0 delle Nazioni. Turismo fu definito come \"genti che viaggiano per periodi di oltre 24 ore\".\nDescrizione.\nTurismo come settore economico.\nL'industria del tempo libero rappresenta un settore economico importante nato dall'evoluzione dell'industria culturale, a cui affluisce il settore turistico.\nCol termine turismo si pu\u00f2 intendere anche, a seconda del contesto, il settore industriale e commerciale, parte del settore terziario, che si occupa di fornire (vendere) servizi tangibili come trasporti (in aereo, treno, nave, pullman e cos\u00ec via), servizi di ospitalit\u00e0 (presso alberghi, pensioni, villaggi turistici), strutture ricettive e altri servizi correlati (guide turistiche; ingresso in musei, fiere, parchi naturali e altre attrazioni turistiche; servizi di assicurazione per il viaggiatore; servizi di ristorazione e intrattenimento; e via dicendo). A questo settore appartengono i fornitori ultimi di servizi e gli intermediatori come operatori turistici e agenzie turistiche. Si tratta di un settore economico estremamente ricco, che finanzia grandi manifestazioni (in Italia, si pensi alle fiere annuali della Borsa Internazionale del Turismo (BIT) a Milano e del TTG a Rimini) e il cui volume d'affari ha vissuto una crescita quasi costante dal dopoguerra in poi (con momenti di riflusso legati a contingenze internazionali come gli attentati dell'11 settembre 2001).\nSu scala globale, si stima che il turismo rappresenti oggi il 10% del prodotto interno lordo, un occupato su 11 ed il 7% delle esportazioni mondiali. Nel 1950 vi erano 25 milioni di turisti internazionali, nel 2015 ve ne sono stati 1186 milioni e nel 2030 si prevede che saranno 1,8 miliardi. Il numero dei turisti interni \u00e8 stimato oltre i 5 milioni.\nIl turismo \u00e8 un'importante fonte di entrate per molti paesi del mondo e porta denaro alle casse dello stato attraverso la tassazione dei servizi correlati al turismo (per esempio le tasse aeroportuali), oltre che indirettamente attraverso gli incassi dei fornitori di servizi. Recentemente, molte organizzazioni non governative hanno iniziato a occuparsi di turismo come mezzo per favorire lo sviluppo di nazioni povere; in genere, il turismo in questo contesto viene configurato come turismo responsabile (ovvero vincolato a requisiti di rispetto per l'ambiente e le culture locali). In questo contesto \u00e8 nata la Carta sull'etica del turismo e dell'ambiente, che definisce il turismo come diritto dell'uomo e importante strumento di pace e di giustizia sociale.\nSecondo i dati 2006 del Ministero degli Affari Esteri, invece, il settore turistico in Italia corrisponde al 12% del PIL e impiega 3 milioni di persone\nLa promozione dell'immagine turistica nazionale ed il supporto alla commercializzazione dei prodotti collegati sono affidati all'ENIT- Agenzia Nazionale del Turismo, subentrata nel 2005 al preesistente Ente Nazionale Italiano del Turismo e soggetta alle attivit\u00e0 di indirizzo e vigilanza del Ministero del Turismo. Tra le attivit\u00e0 caratterizzanti dell'ENIT si annoverano:\nNegli ultimi anni il turismo ha potuto mostrare, soprattutto dopo la definitiva regolazione dei rapporti tra Stato e Regioni e dopo la recente riforma nazionale del comparto, la rilevanza fondamentale come attivit\u00e0 economica di primaria importanza per molte Regioni italiane.\nComplesse dinamiche in atto nella societ\u00e0 contemporanea mostrano come il mercato turistico non sia immune al processo di globalizzazione che, come ogni mercato, tende a caratterizzarsi sempre pi\u00f9 con i propri modelli standardizzati, sia nell'offerta del \u201cprodotto\u201d, che nelle forme organizzative. Assumono quindi primaria importanza aspetti legati alle diversit\u00e0 dei luoghi, alle specifiche se non uniche risorse territoriali che rischiano di veder scomparire le proprie peculiarit\u00e0. Per meglio favorire l'offerta locale di un determinato \u201cprodotto\u201d, negli ultimi anni gli attori interessati, sia pubblici sia privati, hanno avviato processi di aggregazione territoriale (vedi Sistema Turistico Locale) che si propongono di utilizzare tali particolarit\u00e0 dell'offerta in risposta alle grandi reti della dimensione globale.\nMotivazioni sociologiche.\nSotto l'aspetto sociologico, Raffaele Alberto Ventura definisce il turismo come \u00abforma sublimata della critica sociale perch\u00e9 ci permette vivere temporaneamente come cittadini di societ\u00e0 ideali, ma del tutto artificiali.\u00bb\nLimiti al turismo.\nA volte il turismo crea dei conflitti con le popolazioni residenti a causa di mutamenti economici, sociali, strutturali o ambientali che porta con s\u00e9. Per questo alcuni parlano del rischio di scivolare verso forme di neocolonialismo e di dominio.*\nForme e tipologie.\nComunemente si suole distinguere tra:\nTurismo culturale.\nTurismo creativo.\nPu\u00f2 essere considerato come una forma di turismo culturale presente sin dalle origini del turismo stesso.\nLe sue radici europee risalgono ai tempi del Grand Tour, quando i figli delle famiglie benestanti o aristocratiche viaggiavano allo scopo (per lo pi\u00f9 interattivo) di vivere esperienze educative.\nPi\u00f9 recentemente, al turismo creativo \u00e8 stato attribuito un suo proprio nome, grazie a Crispin Raymond e Greg Richards; quest'ultimo, in qualit\u00e0 di membro dell'associazione per l'educazione al turismo e al tempo libero (ATLAS), ha diretto una serie di progetti per la Commissione delle Comunit\u00e0 Europee, che comprendono il turismo culturale e sostenibile.\nEntrambi, hanno definito il \"turismo creativo\" come il turismo collegato alla partecipazione attiva dei viaggiatori nella cultura della comunit\u00e0 di accoglienza, attraverso laboratori interattivi ed esperienze di apprendimento informale.\nIl turismo creativo viene considerato come un turismo di nuova generazione, e prevede la partecipazione dei turisti in attivit\u00e0 creative con la popolazione locale. La generale tendenza degli ultimi anni alla frammentazione dei mercati ha favorito la comparsa di un turista nuovo, non pi\u00f9 attratto dalle caratteristiche generali della destinazione, ma piuttosto dalla specificit\u00e0 delle offerte e dei servizi. Esistono infiniti modi di vivere il turismo e, tra gli altri, l'enoturismo, i soggiorni linguistici, lo slowtourism e il turismo congressuale. Il turismo creativo \u00e8 uno di questi.\nDavanti a questa iper-specializzazione, il turista creativo \u00e8 pi\u00f9 esigente rispetto alle esperienze che gli vengono proposte, le quali sono poi determinanti nella scelta della destinazione.\nIl crescente interesse dei turisti per questo nuovo modo di scoprire una cultura riguarda in particolare gli operatori e i responsabili dello sviluppo territoriale, attenti alla possibilit\u00e0 di attrarre un turismo di qualit\u00e0, mettendo in risalto il patrimonio immateriale (laboratori di artigianato, corsi di cucina, ecc.) e ottimizzando l'uso delle infrastrutture esistenti (per esempio, attraverso l'affitto di sale e auditorium).\nTurismo indotto dalla cultura di massa.\nUna sottospecie del turismo culturale \u00e8 costituito da quel fenomeno sociale di movimenti turistici in cui la scelta della destinazione turistica \u00e8 influenzata da specifici contenuti della cultura di massa, veicolati dai mezzi di comunicazione di massa, e, in particolare, dalle suggestioni provenienti dalla teledipendenza di programmi di intrattenimento televisivo, cinematografico e musicale.\nPi\u00f9 in generale, l'interesse turistico indotto dai mass media riguarda, anche quei luoghi che sono stati oggetto di un evento, anche criminale, luttuoso o scabroso, purch\u00e9 abbia beneficiato di una vasta risonanza massmediatica: \u00e8 il caso del macabro fenomeno del \"turismo dell'orrore\" (spesso stigmatizzato per la sua valenza \"macabra\" o \"necrofila\"), legato a efferati fatti di cronaca, disastri umani, o cataclismi naturali, come, in Italia il \"pellegrinaggio\" sui luoghi del Delitto di Cogne o a quello, verso l'Isola del Giglio, stimolato dal naufragio della Costa Concordia.\nLa rilevanza sociale ed economica del fenomeno ha stimolato l'iniziativa e l'interventismo pubblico, diretto a incentivare economicamente la realizzazione di film, documentari, o spot pubblicitari, in determinati luoghi. Ne \u00e8 nato un vero e proprio settore del marketing.\nIn Austria, ad esempio, la \"Tirol Film Commission\" eroga contributi economici, e garantisce agevolazioni, a chi scelga di produrre film girati o ambientati nel Tirolo austriaco. L'intervento di simili enti e organismi \u00e8 comune anche in molti altri paesi, con un attivismo particolarmente intenso in Francia, ma anche in Italia, come, ad esempio, varie localit\u00e0 del Piemonte. Peculiare \u00e8 il caso di Barcellona, in cui gli interventi locali hanno optato per la \"specializzazione\" orientata verso il mercato pubblicitario, con incentivi e proposte per location di spot pubblicitari\nTurismo responsabile.\nLa concezione del turismo responsabile si trova in qualche modo a opporsi al turismo tradizionale, che in genere pone l'enfasi sull'evasione e il relax del turista a scapito di una interazione culturalmente profonda e sostenibile con l'ambiente in senso ampio. Con riferimento a quest'ultimo atteggiamento, l'espressione \"turista\" viene in alcuni casi usata in senso dispregiativo, a intendere una persona che si reca in un determinato luogo senza sentire la necessit\u00e0 di porsi realmente in relazione con esso e coglierne lo spirito e la cultura.\nIl fenomeno del turismo ha subito una notevole intensificazione negli ultimi decenni, fino a venire a rappresentare, insieme ai mass media come la televisione, una delle forme pi\u00f9 importanti e diffuse di interazione interculturale. Fra i fattori determinanti nell'evoluzione e nella diffusione di questa pratica ci sono certamente i progressi tecnologici nei trasporti, ma anche certamente fattori economici (in particolare, il crescente divario economico fra paesi industrializzati e paesi in via di sviluppo ha costituito un importante propulsore del turismo internazionale) e, pi\u00f9 recentemente, anche l'avvento di sistemi di comunicazione come Internet, che hanno in gran parte ridefinito la natura delle relazioni fra i turisti e i fornitori di servizi turistici.\nNonostante il bassissimo impatto ambientale che hanno i campeggi e villaggi turistici in Italia, a fronte di moltiplicatori keynesiani molto rilevanti per lo sviluppo della localit\u00e0 e della regione, ad oggi ancora si trovano fortissimi ostacoli da parte delle amministrazioni locali influenzate pesantemente dalle lobby di immobiliaristi e costruttori.\nInoltre a differenza di altri paesi europei, Francia e Spagna in testa, che hanno una decisa e chiara politica economica del turismo, in Italia non viene assolutamente considerato come strategico, ai fini dello sviluppo sostenibile, il turismo all'aria aperta offerto da campeggi e villaggi turistici.\nAd oggi Legambiente turismo sta certificando il marchio di qualit\u00e0 per campeggi, villaggi turistici e alberghi che si distinguono per la loro sensibilit\u00e0 ambientale.\nUna politica economica nazionale che privilegi il settore trainante della bilancia commerciale nazionale, il turismo, nella sua forma con meno esternalit\u00e0 negative, meno cemento e meno abusi edilizi ancora tarda a riconoscere il ruolo strategico dell'open air.\nTurismo sostenibile.\nNon si pu\u00f2 negare d'altra parte che il turismo di massa, quand'anche economicamente produttivo per le economie locali, possa diventare in alcuni casi problematico\u00a0\u2013 una vera e propria forma di inquinamento umano\u00a0\u2013 per i luoghi a cui si rivolge, tanto che i sindaci di alcune citt\u00e0 cominciano a proporre forme di regolazione del numero giornaliero di visitatori (\"numero chiuso\").\nIl fenomeno \u00e8 particolarmente rilevante in Italia, dove la ricettivit\u00e0 delle strutture urbanistiche antiche delle \"Citt\u00e0 d'arte\" come Venezia o Firenze, o di altri centri minori come Assisi per fare un esempio (6 milioni di visitatori l'anno), \u00e8 messa sempre pi\u00f9 a dura prova dall'afflusso di migliaia di visitatori giornalieri.\nLe ricadute di questi afflussi incontrollati sono particolarmente negative per la parte di popolazione residente non direttamente beneficiaria dell'economia turistica (cio\u00e8 spesso la maggior parte di quella popolazione): l'aumento dei prezzi degli immobili e dei servizi pubblici (in particolare dei bar e ristoranti), della rumorosit\u00e0, del traffico e del connesso inquinamento veicolare (sia a causa dei veicoli privati che dei grandi pullman) possono produrre infatti un complessivo e crescente peggioramento della qualit\u00e0 della vita urbana dei centri interessati.\nUn ulteriore risvolto negativo dell'economia turistica, in particolare dell'industria delle vacanze, \u00e8 la cementificazione disordinata dei luoghi che tocca, come ad esempio le coste italiane, fenomeno peggiorato dall'abusivismo edilizio.\nAl problema del turismo responsabile si associa sempre pi\u00f9 diffusamente, almeno in Italia, un problema di turismo sostenibile.\nTurismo incoming.\nPer turismo incoming s'intende il turismo che svolge l'attivit\u00e0 di ricevimento del turista in arrivo in una determinata localit\u00e0.\nPertanto il turismo incoming spesso non \u00e8 orientato direttamente al pubblico ma ai tour operator stranieri che hanno bisogno di servizi turistici quali trasporti, ristoranti alberghi e guide nelle zone da visitare turisticamente.\nMolti dei grandi tour operator locali che si dedicano all'organizzazione per turismo diretto all'estero fanno anche attivit\u00e0 di accoglienza e informazione.\nLa maggior parte delle agenzie di viaggio incoming sono di ridotte dimensioni ed altamente specializzate in una determinata tipologia di clientela: studenti, clienti della terza et\u00e0, individuale o per gruppi secondo nazionalit\u00e0 o lingua.\nLast minute e low-cost.\nLa televisione e Internet svolgono attualmente un ruolo fondamentale nella comunicazione del turismo.\nGrazie a sofisticate tecnologie, rispetto al passato oggi \u00e8 molto pi\u00f9 veloce ed agevole l'organizzazione di un viaggio. Esistono in rete portali predisposti per l'organizzazione di viaggi e la ricerca di servizi turistici. Negli ultimi anni ha avuto una forte crescita la vendita dei cosiddetti Viaggi Last minute, pacchetti di viaggio acquistati pochi giorni prima della partenza. Inoltre, lo sviluppo delle compagnie aeree low cost, nate all'inizio degli anni novanta, ha dato forte impulso ai viaggi di breve durata in ogni periodo dell'anno. L'introduzione dei voli low cost ha determinato una crescita complessiva del traffico aereo che si \u00e8 basato soprattutto sullo sfruttamento degli aeroporti minori, ma ha anche generato forti critiche per il pesante impatto ambientale di questa nuova tipologia di turismo.\nViaggi individuali a forfait.\nNella realt\u00e0 odierna vi sono tre tipi di viaggi individuali a domanda.\nI viaggi a domanda sono anche detti viaggi su misura perch\u00e9 tutti i servizi compresi in esso sono studiati appositamente per chi lo richiede. Si tratta di un lavoro molto complesso che per questo motivo comporta un prezzo molto alto. \u00c8 richiesto da pochi clienti, e inoltre il profitto che l'agenzia di viaggi pu\u00f2 ricavarne \u00e8 minimo, se confrontato con il lavoro che bisogna impiegarci.\nI richiedenti di viaggi su misura possono essere:\nOggi i viaggi a domanda sono predisposti soprattutto per i gruppi precostruiti, in quanto possono essere una possibilit\u00e0 vantaggiosa sia per il profitto immediato per l'agenzia, ma anche perch\u00e9 alcuni componenti potrebbero rimanere clienti.\nLa richiesta per l'organizzazione di un viaggio pu\u00f2 avvenire:\nCicloturismo.\nNell'ambito del turismo sostenibile un ruolo di rilievo lo ha assunto nell'ultimo decennio il settore del cicloturismo, per il rapporto che si viene a stabilire con il territorio e come modo di viaggio \"ad emissioni zero\". Per le grandi distanze esso \u00e8 poi legato all'uso del trasporto ferroviario.\nGeografia del turismo.\n\u00c8 una branca della geografia economica che studia regioni in cui c'\u00e8 una grande affluenza turistica.\nL'economia turistica \u00e8 determinante nella formazione del reddito di molti paesi (come per la Grecia o la Tunisia), per altri \u00e8 una discreta fonte di guadagno (come per Italia, Francia e Spagna), mentre per altri rappresenta un deficit elevato (come per la Germania). Il flusso turistico principale \u00e8 quello tra paesi sviluppati, mentre il flusso turistico dai paesi ricchi verso il sud del mondo non rappresenta che il 15% del totale (quello in verso opposto non supera il 10%). L'area mediterranea dell'Europa \u00e8 la destinazione pi\u00f9 favorita a livello globale. Tra le regioni meno sviluppate, sono pi\u00f9 favorite quelle vicine ai paesi pi\u00f9 ricchi (come l'area messicano-caraibica).\nSecondo le statistiche dell'Eurostat la Germania nel 2008 \u00e8 il primo paese in Europa per arrivi turistici. La Germania ha un importante turismo congressuale e di lavoro, oltre che artistico e paesaggistico.\nRegioni turistiche nei paesi sviluppati e del sud del mondo.\nLe aree turistiche dei paesi sviluppati possono essere localizzate sia in posizione periferica, sia in posizione molto centrale. Le maggiori citt\u00e0 attraggono infatti importanti flussi turistici (come Firenze, Venezia, Parigi, Roma, Londra, New York, ecc). Quando il turismo \u00e8 stagionale, la presenza di popolazione sul territorio pu\u00f2 variare anche notevolmente tra alta e bassa stagione. Inoltre, rispetto al resto della regione, un'area turistica pu\u00f2 avere un'economia separata oppure integrata. \u00c8 separata quando non vi sono rapporti economici e funzionali con la regione, \u00e8 invece collegata quando si sviluppano relazioni spaziali integrati con la regione.\nPaesi pi\u00f9 visitati al mondo.\nClassifica per numero di arrivi internazionali e di presenze negli esercizi ricettivi.\nQuesti dati non hanno una valenza particolare visto che ogni nazione ha un sistema e un conteggio differente degli arrivi, numerose polemiche nel corso degli anni sono state fatte sui dati francesi (e non solo). Ad esempio per ovvie ragioni non pu\u00f2 conteggiare i passanti, coloro che passano per la Francia semplicemente per andare in altre Nazioni, come visitatori. Dunque queste classifiche hanno solo il merito di dare una situazione molto approssimativa del turismo mondiale. Per notare quanto poco siano affidabili queste classifiche \u00e8 sufficiente guardare le differenze evidenti tra il numero di visitatori e il numero di presenze (giorni di alloggio complessivi).\nArrivi internazionali\nPresenze turistiche negli esercizi ricettivi\nClassifica degli introiti generati dal turismo per paese.\nDati OMT al 2018\nClassifica degli arrivi internazionali e degli introiti generati dal turismo per continente.\nDati OMT al 2018\nSpese turistiche per paese.\nDati OMT al 2018"}
{"id": "4155", "revid": "1632387", "url": "https://it.wikipedia.org/wiki?curid=4155", "title": "Tecnologia", "text": "Il termine tecnologia \u00e8 una parola composta che deriva direttamente dal greco \u03c4\u03b5\u03c7\u03bd\u03bf\u03bb\u03bf\u03b3\u03af\u03b1 , composto di \u03c4\u03ad\u03c7\u03bd\u03b7 (techne), \"arte\", \"abilit\u00e0\", e \u03bb\u03bf\u03b3\u03af\u03b1\u00a0(logh\u00eda), \"discorso\", \"spiegazione\", e quindi: \"trattato sistematico su un'arte\". La parola venne diffusa dal medico e docente di Harvard Jacob Bigelow nella prima met\u00e0 del XIX secolo. Nell\"Etica nicomachea\" Aristotele distinse due forme di azione,\" pr\u00e0xis e t\u00e9chn\u0113:\" mentre la prima ha il proprio scopo in s\u00e9 stessa, la seconda \u00e8 sempre al servizio di altro, come un mezzo. In questo senso la \"tecnica\" (termine usato spesso come sinonimo), non era diversa n\u00e9 dall'arte, n\u00e9 dalla scienza, n\u00e9 da qualsiasi procedimento o \"operazione\" atto a raggiungere un effetto qualsiasi, e il suo campo si estendeva su tutte le attivit\u00e0 umane. \nSolo fra la fine del XX e l'inizio del XXI secolo si \u00e8 giunti a connotare come tecnica il sottogruppo delle pratiche umane concernenti il comportamento nei confronti della natura diretto alla produzione di beni. Per tecnica si pu\u00f2 intendere l'applicazione delle conoscenze elaborate dalla scienza a scopi pratici e alla produzione di strumenti per realizzarli. La parola tecnologia indica perci\u00f2 la catalogazione e lo studio sistematico di tecniche applicate, spesso riferite ad un certo ambito specifico (si parla, ad esempio, di \"tecnologia informatica\", \"tecnologia meccanica\", \"tecnologia elettronica\", \"tecnologia elettrotecnica\", \"tecnologia alimentare\", \"tecnologia telematica\" e tante altre).\nStoria.\nLe origini.\nLa tecnologia affonda le sue radici nei processi naturali di trasformazione operati dagli esseri viventi per adattare l'ambiente alle proprie esigenze: non solo gli uomini, ma anche gli animali sono infatti in grado di sviluppare processi tecnologici per risolvere le proprie esigenze alimentari, abitative, sociali etc. basti ricordare, ad esempio, le ragnatele e i nidi, perfetti esempi di un \"saper fare\" condiviso dagli individui di una stessa specie o societ\u00e0. La messa a punto di questi manufatti o tecniche rappresenta la conclusione di processi casuali, oggetto di recenti ricerche di alcuni biologi.\nLa modernit\u00e0.\nCon la nascita della scienza moderna attorno al XVII secolo i termini tecnica e tecnologia tendono a confondersi tra loro e diventano subalterni al sapere scientifico. L'esperimento, l'approccio sperimentale alla ricerca, resta uno strumento di indagine basilare per il progresso della conoscenza, ma assume importanza solo in quanto riesce a confermare o confutare i principi o i teoremi di validit\u00e0 generale. Nel XIX e XX secolo l'attenzione prevalente si orienta verso l'ambito multidisciplinare di ricerca e sviluppo di soluzioni, legate soprattutto ai processi produttivi e alla loro velocizzazione. Nell'accezione pi\u00f9 diffusa in questo periodo, solo in parte \"deformata\" dall'avvento dell'informatica, la tecnologia si occupa dello studio dei procedimenti e delle attrezzature necessarie per la trasformazione di una data materia prima in un prodotto industriale, partendo dai principi della scienza, per arrivare alla tecnica, che invece si occupa specificatamente delle modalit\u00e0 pratiche della lavorazione; insomma, nell'ottica della realizzazione di un prodotto, la scienza mette a disposizione \"tutto quello che si pu\u00f2 sapere in merito\", la tecnologia dice \"quello che serve sapere per fare\", la tecnica spiega \"come si fa a fare\".\nIl termine viene per\u00f2 utilizzato anche in senso pi\u00f9 ampio, per esempio Jack Goody usa il termine di \"tecnologia dell'intelletto\" riferendosi alla scrittura, partendo dalla definizione: \u00abModi codificati di manipolare deliberatamente l'ambiente per conseguire qualche obiettivo materiale\u00bb. L'ingegneria aggiunge caratteristiche umane come immaginazione, giudizio e disciplina intellettuale alla conoscenza preesistente, allo scopo di usare la tecnologia in modo sicuro, non tante volte efficiente e poco ripetibile. Grazie a questo rinnovamento tecnologico vi \u00e8 stato un forte incremento della produzione, perch\u00e9 le grandi fabbriche nate, hanno portato alla riduzione il lavoro umano. Il progresso tecnologico degli ultimi anni ha migliorato notevolmente anche il tenore di vita delle persone, molti lavori gravosi sono stati eliminati, non si sono vinte tutte sulle malattie, la vita in media alcune volte si allungata e limitato dal punto di vista della condizione umana e del male che non si e ancora debellato nel genere umano.\nLa postmodernit\u00e0.\nNella seconda met\u00e0 del XX secolo negli Stati Uniti e in Europa emergono progressivamente posizioni molto critiche nei confronti di un progresso sia tecnologico sia scientifico che trova nella bomba nucleare la sua conclusione pi\u00f9 drammatica. L'idea di progresso, resa universale dall'illuminismo e dalla rivoluzione francese, entra in crisi di fronte a tre ordini di problemi: la mancanza di controllo sociale sulla scienza e sulla tecnologia; la compatibilit\u00e0 o incompatibilit\u00e0 ambientale dello sviluppo tecnologico; l'accessibilit\u00e0 o inaccessibilit\u00e0 all'innovazione tecnologica da parte delle popolazioni in ritardo di sviluppo. La scienza e la tecnologia perdono la loro condizione di neutralit\u00e0 (\u00abhanno conosciuto il peccato\u00bb per dirla con J. R. Oppenheimer) ed assumono aggettivazioni derivate da preferenze culturali o politiche. Cos\u00ec la tecnologia diventa \"alternativa\", \"dolce\" o \"adatta\" per quanti ritengono prioritario ricostruire condizioni di equilibrio tra uomo e natura, mentre resta alta, avanzata per quanti ritengono prioritaria l'efficienza economica.\nDescrizione.\nL'uso del termine \"tecnologia\" \u00e8 cambiato significativamente negli ultimi 200 anni. Prima del XX secolo, il termine era inconsueto nella lingua inglese, e di solito riferito alla descrizione o studio della tecnica. Il termine era spesso collegato all'educazione tecnica, come nel Massachusetts Institute of Technology.\nIl termine \"tecnologia\" ottenne rilievo nel XX secolo in concomitanza con la seconda rivoluzione industriale. Il significato di questa parola cambi\u00f2 nei primi anni di questo secolo quando alcuni sociologi americani, a partire da Thorstein Veblen, tradussero l'idea del concetto tedesco di \"Technik\" in \"tecnologia\". Nelle lingue europee e nel tedesco, esiste una distinzione fra \"technik\" e \"technologie\" che \u00e8 assente nell'inglese, che di solito traduce entrambi i termini come \"tecnologia\". Dagli anni Trenta del Novecento, \"tecnologia\" non si riferir\u00e0 solo allo studio delle materie tecniche, ma alle materie tecniche stesse.\nNel 1937, il sociologo americano Read Bain scrisse che \u00abla tecnologia include tutti gli strumenti, macchine, utensili, armi, strumenti musicali, abitazioni, abiti, dispositivi di comunicazione e trasporto e l'abilit\u00e0 attraverso la quale noi produciamo e usiamo queste cose\u00bb. La definizione di Bain rimane comune fra gli studiosi di oggi, specialmente fra i sociologi. Scienziati e ingegneri preferiscono definire la tecnologia come \"scienza applicata\", piuttosto che come \"le cose che le persone creano e usano\". Pi\u00f9 recentemente, gli studiosi hanno preso in prestito il concetto dei filosofi europei di \"tecnique\" per espandere il significato della tecnologia a varie forme di ragione strumentale, come nell'opera di Foucalt \"Tecnologie del s\u00e9. Un seminario con Michel Foucalt\".\nDizionari e studiosi hanno proposto una variet\u00e0 di definizioni. Il \"Merriam-Webster Learner's Dictionary\" offre una definizione di questa parola: \u00abl'uso della scienza nell'industria, ingegneria, ecc..., per inventare cose utili o per risolvere problemi\u00bb e \u00abuna macchina, componente di equipaggiamento, metodo, ecc..., che viene creato dalla tecnologia\u00bb. Ursula Franklin, nel suo convegno \"Real World of Technology\" del 1989, diede un'altra definizione del concetto: \u00abpratica, il modo in cui facciamo le cose\u00bb. Il termine \u00e8 spesso usato per implicare un campo specifico della tecnologia, o in riferimento all'alta tecnologia o solo elettronica di consumo, piuttosto che alla tecnologia nel suo insieme. Bernard Stiegler, in \"Technics and Time, 1\", definisce la tecnologia in due modi: \u00abil perseguimento della vita per mezzo diverso dalla vita\u00bb e come \u00abmateria inorganica organizzata\u00bb.\nLa parola \"tecnologia\" pu\u00f2 anche essere usata in riferimento a un insieme di tecniche. In questo contesto, \u00e8 lo stato corrente della conoscenza umana del come combinare le risorse per produrre prodotti desiderati, per risolvere problemi, soddisfare bisogni o desideri; essa include metodi di natura tecnica, abilit\u00e0, processi, tecniche, strumenti e materiali grezzi. Quando questa parola viene combinata con un altro termine, come per esempio \"tecnologia medica\" o \"tecnologia spaziale\", si riferisce al rispettivo stato della conoscenza di quel campo e agli strumenti. \"Tecnologia all'avanguardia\" si riferisce all'alta tecnologia disponibile all'umanit\u00e0 in ogni campo.\nLa tecnologia pu\u00f2 essere vista come un'attivit\u00e0 che d\u00e0 forma e cambiamento alla cultura. Inoltre, la tecnologia \u00e8 l'applicazione di matematica, scienza e arti per il beneficio della via per come \u00e8 conosciuta. Un esempio moderno \u00e8 il sorgere della tecnologia della comunicazione, che ha ridotto le barriere dell'interazione umana e come risultato ha aiutato la comparsa di nuove sottoculture; il sorgere della cybercultura trova le proprie basi nello sviluppo dell'Internet e del computer. Non tutta la tecnologia tuttavia potenzia la cultura in un modo creativo; la tecnologia pu\u00f2 anche aiutare e facilitare l'oppressione politica e la guerra attraverso strumenti paragonabili alle pistole. In quanto attivit\u00e0 culturale, la tecnologia precede sia la scienza che l'ingegneria, ognuna delle quali formalizza alcuni aspetti dello sforzo tecnologico.\nIl termine \"tecnologia\" si trova spesso associato al termine \"scienza\", a volte tanto strettamente da confonderne il significato; questo perch\u00e9 il metodo scientifico \u00e8 risultato storicamente uno strumento molto potente per produrre tecniche efficaci in maniera sistematica, e costituisce perci\u00f2 al giorno d'oggi una importante sorgente di tecnologia. \u00c8 chiaro tuttavia che n\u00e9 la scienza si identifica con la tecnologia, la quale ne \u00e8 soltanto un prodotto, n\u00e9 ogni tecnologia \u00e8 necessariamente basata su principi scientifici: \u00e8 stato possibile sviluppare complessi sistemi di tecniche di notevole successo, che a buon diritto si possono definire \"tecnologie\", anche su basi puramente empiriche o euristiche (si pensi, ad esempio, alla tecnologia di produzione del vetro o a quella delle spade giapponesi). D'altro canto persino le tecnologie pi\u00f9 rigorosamente scientifiche contengono spesso elementi di tipo empirico.\nCaratteristiche.\nMarshall McLuhan in \"Gli strumenti del comunicare\" offre una rappresentazione dell'evoluzione tecnologica come progressiva estensione del corpo umano, ed utilizza una definizione della tecnologia come modo di tradurre un sistema di conoscenza in un altro. La parola scritta, fondata sull'alfabeto fonetico, diventa una tecnologia che permette una estensione nello spazio e nel tempo della lingua parlata. Simmetricamente l'organizzazione (caratteristiche strutturali) e lo sviluppo della tecnologia sono del tutto analoghe a quelle del linguaggio parlato e scritto.\nLe lettere dell'alfabeto, i fonemi e le parole corrispondono alle risorse in ingresso nel processo di trasformazione, a cominciare da materiali ed energia. I materiali presentano livelli di articolazione successivi a seconda che si presentino come elementi primi (ossigeno o ferro) oppure siano il risultato di una trasformazione precedente (legno o marmo). Ad un successivo livello di strutturazione della lingua, appaiono le regole grammaticali e sintattiche, che corrispondono alle lavorazioni manuali ed agli utensili delle epoche passate, ai processi produttivi pi\u00f9 e meno automatizzati della contemporaneit\u00e0. Le lettere sono intercambiabili nella composizione delle parole, la parole sono intercambiabili per la composizione delle frasi, le regole grammaticali e sintattiche sono liberamente combinabili per l'attribuzione di significati alle frasi e cos\u00ec di seguito. Stesse caratteristiche per la tecnologia: le risorse presentano elevati livelli di intercambiabilit\u00e0. Ugualmente combinabili tra loro, materiali e processi di trasformazione per costruire manufatti hanno la stessa forma/funzione, oppure manufatti molto diversi realizzati con la stessa tecnologia. Ed \u00e8 proprio dalla combinabilit\u00e0 dell'informazione tecnologica che prende vita il processo evolutivo della tecnologia stessa, come del linguaggio.\nAlla fine del Settecento in Inghilterra lo schema costruttivo della cattedrale tardogotica in pietra \u00e8 stato reinterpretato utilizzando la ghisa. Il comportamento strutturale era quasi identico perch\u00e9 basato sul bilanciamento dei pesi. Le maggiori o minori analogie formali dipendevano dalle preferenze estetiche del progettista. Anche la sequenza del montaggio era simile con la sovrapposizione dei pezzi, resi solidali dalla gravit\u00e0, cambiava invece la lavorazione di base con lo scalpellino che modellava il masso sostituito dalla fusione del metallo nell'altoforno e la successiva colata nello stampo. Negli sviluppi successivi la ghisa \u00e8 sostituita dall'acciaio, che richiede un diverso processo di lavorazione. La lega attraverso i laminatoi assume la forma di lamiere e profilati successivamente sagomati e giuntati. Questo permette maggiori gradi di libert\u00e0 nell'assemblaggio, sia in termini geometrico formali (gabbie e reticoli), sia strutturali. Analisi comparata di soluzioni tecnologiche con materiali diversi ma analoghi comportamenti strutturali:\nUn altro modo di combinarsi dell'informazione tecnologica si osserva prendendo a riferimento i molteplici impieghi delle fibre. Fin dagli albori della civilizzazione umana le fibre vegetali e animali sono state utilizzate ed intrecciate tra loro per ottenere fili di spessore e rigidit\u00e0 variabile, con i quali poi attraverso i telai erano prodotti i tessuti. Ovviamente fibre pi\u00f9 rigide e lunghe (cammello, iuta) servivano ad ottenere tessuti pi\u00f9 pesanti e resistenti, pi\u00f9 elastiche e coibenti (lana) per proteggersi dal freddo, ecc. sempre in epoche remote le stesse fibre di lana disposte a formare uno strato continuo erano bagnate a caldo e pressate per ottenere il feltro. In Cina prima del II secolo a.C. un sottile feltro di cellulosa (fibra vegetale) \u00e8 alla base dello sviluppo della carta. Oggi le fibre naturali e sintetiche, i prodotti di filatura, tessitura ed i cosiddetti tessuti non tessuti si sono talmente diversificati da offrire una gamma enorme di soluzioni in tantissimi settori merceologici.\nInnovazione.\nScoperta e innovazione.\nI meccanismi che regolano lo sviluppo e l'evoluzione della tecnologia sono di due tipi e rispecchiano la dialettica tra il fare ed il sapere. L'approccio euristico \u00e8 incentrato sul fare, sull'esperimento, anche quando manchino sufficienti garanzie che il risultato atteso possa essere raggiunto. Proprio la mancanza di certezze spiega il principio della scoperta, tanto se \u00e8 attesa, quanto se \u00e8 imprevista. Combinando anche casualmente i fattori tra loro possono generarsi risultati di cui a posteriori se ne capisce l'utilit\u00e0 e il valore. Gli esempi o leggende sono tanti: la dinamite scoperta da Alfred Nobel quando osserva una goccia di nitroglicerina caduta casualmente dal tavolo che non esplode, perch\u00e9 atterra sulla segatura; l'artigiano olandese, che arrotolando un cartone attorno a due lenti, realizza il primo rudimentale cannocchiale senza capirne per intero le potenzialit\u00e0; Roy Plunkett che stava studiando un nuovo refrigerante quando, per un esperimento mal riuscito, osserv\u00f2 una strana sostanza, il Teflon, che aveva rivestito l'interno di una bottiglia, per citarne solo alcuni.\nPer tradurre una scoperta in una innovazione bisogna tradurre il fare nel sapere (approccio algoritmico) spiegando perch\u00e9 un procedimento produce un risultato e quali sono le implicazioni funzionali e produttive. Alexandre Koyr\u00e9 in \"Dal mondo del pressappoco all'universo della precisione\" mette in relazione l'artigiano olandese con Galileo Galilei che puntando il cannocchiale verso la luna getta le basi della scienza moderna. I due momenti della ricerca scientifica diventano sequenziali: il fare \u00e8 la premessa del sapere e ne costituisce la logica conclusione. Oggi il prevalente metodo di indagine si basa su formulazioni teoriche, derivate per deduzione dalle conoscenze precedenti, verifiche e validate attraverso l'esperimento. Restano comunque ampi margini per ulteriori scoperte anche casuali, soprattutto se basate sull'osservazione della natura e finalizzate a ridurre i costi ambientali dell'antropizzazione.\nInnovazione e mercato.\nCon l'espressione \"stato dell'arte della tecnologia\" si intende la pi\u00f9 recente tecnologia disponibile sul mercato e la migliore in termini di qualit\u00e0. Talora, l'ingresso di una tecnologia pi\u00f9 moderna \u00e8 intenzionalmente ritardato per commercializzarne una precedente, con l'obiettivo di recuperare i precedenti investimenti in ricerca o di garantirsi un business per il futuro, pi\u00f9 lungo di quello ottenibile entrando nel mercato con lo stato dell'arte della ricerca. In questo senso il progresso della tecnologia \u00e8 ritardato e ostacolato da considerazioni di marketing. La ricettivit\u00e0 di un mercato alle innovazioni pu\u00f2 indurre a differire il timing per il lancio di un prodotto e di una tecnologia, anche se \u00e8 gi\u00e0 stata collaudata nei laboratori. Talvolta il ritardo avviene anche per tecnologie gi\u00e0 industrializzate, vendute e collaudate su larga scala in altri Paesi, nel semplice tentativo di mantenere la stessa redditivit\u00e0, evitando nuovi investimenti che creerebbero valore per il cliente.\nAd esempio negli USA, le compagnie telefoniche hanno attrezzato la rete per il lancio del GPRS, una tecnologia obsoleta e largamente superata dall'UMTS, che \u00e8 uno stato dell'arte pi\u00f9 avanzato. Nell'ingegneria, per processo di produzione industriale (o processo produttivo) si intende una delle fasi della produzione di un prodotto, generalmente composto da pi\u00f9 stadi attraverso i quali questo prende forma la trasformazione di un materiale o pezzo grezzo, o anche semi-lavorato, mediante l'uso di un utensile e/o fluido attivo, per ottenere un prodotto finito. I processi di produzione industriale si possono classificare in base al ciclo tecnologico adatto al materiale o pezzo di partenza. In base ai processi scelti si passa poi alla scelta del sistema di produzione pi\u00f9 conveniente. L'Ente Nazionale Italiano di Unificazione (UNI) non ha, sinora, presentato una nomenclatura scientifica dei diversi processi di produzione industriale.\nNella DIN 8580 si tenta una suddivisione dei processi di produzione industriale in diverse categorie, a seconda del tipo di effetto che il singolo processo ha sulla coesione fra le parti o particelle che compongono il corpo solido soggetto a lavorazione (pezzo da lavorare), o materiale grezzo. Tale coesione, infatti, mediante la tecnologia del processo produttivo, pu\u00f2 essere creata ex novo, pu\u00f2 esistere gi\u00e0 e cambiare caratteristiche, pu\u00f2 essere aumentata oppure essere diminuita o addirittura eliminata. In virt\u00f9 di queste possibilit\u00e0, la DIN 8580 prevede le seguenti categorie di processi, talvolta astratte, per le quali nell'italiano tecnico non sempre \u00e8 stato possibile trovare dei termini inequivocabili.\nElementi tecnologici.\nNegli ultimi decenni la tecnologia elettronica \u00e8 diventata parte integrante della vita quotidiana, modificando radicalmente il nostro stile di vita. Ecco alcuni esempi di tecnologia elettronica contemporanea:\nLa recente diffusione del cinema 3D, molto noto nelle proiezioni cinematografiche, funziona con la tecnologia IMAX. Inizialmente in queste sale cinematografiche specializzate e ultra tecnologiche, venivano proiettati solo documentari, in quanto erano necessari speciali e sofisticati sistemi di ripresa. Negli ultimi anni, per\u00f2, sono stati prodotti con questo formato, film sempre pi\u00f9 commerciali. Il peso medio di una pellicola girata in IMAX \u00e8 di 260\u00a0kg.\nLa tecnologia usata nei televisori, nei cellulari e negli iPod / iPhone si basa sui cristalli liquidi, una scoperta che risale al 1800 circa. I televisori LCD sono pi\u00f9 sottili e leggeri dei modelli a tubo catodico e richiedono meno energia elettrica per poter funzionare.\nDopo gli schermi a cristalli liquidi, la rivoluzione non sarebbe stata completa senza il rapido sviluppo della TV digitale. Il sistema prevede la digitalizzazione dell'intero processo, che inizia nello studio televisivo, prosegue con i pannelli di controllo e metodi di memorizzazione, passa per i sistemi di trasmissione e termina con la ricezione dei singoli apparecchi televisivi.\nLa chiave USB (\"USB\") \u00e8 apparsa nei negozi a partire dall'anno 2000. Questo piccolo dispositivo di archiviazione, che non ha bisogno di batterie, \u00e8 diventato il mezzo pi\u00f9 diffuso per il trasporto e l'archiviazione temporanea dei dati. Alcune chiavi USB attualmente in commercio posseggono una memoria di 256 GB. La vita media di una chiave USB \u00e8 di circa 10 anni.\nLa parola \"fotografia\" viene da 2 parole greche che, unite, significano \"scrivere con la luce\" (\"phos\" \"luce\" e \"graphis\" \"scrivere\"). Il dispositivo specializzato \u00e8 detto \"macchina fotografica\" o \"fotocamera\".\nLa navigazione satellitare (incarnata dal \"Global Positioning System\" statunitense) permette di rilevare la propria posizione in qualunque punto del pianeta, grazie ad un piccolo ricevitore portatile. Sviluppato originariamente per scopi militari, oggi \u00e8 diffuso ampiamente tra la popolazione civile.\nNote.\nContenuti tratti dal sito Tecnologia avanzata."}
{"id": "4156", "revid": "104485", "url": "https://it.wikipedia.org/wiki?curid=4156", "title": "Tipografia", "text": "Si definisce tipografia (dal greco \u03c4\u03cd\u03c0\u03bf\u03c2, \u00abimpronta\u00bb e \u03b3\u03c1\u03ac\u03c6\u03b5\u03b9\u03bd, \u00abscrivere\u00bb) l'insieme dei processi di composizione e stampa effettuati mediante l'uso di matrici in rilievo composte di caratteri mobili o di clich\u00e9 inchiostrati. Per estensione, il termine indica anche l'officina in cui tale attivit\u00e0 viene esplicata, e l'attivit\u00e0 artigianale o industriale connessa.\nStoria.\nL'invenzione della stampa a caratteri mobili \u00e8 attribuita al tedesco Johann Gutenberg, seppure sia probabile che gi\u00e0 i cinesi utilizzassero in precedenza tecniche simili e che, contemporaneamente a Gutenberg, anche stampatori tedeschi, boemi, italiani (Panfilo Castaldi) e olandesi stessero lavorando nella medesima direzione. In ogni caso, Gutenberg, in societ\u00e0 con il banchiere Johann Fust e con l'aiuto di Peter Sch\u00f6ffer (copista e calligrafo), stampa tra il 1448 e il 1454 a Magonza il primo libro con questa tecnica. Si tratta della celebre Bibbia a 42 linee (dal numero delle linee di testo che compongono ogni pagina) che viene messa in vendita a Francoforte sul Meno nel 1455.\nLa tecnica di Gutenberg consiste nell'allineare i tipi (cubetti metallici di sezione variabile, su ciascuno dei quali compare in rilievo a rovescio un carattere) assemblandoli in linee, e unire queste creando le pagine complete di testo. Ogni matrice relativa ad una pagina viene quindi inchiostrata e successivamente stampata con un torchio pressore. I libri pubblicati dall'invenzione della stampa sino alla fine del Quattrocento si chiamano incunaboli (dal latino \"in cuna\", cio\u00e8 \"in culla, in fasce\").\nGrazie alla mobilit\u00e0 dei collaboratori di Gutenberg e Sch\u00f6ffer, nell'arco di circa un decennio la nuova tecnica si diffonde nelle varie citt\u00e0 europee. Il primo libro stampato in Italia di cui si abbia notizia fu tirato nel monastero di Subiaco. Qui si registra nel 1464 la presenza di Arnold Pannartz e Konrad Sweynheim, i quali, successivamente, si trasferiscono a Roma. A Bondeno, nella Bassa Ferrarese, si segnala nel 1463 la stipula di un accordo tra il tedesco Ulrico Pursmid e l'allora cappellano della pieve don Paolo Moerich, entrambi ospiti del parroco don Francesco da Fiesso. Tale fatto induce a ritenere come, nell'Italia del secondo Quattrocento, \u00ab\"il reticolo di centri con una certa animazione culturale anche se nel nostro caso, per opera di apporti teutonici fu forse pi\u00f9 fitto di quanto finora non consti\"\u00bb.\nIn Italia la nuova tecnica di stampa si diffonde rapidamente. In particolare, a Venezia i primi stampatori compaiono nel 1469 e portano la citt\u00e0 a diventare il pi\u00f9 importante centro europeo del libro a stampa; qui nella prima met\u00e0 del XVI secolo vengono prodotti quasi la met\u00e0 dei libri stampati in Italia. \u00c8 proprio a Venezia che nel 1501 Aldo Manuzio pubblica i suoi \"enchiridia\" (libri tascabili), classici latini senza note e senza commento, realizzati con caratteri leggermente piegati a destra, disegnati dal bolognese Francesco Griffo: \u00e8 la nascita del corsivo. Il tedesco di Magonza Johannes Numeister (allievo di Gutenberg) impiant\u00f2 a Foligno una tipografia stampando nel 1470 il \"De bello Italico adversus Gothos\" di Leonardo Bruni. Nel 1472, sempre a Foligno, venne stampata dallo stesso Numeister e da Evangelista Angelini la \"Divina Commedia\". Nel 1481 Adamo da Rottweil, un altro allievo e collaboratore di Johann Gutenberg, ottenne il permesso di esercitare l'attivit\u00e0 di stampatore all'Aquila. Tra i tedeschi che hanno operato a Venezia si ricorda Vindelino da Spira.\nSe i primi incunaboli cercano di presentarsi, per forma dei caratteri, disposizione generale e uso di abbreviazioni, proprio come i manoscritti, nel XVI secolo l'editoria comincia ad essere un'industria matura e si sforza di affrancarsi dall'eredit\u00e0 del passato. Cos\u00ec le righe si spaziano, i caratteri si riducono di dimensioni (\u00abcorpo\u00bb), le abbreviazioni cadono in disuso e, in generale, la presentazione dei testi mira quindi alla leggibilit\u00e0. Cos\u00ec, nel Settecento, John Baskerville, Fran\u00e7ois Ambroise Didot e l'italiano Giambattista Bodoni, che lavora alla stamperia ducale di Parma, introducono nuovi caratteri ispirati a rigorose proporzioni geometriche.\nCon la Rivoluzione industriale del XIX secolo anche lo sviluppo tecnologico della tipografia compie notevoli progressi. All'inizio del secolo la pressa in legno, rimasta virtualmente immutata dai tempi di Gutenberg, viene sostituita dalla pressa con struttura di metallo e viene introdotta la stereotipia, cio\u00e8 il procedimento di riproduzione della forma della pagina gi\u00e0 composta mediante calco su lastra metallica attraverso una pressione piana (tipografia a platina). Nel 1796, Alois Senefelder introduce la litografia.\nNel 1798, Louis Nicolas Robert alle dipendenze della cartiera degli stampatori parigini Didot, costruisce la \u00abmacchina continua\u00bb, con la quale diviene possibile fabbricare un foglio continuo di carta e incrementare in questo modo la velocit\u00e0 di produzione. Nello stesso periodo, l'aumento della richiesta porta all'introduzione della carta a base di pasta di legno, in alternativa a quella prodotta dagli stracci, pi\u00f9 costosi e difficili da reperire. La nuova carta trattata chimicamente risulta per\u00f2 poco durevole: nel corso di pochi decenni tende ad ingiallire e a sfaldarsi e molti testi stampati dall'inizio del XIX secolo minacciano di ridursi in pezzi illeggibili.\nLa prima pressa piano-cilindrica a vapore \u00e8 realizzata nel 1814 dai tedeschi Friedrich K\u00f6nig (1774-1833) e Andreas Bauer per il \"Times\" di Londra; questa tecnica permette di aumentare la capacit\u00e0 di stampa da 300 a 1100 copie all'ora. Sempre al \"Times\", viene introdotta pochi anni dopo, nel 1828, la macchina \u00aba quattro cilindri\u00bb verticali realizzata da Augustus Applegath ed E. Cowper, in grado di produrre fino a 5.000 copie all'ora. In questi stessi anni si mise in evidenza il piacentino Antonio Farina che realizz\u00f2 il carattere tipografico pi\u00f9 piccolo che sia mai stato inciso: un microscopico due punti, sul corpo di tre punti.\nLa produzione industriale della carta inizia alla met\u00e0 del secolo e si mise in evidenza il teorico di stampa e tipografo statunitense Theodore Low De Vinne. Due invenzioni italiane che sicuramente hanno rivoluzionato il mondo dell'editoria permettendo di stampare velocemente e a colori sono la rotativa e la stampa a quattro colori detta quadricromia ciano-magenta. Tali invenzioni si devono a Auguste Hippolyte Marinoni che prima scopr\u00ec che combinando ciano (azzurro), magenta (rosso) e giallo si pu\u00f2 ottenere qualsiasi tinta e nel 1866 invent\u00f2 la rotativa, una macchina in grado di stampare migliaia di copie all'ora su un nastro continuo di carta bianca. Ogni elemento della macchina sovrappone il suo colore agli altri cos\u00ec alla fine l'immagine stampata ha tutte le tinte e le sfumature desiderate. I primi esperimenti di composizione meccanica portano nel 1886 alla realizzazione, da parte dell'americano (nato in Germania) Ottmar Mergenthaler, della Linotype (fusione di intere righe gi\u00e0 composte) e successivamente nel 1889 alla Monotype realizzata da Tolbert Lanston, che inventa un procedimento basato sulla fusione non delle righe ma dei singoli caratteri). La parte meccanica delle tecnologia della stampa subir\u00e0 poi solo piccoli cambiamenti, fino all'introduzione della stampa Offset nel 1960. Sempre alla fine dell'Ottocento diventa standard l'utilizzo di carta da cellulosa.\nLa crescita degli strumenti informatici comporta profondi cambiamenti anche alla tipografia e porta alla nascita, negli anni settanta, della cosiddetta editoria elettronica. Le grandi apparecchiature per la stampa industriale vengono dotate di sistemi elettronici di controllo. Per la composizione delle pagine vengono resi disponibili sistemi che consentono di redigere da tastiera documenti che vengono automaticamente organizzati in linee e pagine. Dato che il processo della impaginazione di testi tipograficamente complessi richiede di procedere per tentativi, la composizione si avvale di videoterminali sui quali si possono vedere rapidamente gli effetti delle richieste del compositore. Con la diffusione del personal computer negli anni ottanta cresce fino a diventare prevalente il numero degli autori che si occupano anche dei dettagli dell'impaginazione.\nA partire dal 1985, con l'introduzione dell'Apple Macintosh e di programmi come PageMaker nasce il Desktop Publishing, destinato a soppiantare tutti i sistemi fino ad allora impiegati per la preparazioni dei documenti da stampare.\nIntorno al 1990, con la disponibilit\u00e0 delle piccole stampanti da tavolo che si servono dei dispositivi ad aghi (in una prima fase), a laser e a getto di inchiostro, si diffonde prima negli uffici e poi nelle abitazioni, la pratica della stampa personale: con competenze relativamente contenute i singoli utenti possono scrivere, comporre e stampare relazioni, lettere, testi a tiratura limitata. Nella seconda parte degli anni novanta, con la disponibilit\u00e0 della Rete Globale, i documenti prodotti elettronicamente possono essere distribuiti \nsenza sostanziali limitazioni di distanza fra autore e lettori.\nNaturalmente possono nascere complicazioni dalle differenze di formato esistenti fra le varie piattaforme computeristiche: queste per\u00f2 si cerca di contenerle con la definizione di standard e vengono compensate dalla facilit\u00e0 d'utilizzo dei sistemi di produzione rispetto alla stampa tradizionale, a caratteri mobili e dalla possibilit\u00e0 di correzione e di riutilizzo dei documenti su supporto digitale.\nIn ambito tipografico un carattere viene definito \"tipo\" ed esistono tipi con gli aspetti pi\u00f9 disparati. In informatica una famiglia di tipi viene invece denominata font, termine che viene anche italianizzato in fonte. Anche dei font esistono molte diverse tipologie e varianti. Queste sono contraddistinte da nomi specifici, taluni dovuti a ragioni storiche (Bodoni, Helvetica, Sans serif, Garamond, Baskerville, Times, Courier, ...), altri di fantasia; questo \u00e8 anche dovuto alla brevettabilit\u00e0 dei font e alla opportunit\u00e0 per le aziende del settore di dotarsi di propri font contraddistinti da nomi differenti da quelli che identificano font preesistenti lievemente diversi. Anche la precisazione dei font nei diversi corpi viene gestita con il computer: in particolare da alcuni anni risulta relativamente facile definire simboli speciali, dotati di forte impatto visivo.\nLa stampa su carta si avvale del procedimento a quattro colori, detto quadricromia (ciano, magenta, giallo e nero) chiamato per comodit\u00e0 CMYK, dal nome inglese dei quattro colori, Cyan, Magenta, Yellow, Key black.\nDei notevoli progressi per la tipografia elettronica sono derivati dalla introduzione di linguaggi specifici. Negli anni dal 1975 al 1980 Donald Knuth definisce e implementa il linguaggio per la stampa di testi scientifici di alta qualit\u00e0 tipografica (le formule matematiche all'interno di Wikipedia sono trasformate in immagini tramite ) e il linguaggio METAFONT per la definizione di font in termini geometrici. , una variante di attualmente pi\u00f9 utilizzata dell'originario \"Plain \", viene usata attualmente dalla maggior parte delle riviste scientifiche. Negli stessi anni presso la Adobe viene invece definito il linguaggio PostScript che ha come primo obiettivo il controllo tramite microprocessore delle apparecchiature di stampa: questo linguaggio diventa uno standard \"de facto\" e permette di convogliare i processi di stampa avviati dai sistemi pi\u00f9 diversi verso testi PostScript in grado di governare una grande variet\u00e0 di dispositivi di stampa.\nAttivit\u00e0.\nL'attivit\u00e0 tipografica si dispiega nell'esercizio di varie operazioni, come ad esempio:\nPersonale impiegato.\nIl personale di una tipografia era generalmente costituito da:"}
{"id": "4157", "revid": "729019", "url": "https://it.wikipedia.org/wiki?curid=4157", "title": "Terranova", "text": "Terranova (in inglese \"Newfoundland\", in francese: \"Terre-Neuve\") \u00e8 un'isola canadese dell'oceano Atlantico di e abitanti. Fa parte della provincia di Terranova e Labrador, il cui capoluogo, Saint John's, si trova nell'isola. Centri principali sono Corner Brook, Grand Falls, Placentia e Carbonear.\nGeografia.\nL'isola \u00e8 situata di fronte alla costa orientale del Canada. Lo stretto di Belle Isle la separa dalla penisola del Labrador, posta sul continente, mentre lo stretto di Caboto la separa invece, a sud-ovest, dall'isola del Capo Bretone. L'isola si presenta come una piattaforma ondulata, di forma approssimativamente triangolare, i cui vertici sono \"Cape Bauld\" a Nord-Ovest (nella \"Northern peninsula\"), \"Cape Ray\" a Sud-Ovest e \"Cape Race\" a Sud-Est (nella \"penisola di Avalon\"). Il territorio \u00e8 disseminato di piccoli laghi, fiumi ricchi di acque, ed \u00e8 ricoperto di foreste, soprattutto di conifere. Il clima, come quello del Canada, \u00e8 continentale freddo.\nGeologia.\nDal punto di vista geologico, a giudizio di Richard Fortey, Terranova \u00e8 \"un libro di testo a cielo aperto\". \u00c8 infatti costituita da rocce che abbracciano un lungo periodo della scala dei tempi geologici: Precambriano, Cambriano, Ordoviciano e Siluriano, interrotte da formazioni eruttive posteriori, resti di isole vulcaniche fossili, e da formazioni ofiolitiche, resti dell'antico oceano Giapeto, un precursore dell'Oceano Atlantico posto fra gli antichi continenti Laurentia e Baltica. Gli unici rilievi dell'isola, i monti Long (\"Long Range\"), hanno altezza inferiore a 800\u00a0m, sono attribuiti all'orogenesi Caledoniana, l'antico sistema montuoso del Paleozoico che univa rilievi identificabili attualmente in Scandinavia, Gran Bretagna e Stati Uniti (i monti Appalachi).\nLa penisola di Avalon ha differenti origini: deriva infatti da \"Avalonia\", un microcontinente che si \u00e8 separato da Gondwana agli inizi dell'Ordoviciano, e si \u00e8 progressivamente spostato attraverso il \"Mare di Tornquist\" per entrare a collidere, insieme a Baltica durante il Siluriano e nel Devoniano, con il continente Laurentia per dare origine dapprima, con la chiusura dell'oceano Giapeto, al continente Laurussia, e successivamente al supercontinente Pangea. Durante il Cretaceo, quando inizi\u00f2 a frammentarsi la Pangea, la crosta continentale di Avalonia fu divisa in due dall'Oceano Atlantico, la cui apertura avvenne grosso modo seguendo l'antica catena nata dall'orogenesi Caledoniana, ossia i confini dell'antico oceano di Giapeto, quasi dovunque, tranne nella penisola di Avalon. L'analisi dei fossili, infatti, dimostra che la penisola di Avalon \u00e8 finita dalla \"sponda\" di Laurentia, sebbene sia geologicamente simile a regioni, quali il Galles e la Spagna, finite dalla sponda opposta.\nStoria.\nL'isola fu probabilmente il primo territorio americano dove si stabilirono europei, soppiantando i nativi Mi'kmaq: infatti sono state rinvenute tracce di un insediamento vichingo (L'Anse aux Meadows) risalente ad alcuni secoli prima del viaggio di Cristoforo Colombo. Al Papa Pasquale II si attribuisce la nomina del primo vescovo di Groenlandia e Terranova: si tratta di Enrico, o Henricus, che risulta cos\u00ec il primo vescovo in terra d'America.\nL'isola sarebbe stata raggiunta nel 1325, oltre un secolo prima del viaggio di Colombo, dai fratelli veneziani Nicol\u00f2 e Antonio Zeno Fu ufficialmente scoperta da Giovanni e Sebastiano Caboto che l'avvistarono nel 1497 e le diedero il nome \"Terra Nova\". Pochi anni dopo, nel 1500, le sue coste furono esplorate dallo sfortunato navigatore portoghese Miguel Corte-Real, e vennero colonizzate dal Portogallo, per un breve periodo, ma senza successo. Nel 1583 divenne la pi\u00f9 antica colonia inglese, dopo essere stata abitata, fin dai primi anni del XVI secolo, da pescatori provenienti dalla Francia, dall'Irlanda e dalle coste occidentali della Gran Bretagna, soprattutto dalla Cornovaglia. Una folta colonia francese si insedi\u00f2 a Placentia, nella penisola di Avalon, ai primi del XVII secolo. La presenza di colonie francesi e inglesi nello stesso territorio port\u00f2 per tutto il XVII secolo a veri e propri atti di guerra risolti diplomaticamente col Trattato di Utrecht (11 aprile 1713) per cui l'isola venne assegnata all'Inghilterra, ma alla Francia venne assegnato il monopolio della pesca e il diritto di sbarco sulle coste nordorientale e nordoccidentale dell'isola. Il monopolio francese della pesca rimase comunque oggetto di continue dispute fra i pescatori di Terranova e trov\u00f2 soluzione con l\"'Entente cordiale\" anglo-francese del 1904 che abol\u00ec i privilegi della Francia.\nL'isola, che dal 1832 aveva ottenuto un proprio parlamento e nel 1855 un proprio governo autonomo, ebbe nel 1917 lo statuto di \"dominion\"; perdette tuttavia l'autonomia, ritornando allo stato di \"colonia\" dell'impero britannico, dopo la crisi economica del 1929 che mise in ginocchio la florida economia basata sulla pesca. Nel settembre 1940 gli Stati Uniti d'America ottennero dal Regno Unito, come parte dell'accordo \"Destroyers for bases agreement\", la concessione di numerose basi aeree e navali sull'isola per un periodo di novantanove anni rinnovabili. Finita la seconda guerra mondiale, in base a un referendum svoltosi il 31 marzo 1949 l'isola fu unita al Canada diventando cos\u00ec la decima provincia canadese (Provincia di Terranova e Labrador).\nEconomia.\nLa popolazione, per lo pi\u00f9 di origine inglese ma con una forte minoranza francese, \u00e8 concentrata lungo le zone costiere, mentre le zone interne sono quasi del tutto disabitate. Un tempo la principale attivit\u00e0 di Terranova era la pesca del merluzzo; alla fine dell'Ottocento si diceva che vi fossero pi\u00f9 milionari a St John's che nel resto dell'America. Lo sfruttamento intensivo dei \"Grandi banchi\" da parte dei pescherecci stranieri d'alto mare, verso il 1990, fu la rovina di questa attivit\u00e0. La pesca \u00e8 attualmente limitata alle aragoste, ed \u00e8 svolta ancora nel modo tradizionale. Le principali attivit\u00e0 economiche riguardano lo sfruttamento delle risorse forestali e l'industria mineraria. L'agricoltura ha un'importanza secondaria nell'economia del paese, tranne l'allevamento degli ovini e del pollame."}
{"id": "4158", "revid": "1857963", "url": "https://it.wikipedia.org/wiki?curid=4158", "title": "Territori del Nord-Ovest", "text": "I Territori del Nord-Ovest (in inglese: \"Northwest Territories\"; francese: \"Territoires du Nord-Ouest\"; nelle lingue athabaska: \"Denendeh\"; in inuktitut: \u14c4\u14c7\u1466\u14ef\u140a\u1585, \"Nunatsiaq\"; in inuvialuktun: \"Nunatsiaq\") sono un territorio del Canada settentrionale, il cui capoluogo \u00e8, dal 1967, Yellowknife.\nGeografia fisica.\nL'area dei Territori \u00e8 di chilometri quadrati, con una popolazione di soli abitanti nel 2006 (con una crescita dell'11% dal 2001). Il 55,2% della popolazione \u00e8 composta da nativi americani (prevalentemente Dene, M\u00e9tis e Inuit).\nSono una delle regioni pi\u00f9 fredde e inospitali del Canada, e geograficamente occupano buona parte del bacino imbrifero del fiume Mackenzie. Sul suo territorio sono inclusi i bacini di immensi laghi quali Grande Lago degli Orsi e il Grande Lago degli Schiavi. A ovest il suo confine con lo Yukon \u00e8 delimitato dalla catena dei Monti Mackenzie in cui si trova la principale vetta del territorio: il Monte Nirvana con metri sul livello del mare. A nord s'affaccia sul Mar Glaciale Artico. Vista la sua natura sono scarsi gli insediamenti umani.\nStoria.\nNel corso degli ultimi due secoli l'area del Nord America che venne chiamata Territori del Nord-Ovest sub\u00ec profondi ridimensionamenti, tanto da rappresentare oggi solo una porzione tutto sommato marginale della sterminata, incontaminata e parzialmente inesplorata regione cos\u00ec indicata sulle carte geografiche nel finire del XIX secolo.\nLa storia moderna di questa terra prende idealmente il via nel giugno del 1870 quando la Hudson's Bay Company cedette la Terra di Rupert e i Territori del Nord-Ovest al governo del Canada. Assieme formavano un'immensa regione, comprendente allora buona parte di tutti quei territori canadesi che andavano dalle coste di Terranova e del Labrador fino alla Columbia Britannica, dalle regioni dei Grandi Laghi fino alle Isole Artiche, che rimasero per\u00f2 sotto il controllo britannico fino al 1880. Ad una parte della regione venne assegnato il nome di Territori del Nord-Ovest per indicarlo geograficamente in relazione alla Terra di Rupert.\nBen presto su queste terre del Nord-Ovest si costituirono e vennero dunque staccate nuove province. Il 15 luglio 1870 nacque il Manitoba, allargatosi ulteriormente nel 1881. Il 20 luglio 1871 entr\u00f2 a far parte della confederazione canadese la Columbia Britannica, alla quale vennero assegnate importanti e vaste regioni. Nel 1882 fu la volta di Regina e del distretto di Assiniboia. Nel 1905 nacquero le province di Alberta, di cui Edmonton divenne la capitale, e Saskatchewan, con Regina come capitale. Sia l'Ontario nel 1882 che il Qu\u00e9bec nel 1898 vennero allargati assorbendo vaste aree dei Territori. Nello stesso periodo si stacc\u00f2 anche lo Yukon. Ontario, Qu\u00e9bec e Manitoba vennero allargati definitivamente a scapito dei Territori del Nord-Ovest nel 1912.\nFino al 1999 era comunque ancora un territorio vastissimo, ben chilometri quadrati, una superficie paragonabile a 11 volte l'Italia. Ma il primo aprile 1999 i 3/5 vennero separati, dando vita ad un nuovo territorio canadese, il Nunavut. In seguito all'ultima separazione si apr\u00ec la discussione se dare un nuovo nome ai Territori del Nord-Ovest. Fra quelli che parvero riscuotere maggiori consensi vi furono i nomi derivati da termini nella lingua dei nativi. Un esempio su tutti fu \"Denendeh\" (nelle lingue athabaska: \u00abla nostra terra\u00bb).\nEconomia.\nI Territori posseggono un sottosuolo ricchissimo. Le sue risorse vanno dall'oro al gas naturale, dall'uranio ai diamanti. Proprio questi ultimi vengono considerati l'alternativa etica ai rischi che spesso comporta il commercio mondiale dei diamanti, che nei paesi di produzione tradizionali spesso si accompagnano a conflitti sanguinosi e interetnici, a instabilit\u00e0 politiche e traffici d'armi. Per via della loro scarsa densit\u00e0 demografica e delle loro vaste risorse geologiche hanno il pi\u00f9 alto prodotto interno lordo pro capite non solo di tutto il Canada, ma anche del mondo.\nSociet\u00e0.\nEvoluzione demografica.\nPopolazione dei Territori del Nord-Ovest dal 1871\n\"*Note: il Territorio dello Yukon \u00e8 stato creato cedendo parte dei Territori del Nord-Ovest nel 1898.\"\n\"**Note: Alberta e Saskatchewan sono stati creati da parte dei Territori del Nord-Ovest nel 1905.\"\n\"***Note: nel 1996 includeva ancora il Nunavut. Nel 2001 il Nunavut non era incluso.\""}
{"id": "4159", "revid": "124307269", "url": "https://it.wikipedia.org/wiki?curid=4159", "title": "Teoria dei numeri", "text": "Tradizionalmente, la teoria dei numeri \u00e8 quel ramo della matematica pura che si occupa delle propriet\u00e0 dei numeri interi e contiene molti problemi aperti che possono essere compresi anche da chi non \u00e8 un matematico. Pi\u00f9 in generale, la materia \u00e8 giunta ad occuparsi di una pi\u00f9 ampia classe di problemi che sono sorti naturalmente dallo studio degli interi. \nLa teoria dei numeri pu\u00f2 essere divisa in diversi campi a seconda dei metodi utilizzati e dei problemi studiati. Il termine \"aritmetica\" viene anche utilizzato per riferirsi alla teoria dei numeri. Questo termine \u00e8 piuttosto vecchio e non \u00e8 pi\u00f9 popolare come una volta. \nTuttavia il termine rimane prevalente, ad esempio, nel nome dei \"campi\" matematici (geometria algebrica aritmetica e l'aritmetica delle curve ellittiche e delle superfici). Questo significato della parola aritmetica non dovrebbe essere confuso con la branca della logica che studia l'aritmetica intesa come sistema formale.\nBranche e caratteristiche della teoria dei numeri.\nNella teoria dei numeri elementare, gli interi sono studiati senza l'uso di tecniche provenienti da altri settori della matematica. Rientrano in questa parte le questioni di divisibilit\u00e0, l'algoritmo di Euclide per calcolare il massimo comune divisore, la fattorizzazione di interi in numeri primi, lo studio dei numeri perfetti e le congruenze. Tipiche asserzioni sono il piccolo teorema di Fermat e il teorema di Eulero (che \u00e8 una sua generalizzazione), il teorema cinese del resto e la legge di reciprocit\u00e0 quadratica. Vengono indagate le propriet\u00e0 delle funzioni moltiplicative come la funzione di M\u00f6bius e la funzione \u03c6 di Eulero; come pure le successioni di interi come i fattoriali e i numeri di Fibonacci.\nMolti problemi della teoria dei numeri elementare sono eccezionalmente profondi e allo stato attuale richiedono nuove idee. Esempi sono:\nLa teoria analitica dei numeri sfrutta i meccanismi del calcolo infinitesimale e dell'analisi complessa per affrontare problemi sui numeri interi. Alcuni esempi sono il teorema dei numeri primi e la collegata ipotesi di Riemann. Anche problemi della teoria dei numeri elementare come il problema di Waring (rappresentare un numero dato come somma di quadrati, cubi, ecc.), la congettura dei numeri primi gemelli e la congettura di Goldbach vengono attaccati con metodi analitici. Anche le dimostrazioni di trascendenza delle costanti matematiche, come \u03c0 o \"e\", vengono classificate nella teoria dei numeri analitica. Mentre le affermazioni sui numeri trascendenti sembrerebbero non riguardare i numeri interi, esse studiano in realt\u00e0 la possibilit\u00e0 di certi numeri di essere rappresentati come radici di un polinomio a coefficienti interi; i numeri trascendenti sono inoltre strettamente collegati all'approssimazione Diofantea, che studia la precisione con cui un dato numero reale pu\u00f2 essere approssimato da un numero razionale.\nNella teoria dei numeri algebrica, il concetto di numero viene generalizzato a quello di numero algebrico che \u00e8 radice di un polinomio a coefficienti interi. Questi domini contengono elementi analoghi agli interi, chiamati interi algebrici.\nIn questo ambiente, \u00e8 possibile che le propriet\u00e0 familiari dei numeri interi (come l'unicit\u00e0 della fattorizzazione) non siano pi\u00f9 verificate. La forza degli strumenti utilizzati -- teoria di Galois, coomologia dei campi, teoria dei campi delle classi, rappresentazioni dei gruppi e funzioni L\u2014\u00e8 quella di consentire (almeno in parte) di recuperare l'ordine per questa nuova classe di numeri.\nMolti problemi di teoria dei numeri vengono attaccati pi\u00f9 facilmente studiandole \"modulo p\" per tutti i numeri primi \"p\" (vedi campi finiti). Questo metodo \u00e8 chiamato \"localizzazione\" e porta alla costruzione dei numeri p-adici; questo settore di studi \u00e8 chiamato analisi locale e nasce dalla teoria dei numeri algebrica.\nLa teoria geometrica dei numeri incorpora tutte le forme di geometria. Comincia con il teorema di Minkowski sui punti reticolari negli insiemi convessi e lo studio dell'impacchettamento delle sfere. Viene spesso impiegata anche la geometria algebrica, specialmente la teoria delle curve ellittiche. Il famoso ultimo teorema di Fermat fu dimostrato utilizzando queste tecniche.\nInfine, la teoria dei numeri computazionale studia algoritmi importanti nella teoria dei numeri. Algoritmi efficienti per la verifica della primalit\u00e0 e la fattorizzazione di interi hanno importanti applicazioni nella crittografia.\nStoria della teoria dei numeri.\nLa \"teoria dei numeri\", uno degli argomenti preferiti presso gli antichi greci, vide la sua rinascita nel sedicesimo e nel XVII secolo nelle opere di Vi\u00e8te, Bachet de M\u00e9ziriac, e soprattutto Pierre de Fermat. Nel XVIII secolo Euler e Lagrange diedero importanti contributi alla teoria, e al suo termine la disciplina inizi\u00f2 ad avere una forma scientifica grazie ai grandi lavori di Legendre (1798), e Gauss (1801). Con le \"Disquisitiones Arithmeticae\" (1801) di Gauss pu\u00f2 dirsi iniziata la moderna teoria dei numeri.\nChebyshev (1850) forn\u00ec utili margini per il numero di primi compresi tra due limiti. Riemann (1859) congettur\u00f2 una formula asintotica migliorata per il teorema dei numeri primi, introdusse l'analisi complessa nella teoria della funzione zeta di Riemann, e, dai suoi zeri, deriv\u00f2 le formule esplicite della teoria dei numeri primi.\nLa teoria delle congruenze si pu\u00f2 far risalire alle \"Disquisitiones\" di Gauss. Egli introdusse la notazione:\ned esplor\u00f2 la maggior parte della materia. Nel 1847 Chebyshev pubblic\u00f2 un lavoro in Russo sull'argomento, che fu reso popolare in Francia da Serret.\nOltre a riassumere il lavoro precedente, Legendre enunci\u00f2 la legge di reciprocit\u00e0 quadratica. Questa legge, scoperta per induzione matematica ed enunciata da Eulero, fu provata per la prima volta da Legendre nel suo \"Th\u00e9orie des Nombres \"(1798), sebbene soltanto per casi particolari. Indipendentemente da Eulero e Legendre, Gauss scopr\u00ec la legge intorno al 1795, e fu il primo a dare una dimostrazione generale. Altri personaggi eminenti che contribuirono alla materia sono: Cauchy; Dirichlet, di cui \"Vorlesungen \u00fcber Zahlentheorie\" (\"Lezioni di teoria dei numeri\") \u00e8 un classico; Jacobi, che introdusse il simbolo di Jacobi; Liouville, Eisenstein, Kummer, e Kronecker. La teoria viene generalizzata per includere la legge di reciprocit\u00e0 cubica e biquadratica, (Gauss, Jacobi, Kummer).\n\u00c8 dovuta a Gauss anche la rappresentazione di interi in forme quadratiche. Cauchy, Poinsot (1845), Lebesgue(?) (1859, 1868), e specialmente Hermite contribuirono all'argomento. La teoria delle forme ternarie fu studiata da Eisenstein, e a lui ed a H. J. S. Smith sono dovuti notevoli progressi nella teoria delle forme in generale. Smith diede una classificazione completa delle forme ternarie quadratiche, e estese le ricerche di Gauss sulle forme quadratiche reali alle forme complesse. Gli studi riguardanti la rappresentazione dei numeri come somma di 4, 5, 6, 7, 8 quadrati furono portati avanti da Eisenstein e la teoria fu completata da Smith.\nDirichlet fu il primo a tenere delle lezioni sulla materia in una universit\u00e0 tedesca. Tra i suoi contributi vi \u00e8 l'estensione dell'ultimo teorema di Fermat, che Eulero e Legendre avevano risolto per formula_2; Dirichlet prov\u00f2 che formula_3. Tra gli ultimi scrittori francesi vi sono Borel; Poincar\u00e9, le cui memorie sono numerose e importanti; Tannery, e Stieltjes. Tra i personaggi pi\u00f9 eminenti in Germania vi sono Kronecker, Kummer, Schering, Bachmann, e Richard Dedekind. In Austria l'opera \"Vorlesungen \u00fcber allgemeine Arithmetik\" di Stolz (1885-86), e in Inghilterra la \"Theory of Numbers\" (Part I, 1892) di Mathews sono tra i lavori pi\u00f9 completi. Genocchi, Sylvester, e Glaisher diedero altri contributi alla teoria.\nIl matematico inglese G. H. Hardy fu uno dei fautori pi\u00f9 appassionati della teoria dei numeri, e dedic\u00f2 ad essa gran parte della sua vita."}
{"id": "4161", "revid": "124341108", "url": "https://it.wikipedia.org/wiki?curid=4161", "title": "Trip hop", "text": "Il trip hop \u00e8 un genere musicale affermatosi negli anni novanta.\nStoria.\nIl genere \u00e8 nato a Bristol grazie alla scena relativa al Wild Bunch, collettivo di DJ attivo negli anni ottanta che, come detto, mescola i motivi elettronici a quelli hip hop, dub, techno e house.\nI primi esponenti del movimento trip hop sono stati i Massive Attack (attivi dal 1987), che insieme a Tricky, Portishead e Morcheeba hanno creato la storia di questo genere. Notevole apporto successivamente \u00e8 stato dato anche dal DJ Tim Simenon, conosciuto come Bomb the Bass.\nTra i primi esponenti del genere vi sono gli Smith and Mighty e Monk and Canatella.\nIl termine trip hop \u00e8 nato solo verso la met\u00e0 degli anni novanta come termine pi\u00f9 \"sofisticato\" rispetto all'hip hop, e derivante dal termine inglese \"trip\" (che vuol dire viaggio con la mente).\nNel genere trip hop sono stati in seguito spesso associati anche gruppi non di Bristol che per\u00f2 in qualche modo ne furono influenzati in qualche misura o pur non rientrando nel genere ne avevano diverse similitudini, come i londinesi Archive che spaziano su numerosi generi, il primo disco elettronico dei Goldfrapp o addirittura, uscendo dal Regno Unito, il compositore australiano Rob Dougan e l'artista hip hop americano DJ Shadow.\nMolti gruppi inoltre hanno sperimentato influenze trip hop per un breve periodo, come l'islandese Bj\u00f6rk in alcune canzoni, i norvegesi Ulver sul disco Perdition City o la band canadese Au4 nel loro primo album \"\". Tra gli italiani che si sono ispirati a questo genere c'\u00e8 la cantante Mietta con \"Daniela \u00e8 felice\" del 1995, primo album trip hop ad essere stato pubblicato in Italia, e la cantautrice Elisa con l'album \"Asile's World\" del 2000. Altri artisti italiani, influenzati dal trip hop, sono stati, i Casino Royale, con l'album \"Sempre pi\u00f9 vicini\" prodotto da Ben Young, artigiano del suono di Bristol, nonch\u00e9 i napoletani Almamegretta, prodotti anche loro, dal gi\u00e0 citato Ben Young.\nNato a Bristol (Regno Unito), citt\u00e0 natale dei Massive Attack, e per questo chiamato anche Bristol sound, il trip hop affonda le sue radici nella musica elettronica, nel dub, nella scena hip hop e house inglese, e in certi elementi dalla musica psichedelica, aggiungendovi alle volte anche spunti jazz, funk e soul.\nI testi possono essere rappati sottovoce o cantati con toni caldi su basi oscure e ovattate, spesso caratterizzate da dissolvenza e beat notevolmente rallentati. Per alcuni gruppi come i Portishead la ricerca sonora \u00e8 basata sul recupero di sonorit\u00e0 lo-fi e basi \"retro\", spesso riciclando campioni di brani jazz e di film d'altri tempi, per altri vi \u00e8 anche l'uso di strumenti quali archi, strumenti a fiato e similari. Non va confuso con l'illbient, stile musicale nato a New York e che si differenzia dal Bristol sound per l'approccio pi\u00f9 sperimentale."}
{"id": "4163", "revid": "6923", "url": "https://it.wikipedia.org/wiki?curid=4163", "title": "Trasporto", "text": "Il trasporto \u00e8 un'attivit\u00e0 umana che permette lo spostamento di persone, animali, merci e informazioni da un luogo a un altro: ha una notevole rilevanza economica e sociale perch\u00e9 permette lo scambio dei beni materiali e conoscenze, favorendo il rapporto fra gli esseri umani. Va distinto dalla comunicazione delle informazioni di per s\u00e8, che non prevede lo spostamento fisico di persone o beni.\nIl trasporto in generale.\nIl sistema dei trasporti, che distingue anzitutto i trasporti a guida non vincolata dai trasporti a guida vincolata, comprende le infrastrutture, i veicoli e le attivit\u00e0 di gestione. I veicoli si suddividono a seconda del mezzo in cui agiscono (veicoli terrestri, fluviali e marittimi, aerei e spaziali).\nLe infrastrutture di trasporto sono costituite dagli impianti fissi, che costituiscono le reti. Le reti sono distinte nelle linee (o \"infrastrutture lineari\"), su cui viaggiano gli utenti del sistema (pedoni, animali e veicoli), e nei terminali (o \"infrastrutture puntuali\"), dove il viaggio ha origine e destinazione. Tra le linee si distinguono le strade, le ferrovie, le vie di navigazione (corsi d'acqua e canali) e gli oleodotti. Tra i terminali si distinguono gli aeroporti, le stazioni ferroviarie, le stazioni degli autobus, gli autoporti merci, i porti fluviali e marittimi. I terminali possono essere utilizzati sia per l'interscambio di passeggeri e merci, anche tra veicoli operanti in modo differente (terminali intermodali e interporti), sia per la manutenzione dei veicoli.\nGli utilizzatori del sistema dei trasporti sono gli esseri umani, gli animali (da sella, da soma o da traino, oltre alle mandrie durante la transumanza) e i veicoli a trazione meccanica, che possono comprendere le biciclette, i motocicli, le automobili, gli autobus, gli autocarri, i treni, gli aeromobili tra cui gli aeroplani e gli elicotteri, i natanti da passeggeri e da merci.\nL'esercizio dei trasporti comprende sia il modo in cui vengono gestiti i veicoli e la loro circolazione sulle infrastrutture, sia le procedure previste a tal fine, tra cui la pianificazione del sistema e delle sue parti, il coordinamento tra i modi, il finanziamento e la normazione regolamentare e legislativa, che confluiscono nella determinazione delle scelte politiche di settore. Nel settore dei trasporti, l'esercizio e la propriet\u00e0 delle infrastrutture possono essere sia pubblici sia privati, a seconda del Paese e della modalit\u00e0 di trasporto.\nIl trasporto dei passeggeri pu\u00f2 essere pubblico, se gli operatori che forniscono il servizio sono di propriet\u00e0 o controllati direttamente dello Stato o da altri enti di diritto pubblico, o privato se il gestore del servizio \u00e8 un soggetto di diritto privato. I trasporti svolgono un ruolo importante nella crescita economica e della globalizzazione, ma la maggior parte dei modi di trasporto causa inquinamento atmosferico, inquinamento acustico e utilizza grandi superfici territoriali. Un'efficace pianificazione dei trasporti \u00e8 essenziale per agevolare il traffico, contrastare la congestione e fronteggiare l'espansione incontrollata dei centri urbani.\nModo di trasporto.\nUn modo di trasporto \u00e8 un'attivit\u00e0 che fa uso di un particolare tipo di veicolo, di infrastruttura e di gestione. Il trasporto di viaggiatori o di merci pu\u00f2 coinvolgere uno o pi\u00f9 modi, e in quest'ultimo caso viene chiamato trasporto intermodale o multimodale. Ogni modo ha i suoi vantaggi e svantaggi, e viene scelto sulla base degli elementi riguardanti il tempo di viaggio, il costo del trasporto e altri come la capacit\u00e0 del mezzo o l'itinerario da percorrere.\nTrasporto personale non motorizzato.\nIl trasporto personale non motorizzato \u00e8 il trasporto di persone o merci effettuato utilizzando la forza muscolare dell'uomo, nella forma del camminare, del correre e del nuotare. Essa viene adoperata anche per azionare alcuni tipi di veicoli.\nModo di trasporto a basso impatto ambientale, esso mantiene una grande diffusione per motivi economici e di gestione, specialmente nelle aree poco sviluppate economicamente e in quelle difficilmente accessibili o dove l'impianto di una infrastruttura di trasporto sarebbe eccessivamente oneroso. Viene preferito in alcune attivit\u00e0 del tempo libero e costituisce l'oggetto di alcuni sport.\nLe tecnologie hanno sviluppato molti tipi di mezzi e macchine in grado di facilitare il trasporto personale non motorizzato, come la bicicletta, i pattini a rotelle, gli sci da neve, gli sci d'acqua, le barche a remi, e i velivoli azionati dal vento o dalla forza muscolare umana.\nTrasporto a trazione animale.\nIl trasporto a trazione animale \u00e8 l'uso di animali da lavoro per il movimento di persone e di merci. Gli esseri umani possono cavalcare degli animali direttamente, usarli come animali da soma per il trasporto di merci, o sfruttarli, da soli o in gruppi, per trainare veicoli.\nTrasporti a guida vincolata.\nTrasporti su rotaie.\nNato con trazione animale e passato poi alla trazione azionata da motori, il trasporto su rotaia si \u00e8 sviluppato rapidamente durante la prima Rivoluzione industriale assumendo, fino all'avvento del trasporto automobilistico e di quello aereo, una posizione di monopolio nel trasporto terrestre su distanze medio-lunghe.\nA seconda del tipo di domanda servita si distingue in trasporto su rotaia urbano (esercito dal tram e dalla metropolitana) ed extraurbano (ferrovia tradizionale e sistemi sperimentali ad alta velocit\u00e0 come le monorotaie).\nIl trasporto su rotaia, che si \u00e8 aperto fin dall'introduzione della telegrafia all'uso di tecnologie avanzate per il controllo della circolazione, dopo una fase di declino conseguente allo sviluppo dei trasporti automobilistici e aerei in cui si riteneva prossima la sua scomparsa, a partire dalla seconda met\u00e0 del Novecento ha iniziato il recupero di significative quote di mercato grazie all'elevamento delle velocit\u00e0 di missione e all'integrazione con gli altri modi di trasporto.\nTrasporti a guida non vincolata.\nTrasporti su strada.\nIl trasporto su strada, sviluppatosi fin dall'antichit\u00e0 grazie alla costruzione, per ragioni politiche e militari prima che economiche, delle reti stradali, ha avuto un decisivo impulso a partire dalla fine dell'Ottocento grazie all'introduzione degli autoveicoli per il trasporto di passeggeri e di merci.\nCome tutti i sistemi di trasporto a guida non vincolata, l'autoveicolo gode di notevole flessibilit\u00e0 di esercizio specialmente per la scelta degli itinerari da percorrere. Essa ha costituito una delle ragioni della sua rapida ed eccezionale diffusione, che nel Novecento ha fatto s\u00ec che il trasporto automobilistico togliesse a quello ferroviario il monopolio dei trasporti terrestri.\nTuttavia i suoi limiti intrinseci, aggravati da un'inadeguata azione correttiva da parte delle autorit\u00e0 proposte alla pianificazione dei trasporti, hanno condotto, specialmente nei grandi centri urbani, a un insostenibile aumento dell'inquinamento chimico, della rumorosit\u00e0, della congestione e degli incidenti. A tali problemi si cerca di porre rimedio con provvedimenti di riduzione forzata del traffico, specialmente nei centri storici, e col potenziamento dei sistemi di trasporto pubblico.\nTrasporto aereo.\nIl trasporto per via aerea utilizza mezzi pi\u00f9 leggeri (aerostati: mongolfiere e dirigibili) o pi\u00f9 pesanti dell'aria (aeromobili: elicotteri, aeroplani). La sua gestione si basa su terminali a terra (aeroporti) e su vie aeree (aviolinee). L'assistenza al volo, permessa dalle tecnologie elettroniche, si basa su sistemi di localizzazione dei mezzi e di comunicazione fra il personale di terra e gli equipaggi.\nDiffusosi nel Novecento, il trasporto aereo si caratterizza per la grande velocit\u00e0 di missione e per il pesante impatto ambientale causato dal rumore (specialmente in fase di decollo e di atterraggio) e dall'elevato consumo energetico causato dalla necessit\u00e0 del sostentamento in aria.\nTrasporti per vie d'acqua.\nIl trasporto per vie d'acqua naturali (oceani, mari, laghi e fiumi) e artificiali (canali navigabili) avviene tramite i natanti, tra cui le barche, le navi, le chiatte e altri mezzi ibridi come gli hovercraft. \nSorto nei tempi preistorici, il trasporto per vie d'acqua si svilupp\u00f2 affidando la propulsione dapprima alle correnti, alla forza muscolare e all'azione del vento. La navigazione meccanica, con motore a vapore, fu introdotta alla fine del Settecento. Dall'Ottocento in poi si \u00e8 diffusa la navigazione basata sulla propulsione con motori a combustione interna. Sono stati sperimentati altri tipi di propulsione, come quella nucleare, che ha avuto una certa diffusione nel naviglio militare. Dalla met\u00e0 del Novecento in poi la propulsione muscolare e quella a vela sono utilizzate prevalentemente nel naviglio da diporto.\nIl trasporto per vie d'acqua, marittime o fluviali, sebbene lento \u00e8 particolarmente adatto per il trasporto di grandi quantitativi di particolari tipi di merci, essendo meno costoso del trasporto per via di terra (stradale o ferroviario) e del trasporto aereo intercontinentale. Il trasporto marittimo su brevi distanze e il traghettamento rimangono essenziali nella navigazione di costa e per l'attraversamento di brevi bracci di mare.\nAltri modi di trasporto.\nIl trasporto di merci, generalmente allo stato liquido o gassoso, pu\u00f2 avvenire tramite condotte e viene utilizzato anche per grandi distanza, come nel caso del gas naturale e del petrolio. Trasporti in condotta di merci solide, su brevi distanze, utilizzano sistemi pneumatici.\nIl trasporto a fune \u00e8 utilizzato per vincere grandi dislivelli, all'aperto (cabinovie, funivie e impianti di risalita) e in edifici (ascensori e scale mobili).\nPoich\u00e9 trasporta un carico utile che pu\u00f2 essere la strumentazione scientifica o l'equipaggio, rientra nella definizione di trasporto anche il volo spaziale, svolto fuori dal confine convenzionale dell'atmosfera terrestre per mezzo di veicoli spaziali (se gli UFO fossero davvero sonde di provenienza extraterrestre anch'essi rientrerebbero tra i sistemi di trasporto). .\nLo studio scientifico del trasporto.\nIl sistema dei trasporti pu\u00f2 essere diviso in tre sottosistemi: le infrastrutture, i veicoli e la gestione.\nIl progetto dei veicoli coinvolge l'ingegneria meccanica e, per i propulsori e i sistemi di controllo e guida, l'ingegneria delle macchine termiche, l'ingegneria elettrica e l'informatica. Le discipline che riguardano i veicoli sono raggruppate, tradizionalmente, secondo i modi di trasporto: si hanno perci\u00f2 l'ingegneria aerospaziale, l'ingegneria dell'autoveicolo, l'ingegneria ferroviaria e l'ingegneria navale.\nIl progetto delle reti, con le relative infrastrutture, \u00e8 oggetto dell'ingegneria civile e dell'ingegneria dei trasporti, che a partire dalla seconda met\u00e0 del Novecento ha acquisto, nella ricerca applicata e in ambito universitario, autonomia rispetto alle citate specializzazioni disciplinari. \nLe discipline citate si avvalgono della collaborazione di altre, come la dinamica, l'elettrotecnica, la meccanica, l'elettronica o la termotecnica, generalmente presenti anche nei corsi di insegnamento universitario dell'ingegneria gi\u00e0 citati.\nTrasporti, attivit\u00e0 e utilizzo del suolo.\nL'utilizzo del territorio supporta le attivit\u00e0 umane e queste sono spazialmente dislocate. Il trasporto \u00e8 in gran parte \"una richiesta derivata\" in quanto necessario ad una determinata attivit\u00e0. Un uso attento del territorio raggruppa le attivit\u00e0 consimili (per esempio, la logistica e la vendita degli alimenti) e predispone lo sviluppo di zone ad alta densit\u00e0 in prossimit\u00e0 delle linee e dei mezzi di trasporto, mentre un cattivo uso concentra le attivit\u00e0 (quali i luoghi di lavoro) lontano da altre destinazioni (come la residenza e il commercio).\nAl di l\u00e0 del problema dei trasporti, alcuni utilizzi del territorio guadagnano efficienza dal raggruppamento. Le attrezzature per i trasporti occupano il suolo ed in citt\u00e0 la pavimentazione (dedicata alle vie ed al parcheggio) pu\u00f2 eccedere facilmente il 20% del totale complessivo disponibile. Un sistema efficiente di trasporto pu\u00f2 ridurre tale spreco, con vantaggio per la vivibilit\u00e0 delle citt\u00e0.\nTrasporti, energia e ambiente.\nI trasporti con mezzi a motore a combustione interna consumano una grande quantit\u00e0 di energia, prevalentemente sotto forma di combustione degli idrocarburi che, parzialmente bruciati, generano inquinamento.\nBench\u00e9 si vada verso veicoli caratterizzati da minor emissione di inquinanti nell'atmosfera, con regolamenti sempre pi\u00f9 restrittivi, la forte crescita del parco veicoli circolante tende a vanificare questi rimedi. Tra essi si segnalano l'uso di combustibili meno inquinanti (come il gas di petrolio liquefatto e il metano).\nUn'altra strategia \u00e8 quella di rendere i veicoli pi\u00f9 efficienti, riducendo i consumi di energia, e proporzionalmente lo spreco e l'inquinamento. I veicoli a motore elettrico hanno emissioni dirette nulle, ma finora presentano forti limiti principalmente nell'autonomia, causate dalla tecnologia delle batterie. Il motore a cella a combustibile, che consuma idrogeno (ma anche metano o biogas, etc.), ha emissioni quasi nulle nel luogo in cui viene usato, ma la produzione e conservazione dell'idrogeno \u00e8 inquinante e pericolosa per la sua infiammabilit\u00e0.\nIl veicolo ibrido combina un motore a scoppio con uno elettrico, ottenendo importanti risparmi nei consumi di carburante. Spesso utilizza anche il recupero dell'energia persa in frenata: quando il guidatore frena, l'energia cinetica persa dal veicolo viene usata almeno parzialmente per ricaricare la batteria, invece che dissiparla tutta in calore nei freni.\nLe fonte maggiore di perdita energetica degli automezzi convenzionali \u00e8 dovuta alle irreversibilit\u00e0 del processo termico del motore. Le altre perdite sono dovute all'attrito che si sviluppa durante il movimento, sia viscoso con l'aria sia volvente tra le ruote e la superficie stradale.\nUn altro fattore rilevante nel determinare i consumi \u00e8 il peso del veicolo.\nRiduzione del trasporto inquinante.\n Una riduzione dell'inquinamento e degli altri danni provocati dal trasporto pu\u00f2 essere ottenuta anche riducendo la quantit\u00e0 di trasporto che viene consumata.\nIl trasporto infatti genera danni che hanno un costo ingente per la societ\u00e0 e per l'economia, e che vengono denominati costi esterni del sistema dei trasporti.\nLa crescente presa di coscienza del problema, che comprende anche l'incidentalit\u00e0, ha spinto i decisori politici nazionali e sovranazionali a studiare e promulgare atti normativi, di pianificazione e di prescrizione, volti a promuovere l'utilizzo dei modi di trasporto meno dannosi per l'ambiente e a sostenere di riflesso una riorganizzazione sociale ed economica che elimini o riduca le cause che generano la domanda di trasporto con modi pi\u00f9 inquinanti.\nStoria dei trasporti.\n I primi mezzi di trasporto usati dagli esseri umani furono il camminare a piedi e il nuotare. L'addomesticamento degli animali introdusse significative migliorie quanto alla velocit\u00e0, alla durata del viaggio e alla possibilit\u00e0 di trasportare carichi pi\u00f9 pesanti, anche col traino di veicoli a slitta o su ruote. Il trasporto via acqua, con la navigazione a remi o a vela, prima della Rivoluzione industriale fu l'unico modo per superare grandi distanze.\nI sentieri e le strade sterrate vennero presto affiancati, presso alcune civilt\u00e0 caratterizzate da un'organizzazione sociale e politica pi\u00f9 sviluppata e in grado di sostenere, con l'imposizione fiscale, gli oneri di costruzione e di manutenzione, da reti viarie dotate di pavimentazione artificiale.\nLo sviluppo delle reti e dei mezzi di trasporto, contribuendo allo sviluppo economico, favor\u00ec l'urbanesimo, anche se fino alla fine del Settecento i trasporti rimasero lenti e costosi.\nL'introduzione di nuove forme di energia, come quella generata dal motore a vapore e subito applicata ai trasporti con le ferrovie e la navigazione a vapore, svincolarono i trasporti dalla forza muscolare degli animali e dell'uomo, generando quella che la storiografia definisce come rivoluzione dei trasporti. Nell'Ottocento la trazione con mezzi meccanici fu applicata anche al trasporto su strada e, insieme allo sviluppo della navigazione aerea specialmente a partire dall'invenzione dell'aeroplano e all'introduzione delle comunicazioni elettriche (telegrafia, telefonia e poi radio e altri sistemi di comunicazione), caratterizz\u00f2 l'Ottocento e poi il Novecento come l'epoca dello sviluppo mondiale del sistema dei trasporti.\nDopo la seconda guerra mondiale i trasporti stradali e aerei ridussero notevolmente il ruolo del trasporto ferroviario e marittimo. Dagli anni cinquanta la rapida diffusione del container semplific\u00f2 il trasporto merci, consentendo una notevole riduzione dei costi interni al sistema e spingendo a una pi\u00f9 marcata integrazione fra i vari modi di trasporto. L'introduzione del motore a reazione nel trasporto aereo nazionale e internazionale, insieme allo sviluppo della viabilit\u00e0 stradale e degli autoveicoli, dopo il 1950 ha causato una grave crisi del trasporto ferroviario. A essa le societ\u00e0 ferroviarie specialmente europee e asiatiche hanno risposto introducendo, dal 1964 (primo fu il Giappone), linee e treni in grado di sviluppare alte velocit\u00e0, che sono riusciti a riconquistare significative quote di passeggeri.\nAll'inizio del XXI secolo il sistema dei trasporti, in tutto il mondo, \u00e8 caratterizzato da un crescente dinamismo che, se sostenuto da adeguate scelte politiche specialmente di coordinamento e di integrazione fra i modi, potr\u00e0 contribuire significativamente al riequilibrio tra le aree pi\u00f9 o meno avvantaggiate del globo e a una riduzione dell'impatto ambientale."}
{"id": "4164", "revid": "88740", "url": "https://it.wikipedia.org/wiki?curid=4164", "title": "Timothy Leary", "text": "Biografia.\nRicercatore di psicologia a Harvard, fu tra i pionieri dello studio accademico degli psichedelici. Negli anni sessanta, in qualit\u00e0 di fautore all'utilizzo dell'LSD, coni\u00f2 e rese popolare lo slogan \"Turn on, tune in, drop out\" (\"Accenditi, sintonizzati, abbandonati\"). \"Accenditi\": sveglia la mente, apri le porte della percezione. \"Sintonizzati\": entra in sintonia con l'universo, comprendilo, ascoltalo. Invece \"Abbandonati\", secondo Leary, \u00e8 un concetto pi\u00f9 complesso,: \"\"Drop out suggeriva un selettivo, prezioso processo di distaccamento da ci\u00f2 che involontariamente restringe la nostra libert\u00e0 d'azione. Significa coscienza di s\u00e9, la scoperta della propria singolarit\u00e0, una promessa di mobilit\u00e0, di scelta e di cambiamento. Sfortunatamente le mie spiegazioni dello slogan per il miglioramento del s\u00e9 fu spesso male interpretato come se significasse 'Drogati e abbandona le attivit\u00e0 costruttive'\".\"\nInfanzia ed educazione.\nNasce il 22 ottobre 1920 a Springfield nel Massachusetts da una famiglia originaria del New England. Studia per un breve periodo presso il College of the Holy Cross di Worcester Massachusetts, intollerante ai severi insegnamenti dell'istituzione gesuita.\nFrequenta l'accademia militare di West Point, ma si ritira dopo 18 mesi. Nel 1943 consegue la laurea in psicologia presso l'universit\u00e0 dell'Alabama, e nel 1950 un dottorato (Ph.D.) in psicologia dall'Universit\u00e0 della California. Tra il 1950 ed il 1955 presso l'universit\u00e0 di Berkeley viene nominato assistente, dal 1955 al 1958 capo ricercatore presso Kaiser Foundation e tra il 1959 ed il 1963 lettorato in psicologia presso l'Universit\u00e0 Harvard.\nA posteriori descrisse quegli anni, nella sua biografia, in modo dispregiativo, scrivendo di se stesso: \u00ab\"un anonimo impiegato istituzionale che ogni mattina guidava la propria auto fino al lavoro, in una lunga colonna di auto pendolari per poi tornare, ogni notte, a casa a bere martini... come molti milioni di borghesi, liberali, robot intellettuali\"\u00bb.\nL'esperienza psichedelica e la ricerca.\nDurante una vacanza in Messico, partecipando ad un rituale religioso dei nativi americani, prov\u00f2 l'effetto di funghi allucinogeni contenenti psilocibina. Questa esperienza mut\u00f2 decisamente la sua vita. Leary dir\u00e0 pi\u00f9 tardi: \u00abCome studioso di psicologia, compresi pi\u00f9 cose sulla mente umana durante quell'esperienza di tre ore che nei precedenti vent'anni\u00bb.\nNel 1960, al suo ritorno alla Harvard University, Leary ed i suoi colleghi, fra i quali Richard Alpert, iniziarono a condurre ricerche sugli effetti della psilocibina e, successivamente, all'LSD, assieme a studenti diplomati.\nLeary argoment\u00f2 che l'assunzione di LSD nei giusti dosaggi, con determinate aspettative (\"set), \"in un preciso contesto ambientale (setting), preferibilmente sotto la guida di un professionista, modificherebbe positivamente i comportamenti di chi assume la droga.\nAlcuni degli obiettivi della sua ricerca miravano ad individuare una soluzione pi\u00f9 efficace all'alcolismo, ed un modo di curare ed educare i criminali recidivi. Molti fra i partecipanti alle ricerche di Leary riferirono di profonde esperienze mistiche e spirituali che, sostennero, cambiarono le loro vite in modo molto positivo.\nNel 1963, Leary e Alpert vennero allontanati da Harvard. I loro colleghi erano imbarazzati a causa della natura delle loro ricerche, e genitori molto influenti si lamentarono presso l'amministrazione dell'universit\u00e0 in merito alla distribuzione agli studenti degli allucinogeni.\nTutt'altro che scoraggiati, i due ricercatori si trasferirono a Millbrook, una grossa villa di New York, per continuare i loro esperimenti. In seguito, Leary scrisse: \u00ab\"Ci consideravamo come degli antropologi del XXI secolo abitanti di una capsula temporale situata negli oscuri anni sessanta. Su questa capsula stiamo cercando di creare un nuovo paganesimo e una nuova dedizione alla vita quale arte\".\u00bb\nThe Psychedelic Experience.\nSempre nel 1963, assieme a Ralph Metzner, scrisse un libro intitolato \"L'Esperienza psichedelica\" (\"The Psychedelic Experience\", ripubblicato nel 1993), apparentemente basato sul Libro tibetano dei morti, nel quale si legge:\nL'era di Millbrook termin\u00f2 a causa delle frequenti incursioni della FBI.\nLa diffusione degli psichedelici.\nNegli anni sessanta, Leary divent\u00f2 promotore della diffusione delle sostanze psichedeliche. Sosteneva che tali sostanze psicoattive fossero un dono della natura, in quanto nel cervello umano esistono dei neuroni la cui membrana viene eccitata tramite appositi recettori dedicati ad accogliere quei particolari stimoli, allo stesso modo in cui accade per i normali neurotrasmettitori. L'apertura della propria mente e la sua esplorazione tramite gli allucinogeni, venivano viste da Leary come il futuro dell'evoluzione umana.\nIn quel periodo, grazie anche alla diffusione in occidente di religioni e filosofie orientali, gli psichedelici promettevano di raggiungere uno stato simile all'estasi e alla grazia da esse descritte. Gli allucinogeni cos\u00ec si diffusero in modo impressionante. Per questo motivo, Leary realizz\u00f2 alcuni manuali per spiegarne l'utilizzo in sicurezza. Nonostante tutto, Albert Hofmann, lo stesso inventore della LSD, non era affatto d'accordo con l'idea di Leary di promuovere indiscriminatamente il loro utilizzo, preferendo invece un approccio molto pi\u00f9 ponderato ed attento. Si stima che, dalla sua scoperta, fino al 1970, l'LSD sia stato utilizzato da quasi due milioni di americani.\nArresto ed evasione.\nA causa dei suoi atteggiamenti anticonformisti, venne dichiarato da Richard Nixon come \"l'uomo pi\u00f9 pericoloso d'America\". Vennero approvate severe leggi antidroga e vi fu un processo in cui venne condannato per possesso di droghe. Fugg\u00ec all'estero ma, nel 1965, fu arrestato ad un posto di blocco.\nGli agenti trovarono nella sua auto una scatoletta d'argento contenente marijuana, probabilmente di propriet\u00e0 della figlia. Leary, per proteggerla, dichiar\u00f2 che la sostanza era di sua propriet\u00e0. La pena fu straordinariamente alta, la pi\u00f9 alta mai emessa per possesso di marijuana per un crimine di quel tipo: trent'anni di reclusione e 630.000 dollari di multa. Anche la figlia venne condannata a cinque anni di carcere.\nQuando giunse in prigione, venne sottoposto ad un test psicologico utilizzato per assegnare ai reclusi il lavoro appropriato. Combinazione vuole che fosse lui il creatore di quel tipo di test, per cui riusc\u00ec a dare le giuste risposte per ottenere un lavoro all'interno della biblioteca della prigione, dalla quale evase nove mesi pi\u00f9 tardi.\nNel 1970, la Weather Underground Organization, previo compenso, fece evadere Leary e lo trasport\u00f2 clandestinamente al di fuori degli Stati Uniti fino ad Algeri, assieme a sua moglie Rosemary Woodruff Leary. Il piano consisteva nel rifugiarsi, assieme a Eldridge Cleaver delle Black Panther, ma fall\u00ec, per cui la coppia si rifugi\u00f2 in Svizzera.\nNel 1972, dopo essersi separato dalla moglie Rosemary, venne catturato in Svizzera e riportato negli Stati Uniti grazie alla cooperazione con l'FBI sulla Weather Underground, in cambio di una riduzione della pena. In anni recenti sono stati espressi dubbi sul suo vero ruolo, e sulla sua collaborazione con la CIA, i cui particolari si possono trovare negli scritti di Walther Bowart.\n\"Gli Otto Circuiti di Consapevolezza\".\nLeary, successivamente, propose il proprio modello di consapevolezza della mente: modello con il quale suddivide la mente umana in otto diversi livelli, o circuiti di consapevolezza. Secondo la sua ricerca, la maggior parte delle persone, nell'arco della propria vita, poteva accedere solamente ai primi quattro di questi circuiti.\nI quattro successivi erano proiezioni dell'evoluzione dei primi quattro, e permettevano, fra le altre cose, di abituarsi alla vita nello spazio, oppure di espandere la consapevolezza, in modo da agevolare ed ottenere futuri progressi scientifici e sociali.\nLeary sugger\u00ec che alcune persone avrebbero potuto \"\"salire alle successive quattro marce\" tramite la meditazione o altre tecnologie spirituali. Cit\u00f2 come prova dello scopo dei quattro circuiti superiori la sensazione di volo e di movimento senza inibizioni sperimentato dai consumatori di marijuana.\nNel modello ad otto circuiti, una funzione primaria del quinto circuito \u00e8 di permettere agli esseri umani di abituarsi alla vita in ambiente a gravit\u00e0 nulla o ridotta. Altri benefici apportati dai quattro circuiti superiori, comprendevano: capacit\u00e0 empatiche superiori, possibilit\u00e0 di viaggiare al di fuori del corpo, riprogrammazione della propria psiche, dirigere in prima persona la propria evoluzione ed, infine, di prendere contatto con la \"Mente Universale\", il grande Brahma.\nIl grande Brahma corrisponde all'Entit\u00e0 Spirituale Primaria o prima Divinit\u00e0 Creata dal primo pensiero, responsabile dell'esistenza e della creazione dell'Universo visibile e invisibile a cui molte religioni buddiste fanno riferimento, comune anche nelle filosofie antiche nate in India e diffuse poi in Cina: Buddismo cinese, Buddismo giapponese e Buddismo Zen.\nGli anni recenti: L'informatica, la cybercultura.\nNegli ultimi anni della sua vita, presso la Software House Futique Inc, da lui fondata, si dedic\u00f2 allo sviluppo di software per computer, con particolare attenzione alla realt\u00e0 virtuale. Il videogame pi\u00f9 famoso creato dalla Futique fu \"Mind Mirror\", una sorta di simulatore/gioco di societ\u00e0 tramite il quale il giocatore poteva esplorare la propria psiche e crearne una mappa. Il gioco, sviluppato per Commodore 64 e PC-IBM, ora viene considerato \"abandonware\" ed \u00e8 reperibile facilmente in internet. Nel 1992 apr\u00ec il suo sito Internet personale.\nEssendo una persona orientata al futuro, divenne promotore della fantascienza Cyberpunk. Esistono interviste incrociate con William Gibson, uno dei padri di quel tipo di filone fantascientifico. Come ben spiegato nel suo libro \"Caos e cibercultura\", sosteneva come l'individuo dovesse essere l'unico pilota della propria esistenza, ed i protagonisti dei romanzi di quel genere, solitamente dei solitari, in lotta con le \"autorit\u00e0\", rappresentano bene quel genere di ideale. Come spiegava lui stesso, la parola \"cyber\", deriva dal greco \"kibernetes\", che significa, appunto, \"pilota\", ed era utilizzato per i \"piloti\" delle imbarcazioni. Da qui, il concetto di \"pilota della propria esistenza\"\".\nGli ultimi anni, il rapporto con la morte.\nNei mesi precedenti la sua morte, causata da un cancro alla prostata non operabile, Leary lavor\u00f2 ad un libro intitolato \"Design for Dying\" (Progettare la morte). Il libro fu un tentativo di mostrare alla gente l'esistenza di un paradigma diverso della morte e del morire.\nI preparativi per \"la partenza\".\nPer un certo numero di anni, Leary fu eccitato dalla possibilit\u00e0 di congelare il proprio corpo tramite la sospensione crionica. Essendo lui stesso uno scienziato, non credeva nella possibilit\u00e0 di venire riportato in vita in futuro, ma riconosceva l'importanza delle possibilit\u00e0 offerte dalla crionica, difensore della scienza futura. Lo chiamava il suo \"dovere come futurologo\" e aiut\u00f2 a pubblicizzarla. Leary ebbe relazioni con due organizzazioni di crionica, l'originaria Alcor Life Extension Foundation, e la sua discendente, la Cryocare. Quando, nelle relazioni fra lui e le due compagnie, crebbe una grande sfiducia, Leary decise di far cremare il proprio corpo, e di distribuire le ceneri alla famiglia ed agli amici.\nIl giorno dell'addio.\nLa morte di Leary, avvenuta intorno alle 6.30 del 31 maggio 1996 fu registrata su nastro per i posteri e cattur\u00f2 per sempre le sue ultime parole. Quella mattina si svegli\u00f2, il suo volto si mostr\u00f2 sofferente per un attimo, poi si guard\u00f2 attorno alla ricerca dei propri familiari.\nRiconobbe la sua ex moglie Rebecca, alla quale ammicc\u00f2, e il figlio di sua moglie Barbara, Zachary. Si guard\u00f2 ancora attorno e disse: \u00abwhy?\u00bb (\"Perch\u00e9?\"), si gratt\u00f2 la testa e disse \u00abwhy not?\u00bb. Pronunci\u00f2 la frase ripetutamente, con intonazioni diverse: tristi, allegre, pensierose, interrogative. A un certo punto disse \u00abesperanto\u00bb, poi riprese a ripetere i \u00abwhy not\u00bb. Guard\u00f2 Rosemary e le sussurr\u00f2 \u00abi love you\u00bb (\"ti amo\"), lei gli rispose allo stesso modo. Disse \u00abwhy?\u00bb con un filo di voce ancora per un paio di volte, poi ricadde nel sonno profondo. La sua ultima parola, stando alla testimonianza di Zachary Leary, fu \u00abbeautiful\u00bb (\"stupendo\").\nIl nastro fu trasformato in un film con il titolo: \"\"Timothy Leary's Last Trip\" \". I produttori calcarono sul suo desiderio iniziale per la preservazione crionica filmando segretamente una falsa decapitazione senza il permesso dello stesso Leary o della sua famiglia. Successivamente alla pubblicazione del film, i produttori rifiutarono di ammettere la falsit\u00e0 della scena, questo probabilmente, per generare aspettative e vendere pi\u00f9 biglietti.\nDopo la sua morte, sette grammi delle ceneri di Timothy Leary furono raccolti dal suo amico Celestis per venire poi spedite nello spazio su un razzo che trasportava i resti di altre 24 persone, tra cui il creatore di Star Trek, Gene Roddenberry, il fisico spaziale Gerard K. O'Neill, lo scienziato missilistico Krafft Arnold Ehricke, e altri.\nVita privata.\nTimothy Leary fu padrino di Winona Ryder, i cui genitori, amici di Leary, vissero per lungo tempo in una comune della California, assieme ad altri hippie e beatnik. Il padre Michael, in particolare, si occupava della stesura della biografia di Leary e di altri personaggi della controcultura."}
{"id": "4165", "revid": "122797971", "url": "https://it.wikipedia.org/wiki?curid=4165", "title": "Talvera", "text": "Il torrente Talvera (\"Talfer\" in tedesco) nasce a nei pressi del Passo di Pennes nelle Alpi Sarentine in Alto Adige. Attraversa l'intero comune di Sarentino, costituisce il confine tra i comuni di San Genesio Atesino (ad ovest) e di Renon (ad est), per poi entrare nel comune di Bolzano dove sfocia nel fiume Isarco, di cui \u00e8 il secondo maggiore affluente.\nIl tratto bolzanino.\nBolzano a volte viene chiamata \"Citt\u00e0 del Talvera\" (\"Talferstadt\"), in quanto si considera il Talvera il suo corso d'acqua principale, non l'Isarco che scorre anch'esso per un tratto a margine della citt\u00e0 e tantomeno l'Adige, ancora pi\u00f9 periferico. Infatti, era il Talvera il fiume che gi\u00e0 dal medioevo, grazie a diverse diramazioni, le cosiddette \"M\u00fchlb\u00e4che\" (ruscelli da molino), alimentava le fucine, i molini e i bagni pubblici della citt\u00e0, e in pi\u00f9 irrigava i campi agricoli limitrofi. D'altro canto, il fiume con le sue piene rappresentava anche un enorme pericolo a causa delle sue frequenti esondazioni. Sin dal Quattrocento sono documentate opere di contenimento dell'alveo fluviale. Di particolare importanza fu il grande privilegio cittadino emesso da re Federico III d'Asburgo del 1442 nel quale egli dispose, fra l'altro, la costruzione di ponti, vie e argini lungo l'Isarco e il Talvera a cura del consiglio cittadino (\"\u00abwerckh f\u00fcr denn Eysackh unnd f\u00fcr die Taluern unnd f\u00fcr annder wasser, die der stat zu schaden gienngen\u00bb\").\nIl torrente \u00e8 stato poi incanalato tra gli anni '60 e '80 del ventesimo secolo, riducendo il letto del torrente da una larghezza che in taluni punti poteva raggiungere 180 metri a un range tra i 20 e 50 m. La pendenza tra 1,8 e 2,4% venne intervallata da 43 balze che ne rallentarono il flusso allo scopo di ridurre l'erosione del letto di ciottoli\nTra il 2003 e il 2013 nella parte nord del capoluogo, si \u00e8 sistematicamente provveduto a effettuare un'ingente cementificazione sia del letto sia instaurando capienti infrastrutture di ricreazione pubblica all'interno dell'alveo con conseguente pericolo nei casi di piena.\nLa centrale di Sant'Antonio.\nUltima \u00e8 la costruzione nei pressi del ponte Sant'Antonio (\"St.-Anton-Br\u00fccke\") di una centrale idroelettrica che preleva l'acqua del Talvera all'altezza di \"Bad Sch\u00f6rgau\" in val Sarentino per poi reimmetterla poco prima della zona abitata a nord del comune di Bolzano. La centrale \u00e8 in gestione della Eisackwerk S.r.l. che la avr\u00e0 in gestione fino al 2045, quando - terminata la concessione trentennale - torner\u00e0 alla Provincia autonoma di Bolzano. La centrale, quinta per dimensione in Alto Adige, ha una potenza di e una produzione annuale di , che si spera di portare fino a attraverso interventi per l'aumento dell'efficienza della centrale.\nA causa dello sfruttamento per la produzione di corrente elettrica, la portata del torrente nel tratto a valle della centrale varia molto durante l'arco di una giornata. Nei momenti \"di secca\" la portata volumetrica \u00e8 di circa , mentre all'apertura della diga in Val D'Auna si aggiungono circa altri . Nel giro di 5-10 minuti dunque la portata del Talvera pu\u00f2 dunque raggiungere i .\nI ponti sul Talvera.\nNel tratto bolzanino oggi sorgono dieci ponti, di cui cinque carrabili e gli altri ad uso esclusivamente ciclo-pedonabile.\n\u00c8 invece gi\u00e0 dal secondo Trecento che \u00e8 attestata l'esistenza di un ponte sul Talvera che collegasse Gries a Bolzano; vi soprintendeva, assieme all'altro ponte cittadino sull'Isarco, pi\u00f9 antico, un apposito funzionario che compare in un documento del 1383 quale \"bawmaister baider Eysackh- und Talferpruggen\" (\"costruttore di entrambi i ponti sull'Isarco e sul Talvera\").\n\u00c8 dell'anno 1900 la costruzione, pressoch\u00e9 al posto dell'antico ponte, del pi\u00f9 vecchio ponte ad oggi rimasto sul Talvera, l'imponente ponte Talvera (\"Talferbr\u00fccke\"), di cinque archi in ferro e pietra, progettato dalla \"\u00d6sterreichische Alpine Montagegesellschaft\" (societ\u00e0 di costruzioni alpina austriaca) e poi terminato dalla rinomata ditta \"Waagner-Biro\" di Vienna, che collega la citt\u00e0 vecchia con i nuovi quartieri di Gries-San Quirino. Nel 1977 il ponte venne chiuso al traffico finch\u00e9, a novant'anni dalla sua prima inaugurazione, non fu completamente restaurato e di nuovo inaugurato il 29 settembre 1990. Nei tredici anni tra la chiusura e la riapertura, il ponte venne sostituito da due bailey costruiti dai militari del genio.\nSempre dell'anno 1900, questa volta in cemento armato, \u00e8 il ponte Sant'Antonio (\"St.-Antons-Br\u00fccke\") con un'unica carreggiata a traffico alternato.\nPoco pi\u00f9 a sud del ponte Talvera vi \u00e8 la coppia di ponti del Museion. Questi due ponti, uno ad uso esclusivamente ciclabile e uno solo per pedoni sono caratterizzati dalle curve e dai parapetti in vetro trasparente. Disegnati dallo studio di architettura KSV di Berlino sono nati congiuntamente al museo d'arte moderna e contemporanea di Bolzano nel 2008.\nPonte Druso fu costruito tra il 1930 e il 1931 da Eugenio Miozzi. Le decorazioni di stampo fascista sono state rimosse (ora depositate nella giardineria comunale di Bolzano e parzialmente esposte all'interno del percorso espositivo allestito nel Monumento alla Vittoria).\nIl \"ponte giallo\" \u00e8 il ponte pi\u00f9 a valle, poco prima della confluenza dell'Isarco. Originariamente ad uso ferroviario sul vecchio percorso tra Bolzano e Merano, \u00e8 ora invece adibito a ponte ciclo-pedonale.\nI prati del Talvera.\nNel capoluogo altoatesino gli argini e la golena fluviale, i cosiddetti prati del Talvera (\"Talferwiesen\"), sono stati sistemati a verde pubblico negli anni Settanta dall'Ufficio opere idrauliche della Provincia autonoma di Bolzano con il supporto del Genio militare, per iniziativa dell'ing. Michele Lettieri.\nI lavori di rinaturalizzazione del corso d'acqua.\nProprio i lavori che hanno dato luogo ai prati del Talvera avevano al contempo portato alla regolarizzazione e al restringimento dell'alveo del torrente, prima pi\u00f9 ampio per poter accogliere le frequenti e non di rado disastrose piene. Questi, insieme alla centrale idroelettrica pi\u00f9 a monte, hanno avuto un impatto molto negativo sulla fauna ittica. Le 43 balze che facevano da gradini lungo tutto il tratto bolzanino causavano inoltre gorghi pericolosi per le persone e gli animali che si avventuravano in acqua. Furono questi i motivi a spingere l'amministrazione provinciale a ridisegnare il corso del torrente, su progetto di Peter Hecher, della ripartizione provinciale Opere idrauliche.\nNel 2014 sono dunque iniziati i lavori di rinaturalizzazione del corso d'acqua, che durarono fino al 2019, che hanno dato luogo ad anse e rallentamenti, ma anche a restringimenti e rapide, cos\u00ec da rendere notevolmente pi\u00f9 vario il percorso del torrente. In particolare, i restringimenti vengono in aiuto di quei pesci che per natura tendono a risalire il corso d'acqua. Lo sfruttamento idroelettrico del torrente, infatti, comporta notevoli sbalzi di portata, che nell'assetto precedente portavano a momentanee secche e gradini che bloccavano il transito ai pesci. Grazie a corridoi pi\u00f9 profondi e angusti, vi \u00e8 sempre sufficiente acqua per risalire la corrente. Tra le specie a beneficiarne vi sono il temolo, piccolo salmonide europeo dalla carne pregiata, il barbo, pesce di fondale, e la trota marmorata, tipica dell'arco alpino.\nI lavori, in buona parte finanziati da SE Hydropower a titolo di compensazione per lo sfruttamento del corso d'acqua per la produzione di energia elettrica, hanno avuto come obiettivo appunto la rinaturalizzazione del torrente che a sua volta porter\u00e0 a un aumento della biodiversit\u00e0 lungo il suo ultimo tratto, prima di immettersi nel fiume Isarco, anch'esso oggetto di recenti lavori di riqualificazione. Proprio nel punto di confluenza del torrente nel fiume, \u00e8 stata realizzata una rampa di accesso per evitare ai pesci di doversi misurare con una balza quasi invalicabile che bloccava di fatto l'accesso al Talvera.\nLe forti oscillazioni di portata del torrente, la cui portata poteva aumentare in rapporto da 1 a 16 in meno di 10 minuti, ponevano sotto notevole stress la fauna ittica, oltre a comportare un rischio notevole per le persone che si recano in alveo e non si accorgono in tempo dell'innalzamento del torrente, intrappolandoli spesso su rocce e speroni e causando alcuni incidenti anche mortali. Grazie al bacino sotterraneo di demodulazione con una capienza di 95.000 metri cubi costruito sul territorio del comune di Renon, \u00e8 oggi possibile compensare in buona parte gli sbalzi legati all'apertura della diga pi\u00f9 a monte. \nInoltre, si \u00e8 concordato che in determinati periodi dell'anno particolarmente critici (ad esempio, il momento della deposizione delle uova dei pesci) lo scarico della diga avvenga in maniera meno impattante."}
{"id": "4166", "revid": "287204", "url": "https://it.wikipedia.org/wiki?curid=4166", "title": "Tifone", "text": ""}
{"id": "4168", "revid": "1543377", "url": "https://it.wikipedia.org/wiki?curid=4168", "title": "Trentino-Alto Adige", "text": "Il Trentino-Alto Adige (: ; \"Trentino-S\u00fcdtirol\" in tedesco, \"Trentin-S\u00fcdtirol\" in ladino) \u00e8 una regione italiana a statuto speciale dell'Italia nord-orientale di abitanti, con capoluogo Trento.\nIn seguito all'entrata in vigore del nuovo statuto di autonomia nel 1972, la regione \u00e8 stata ampiamente esautorata e gran parte delle competenze trasferite direttamente alla Provincia autonoma di Trento e alla Provincia autonoma di Bolzano. Questo assetto istituzionale \u00e8 riconducibile alla diversa composizione linguistica della popolazione, quasi completamente di lingua italiana in Trentino e in maggioranza di lingua tedesca in Alto Adige con l'eccezione di cinque comuni (Bolzano, Bronzolo, Laives, Salorno e Vadena) dove la maggioranza linguistica \u00e8 quella italiana, e otto comuni (La Valle, Badia, Corvara in Badia, Marebbe, San Martino in Badia, Santa Cristina Valgardena, Selva di Val Gardena, Ortisei) dove la maggioranza linguistica \u00e8 quella ladina.\nInsieme al Veneto e al Friuli-Venezia Giulia appartiene alla macroarea geografica del Triveneto, mentre insieme allo stato federato del Tirolo, fa parte di un'associazione di cooperazione transfrontaliera istituita nell'ambito dell'Unione europea, l'euroregione Tirolo-Alto Adige-Trentino, che accorpa i territori dell'antica contea del Tirolo.\nGeografia fisica.\nIl Trentino-Alto Adige \u00e8 la regione italiana pi\u00f9 settentrionale ed \u00e8 considerata quasi interamente montuosa ad eccezione della Valle dell'Adige e della Valle dei Laghi sotto i 200\u00a0m e considerati dunque pianura. In particolare sono presenti in Provincia autonoma di Trento due ampie zone pianeggianti: la Piana Rotaliana e il Basso Sarca. Le catene montuose si innalzano fino a quote altimetriche di oltre \u00a0m. Nella parte meridionale della regione, presso la riva trentina del lago di Garda, l'altitudine scende a 65\u00a0m\u00a0s.l.m.\nCon i suoi il Trentino-Alto Adige \u00e8 una delle regioni italiane meno densamente popolate in quanto ospita circa abitanti per una densit\u00e0 di 78,98 ab/km\u00b2, molto al di sotto della media nazionale, collocandosi al quintultimo posto, prima della Valle d'Aosta, della Basilicata, della Sardegna e del Molise nel rapporto tra numero di abitanti e superficie territoriale.\nConsiderata l'orografia del territorio, vi sono notevoli differenze fra la densit\u00e0 di abitanti delle zone di alta montagna (in cui si sono verificati fenomeni di spopolamento e di migrazione verso le citt\u00e0 delle principali valli) e quella delle valli principali, in particolare la Valle dell'Adige, dove sorgono Trento e Bolzano.\nConfini.\nLa regione confina a est e sud-est con il Veneto, a ovest e sud-ovest con la Lombardia, a nord e a nord-est con i \"L\u00e4nder\" austriaci Tirolo e Salisburghese, a nord-ovest con il cantone svizzero dei Grigioni. La valle Aurina \u00e8 la valle pi\u00f9 a nord di tutta l'Italia e Predoi il centro abitato pi\u00f9 a settentrione situato tra i piedi della valle e la Vetta d'Italia, al confine austriaco.\nLa regione \u00e8 compresa tra le Alpi Centrali e quelle orientali, mentre a sud il confine \u00e8 delimitato dal lago di Garda e dalle Prealpi venete.\nOrografia.\nNella parte settentrionale della regione, al confine austriaco, lungo la linea che va dal passo Resia al passo di Monte Croce di Comelico, si estendono le Alpi Retiche, che raggiungono la loro massima altezza nella Palla Bianca (3738\u00a0m s.l.m.) in valle Aurina, la Testa Gemella Occidentale(2837\u00a0m s.l.m.) viene riconosciuta dal 1997 quale punto pi\u00f9 a nord della penisola italiana. Tradizionalmente \u00e8 invece la Vetta d'Italia a essere considerata come estremit\u00e0 settentrionale dell'Italia.\nNella parte occidentale del Trentino-Alto Adige si elevano i gruppi dell'Ortles-Cevedale, tra cui l'Ortles, massima vetta della regione con i suoi 3905\u00a0m s.l.m., dell'Adamello-Presanella e delle Dolomiti di Brenta.\nIn Trentino-Alto Adige si erge la sezione occidentale delle Dolomiti (Dolomiti di Sesto, Gruppo del Puez, Odle, Sciliar, Sassolungo, Catinaccio, Marmolada, gruppo di Sella, Latemar, Pale di San Martino).\nProseguendo verso sud i rilievi montuosi degradano nelle Prealpi.\nLe sezioni e sottosezioni alpine che interessano la regione sono cos\u00ec raggruppabili, in ordine di sezione secondo la SOIUSA:\nGeologia.\nIl Trentino-Alto Adige pu\u00f2 essere divisa in due grandi aree geologiche: quella prevalentemente silicea, che si estende nella parte occidentale e settentrionale, e quella prevalentemente calcarea-dolomitica, nella parte meridionale e orientale.\nValli.\nLa valle principale \u00e8 la valle dell'Adige che si sviluppa da Merano a Rovereto passando per Bolzano e Trento.\nAltre valli trentine sono la Valle di Primiero, la Val di Cembra, la Val di Fassa, la val di Fiemme, la Vallagarina, la Valle dei Laghi, la Valle di Ledro, la Valle dei Mocheni, la Val di Sole, la Val di Non (che si estende sia in Trentino sia in Alto Adige), la Val Rendena (con la sua valle laterale, cio\u00e8 la Val Genova), la Valle delle Giudicarie (Valle del Chiese) e la Valsugana. Sono invece altoatesine la Val Passiria, la Val Martello, la Valle Isarco, la Val Gardena, la Val Pusteria, la Val Badia e la Val Venosta\nLa Val Monastero si estende in Trentino-Alto Adige e nel cantone svizzero dei Grigioni.\nPassi.\nIl passo del Brennero \u00e8 il principale valico di frontiera fra l'Italia e l'Austria. Altri passi tra i due paesi sono il passo di Resia, il passo Stalle e il passo del Rombo.\nIl passo dello Stelvio fra Trentino-Alto Adige e Lombardia \u00e8 il valico automobilistico pi\u00f9 alto d'Italia. Anche il passo del Tonale unisce le due regioni.\nLe Porte del Pasubio, il passo Pordoi, il passo di Valparola, il passo Cimabanche, il passo di Monte Croce di Comelico, il passo Valles, il passo Fedaia e il passo di Campolongo si trovano a cavallo con il Veneto.\nIl passo della Mendola, il passo Rolle, il passo Sella, il passo Furcia, il passo Gardena, il passo di Monte Giovo sono valichi interni al Trentino-Alto Adige.\nParticolare \u00e8 il caso del passo San Pellegrino che, pur collegando la localit\u00e0 di Moena in val di Fassa (TN) con l'abitato di Falcade nella valle del Bi\u00f2is (BL), risulta interamente compreso nel territorio del Trentino-Alto Adige, in quanto il confine con il Veneto si trova a circa quattro chilometri dal valico nel versante orientale e non sul passo vero e proprio.\nSimile \u00e8 il Passo Vezzena, il cui territorio ricade completamente in Trentino fra i comuni di Levico e Luserna ma di fatto divide gli altipiani cimbri (Luserna, Folgaria e Lavarone) dall'altopiano di Asiago. Il confine reale si trova poco prima venendo da Asiago in localit\u00e0 Termine.\nFiumi.\nIl Trentino-Alto Adige \u00e8 ricco di corsi d'acqua. Il fiume principale \u00e8 l'Adige con gli affluenti Passirio, Isarco (con il suo tributario Rienza), Noce e Avisio. Il Brenta nasce in Trentino-Alto Adige e sfocia nel mare Adriatico, il Sarca \u00e8 un immissario del lago di Garda e il Chiese \u00e8 un affluente del Po. La Drava nasce in Alto Adige, dove scorre per pochi chilometri entrando successivamente in territorio austriaco, ed \u00e8 un affluente del Danubio. Rappresenta il fiume pi\u00f9 lungo che bagna, almeno parzialmente, il territorio italiano.\nLaghi.\nAppartiene al Trentino-Alto Adige la parte settentrionale del lago di Garda, il maggiore lago della regione e d'Italia, suddiviso tra Trentino-Alto Adige, Veneto e Lombardia.\nIl lago di Caldonazzo \u00e8 il maggior lago naturale che si trova interamente nella regione. Il maggior bacino interno al Trentino-Alto Adige \u00e8 per\u00f2 il lago di Resia, artificiale. Superano i 2\u00a0km\u00b2 anche il lago di Santa Giustina (artificiale), il lago di Molveno, il lago di Ledro e il lago d'Idro (naturali).\nSono numerosi i laghetti di origine glaciale.\nClima.\nIl clima del Trentino-Alto Adige presenta caratteristiche tipiche del clima continentale e di quello alpino di alta montagna, soprattutto in relazione all'altitudine. In base all'orografia, all'esposizione rispetto ai venti predominanti, alla quota e alla presenza dei grandi laghi alpini come quello di Garda, il clima pu\u00f2 variare sensibilmente, fino a presentare i caratteri tipici del clima mediterraneo.\nLe piogge variano in base alla quota e all'orientamento dei rilievi. In generale le maggiori precipitazioni cadono sui rilievi pi\u00f9 elevati e nei settori meridionali e occidentali della regione, dove i venti occidentali e meridionali che accompagnano il passaggio delle perturbazioni atlantiche apportano umidit\u00e0: qui le piogge ammontano a 1200\u20131400\u00a0mm annui. Procedendo verso nord e verso est le Alpi agiscono come una barriera e la piovosit\u00e0 annua decresce progressivamente scendendo sotto ai 1000\u00a0mm. In genere nei fondovalle cadono dai 700 ai 900\u00a0mm, ma nelle vallate pi\u00f9 settentrionali dell'Alto Adige, schermate da rilievi elevati, le piogge annue scendono sotto ai 600\u00a0mm annui. Le precipitazioni cadono prevalentemente in estate sulle Dolomiti e sull'Alto Adige, mentre nel settore meridionale della regione i picchi di piovosit\u00e0 si osservano durante le stagioni intermedie. In inverno prevalgono precipitazioni a carattere nevoso, pi\u00f9 abbondanti sui rilievi. Le precipitazioni fanno registrare un minimo in inverno.\nI venti pi\u00f9 frequenti sono di provenienza occidentale e meridionale specialmente durante le stagioni intermedie e nel periodo estivo. Viceversa in inverno prevalgono le correnti da nord o da est che apportano tempo freddo e asciutto. Le correnti meridionali sono le principali responsabili degli episodi di maltempo. Caratteristico delle vallate alpine \u00e8 anche il Foehn.\nLe estati sono calde con valori che superano facilmente i 30\u00a0\u00b0C e che in corrispondenza delle ondate di caldo possono toccare e anche superare 35\u00a0\u00b0C nelle conche interne (in particolare nella conca di Bolzano). Gli inverni sono rigidi. In Alto Adige e nelle zone di montagna pi\u00f9 elevate le temperature scendono considerevolmente sotto allo 0\u00a0\u00b0C e questi sono tra i settori pi\u00f9 freddi d'Italia, con valori estremi anche inferiori a -30\u00a0\u00b0C. Anche sulle rimanenti zone della regione gli inverni sono rigidi ma l'azione protettiva dei rilievi da un lato e quella mitigatrice del lago di Garda dall'altro smorza considerevolmente i rigori invernali. Durante le stagioni intermedie le temperature subiscono improvvise variazioni, ma generalmente le temperature sono abbastanza miti con medie che si attestano tra i 10 e i 15\u00a0\u00b0C nei fondovalle.\nFlora.\nPer la natura climatica e territoriale il Trentino-Alto Adige presenta ambienti che favoriscono tipi di flora considerevolmente differenti. Nella fascia pi\u00f9 meridionale prossima al lago di Garda la vegetazione naturale \u00e8 costituita da querce, castagni, ornielli e alcune specie tipiche del Mediterraneo come lecci e allori. Vi si coltivano anche la vite, il limone e l'Ulivo.\nVerso nord prevalgono i carpini, i faggi e gli aceri fino a una quota di 1200\u20131400\u00a0m. Pi\u00f9 in alto prevalgono abeti rossi, larici e betulle che sopra i 2000\u00a0m cedono il posto ai pascoli Alpini e a una vegetazione tipica della tundra a causa della rigidit\u00e0 del clima.\nLe vallate del Trentino (Val di Non e Valsugana) e dell'Alto Adige sono adatte alla coltivazione degli alberi da frutto, in particolare delle mele.\nFauna.\nLa fauna alpina caratterizza il Trentino-Alto Adige. I camosci sono abbastanza frequenti nella zona tra i 1300 e i 3000 m, i caprioli nella fascia tra 500 e 800\u00a0m. Lo stambecco, in passato gi\u00e0 estintosi, venne reintrodotto nel Parco Nazionale dello Stelvio nel 1967. Si trovano anche cervi. Confinata tra i 2000 e i 3000\u00a0m vive la marmotta (in particolare in Val Rendena, nel Meranese e in genere nel Trentino occidentale). Nella regione prealpina si trovano le lepri grigie.\nTra i carnivori vanno segnalati l'orso e il lupo. Alla fine degli anni novanta del Novecento solo tre orsi erano ancora presenti sulle montagne del Gruppo del Brenta. La situazione si \u00e8 ripresa e la popolazione di orsi in Trentino-Alto Adige e nelle zone limitrofe veniva stimata nel 2017 in circa 52-63 esemplari. La ricomparsa dell'orso ha destato forti emozioni tra la popolazione e un particolare interesse mediatico (in particolare l'orso Bruno, abbattuto in Baviera nel 2006, e l'orsa Daniza, morta dopo la cattura nel 2014). Il lupo, scomparso nella seconda met\u00e0 del XIX secolo, \u00e8 tornato in Trentino-Alto Adige nel 2008. Da allora ci sono state alcune rare segnalazioni della sua presenza. Allo stato attuale, la popolazione di lupi si aggira intorno ai cinquanta esemplari. Anche la presenza della lince, data per estinta, \u00e8 stata di nuovo rilevata.\nTra gli uccelli stanziali di montagna si trovano il gallo cedrone, la coturnice e la starna, cos\u00ec come il fagiano di monte, l'aquila e il gufo reale.\nAree protette.\nNel territorio regionale \u00e8 presente un parco nazionale, il parco Nazionale dello Stelvio, istituito nel 1935, che si estende anche in Lombardia.\nIl Trentino-Alto Adige conta anche dieci parchi provinciali, di cui due in Trentino (tra cui il Parco naturale provinciale dell'Adamello-Brenta, che \u00e8 il pi\u00f9 esteso parco provinciale della regione) e otto in Alto Adige: tra quelli altoatesini il pi\u00f9 grande \u00e8 il Parco naturale Gruppo di Tessa, mentre il Parco naturale dello Sciliar \u00e8 il primo parco istituito in provincia di Bolzano (1974). Il primo parco provinciale a essere istituito in regione \u00e8 stato il Parco naturale Paneveggio-Pale di San Martino in Trentino, nel 1967.\nDiverse sono poi le riserve regionali (tra cui la Riserva naturale integrale delle Tre Cime del Monte Bondone), le zone di protezione speciale e le altre aree protette (biotopi, tra cui il Biotopo Laghetto di Gargazzone) presenti in Trentino-Alto Adige. Il lago di Tovel viene annoverato tra le zone umide italiane della lista di Ramsar.\nStoria.\nEpoca preromana.\nI rinvenimenti archeologici dimostrano la presenza dell'uomo nelle valli del Trentino-Alto Adige dopo la fine dell'ultima glaciazione, intorno al 12.000 a.C. Risalgono a epoca mesolitica insediamenti nella valle dell'Adige, la zona pi\u00f9 adatta alle attivit\u00e0 umane per il suo clima e la posizione di centralit\u00e0 rispetto alle valli laterali.\nLa celebre mummia del Similaun, nota anche come \"\u00d6tzi\", avrebbe un'et\u00e0 di circa 5.300 anni. Questo la pone nell'et\u00e0 del rame, momento di transizione tra il neolitico e l'et\u00e0 del bronzo.\nTra l'et\u00e0 del bronzo e la prima et\u00e0 del ferro si svilupp\u00f2 la cultura di Luco-Meluno. Essa ebbe origine nel XIV secolo a.C. nella valle dell'Adige tra Trento e Bolzano e raggiunse il suo apice tra il XIII e l'XI secolo a.C., soprattutto grazie all'estrazione del rame, materiale necessario per la produzione del bronzo.\nIntorno al 500 a.C. si svilupp\u00f2 la cultura di Fritzens-Sanzeno, conosciuta anche come la cultura dei Reti, che prese il posto della cultura di Luco-Meluno a sud dello spartiacque alpino e della cultura dei campi d'urne a nord dello stesso. Secondo lo storico romano Tito Livio i Reti sarebbero della stessa etnia degli Etruschi.\nEpoca romana.\nL'integrazione della regione nei domini di Roma avvenne nel I secolo a.C. La sconfitta definitiva dei Reti, avvenuta nei pressi di Bolzano, si ebbe a seguito delle campagne militari nelle Alpi di Druso e Tiberio nel 16 a.C. Nel I secolo a.C. venne fondata anche la citt\u00e0 di Tridentum, attuale Trento (anche se alcuni studiosi ipotizzano una fondazione precedente, risalente all'invasione gallica del III secolo a.C.). La citt\u00e0 divenne municipium romano tra il 50 e il 40 a.C.\nIn occasione della riforma amministrativa di Augusto la parte settentrionale del Trentino-Alto Adige venne divisa fra le due province Rezia (Raetia prima e Raetia secunda) e Norico (Noricum), mentre quella meridionale che includeva la Val d'Adige fino all'altezza di Merano venne inclusa nella Regio X Venetia et Histria.\nIn et\u00e0 imperiale Claudio (41-54 d.C.) comprese l'importanza strategica del territorio trentino e sfrutt\u00f2 la posizione di Trento completando due grandi strade: la via Claudia Augusta Padana, che da Ostiglia raggiungeva il Passo Resia, e la via Claudia Augusta Altinate che, partendo dall'allora importante porto di Altino, si ricongiungeva nel capoluogo trentino con la Padana attraverso la Valsugana.\nIl periodo romano si protrasse per cinque secoli e lasci\u00f2 profonde tracce nella regione che fu fortemente latinizzata. Le popolazioni autoctone svilupparono una parlata neolatina nella quale si fuse il sostrato retico-celtico, il cosiddetto retoromanzo.\nDopo l'anno 400 d.C., nella tarda romanit\u00e0, si diffuse il cristianesimo, influenzando in misura crescente la vita pubblica e privata.\nEpoca germanica e dei principati vescovili.\nCon la caduta dell'Impero romano d'Occidente nel 476 d.C., la regione fu inclusa nel Regno di Odoacre e successivamente nel Regno degli Ostrogoti (493-553). Dopo la caduta del regno ostrogoto fu la volta dei Longobardi, che annessero al loro regno la regione. I Longobardi fondarono il Ducato di Trento, di cui faceva parte anche Bolzano.\nNel 774 il Trentino-Alto Adige pass\u00f2 sotto il dominio dei Franchi, che sotto Carlo Magno conquistarono il Regno longobardo, includendolo nel quadro dell'Impero Carolingio. In et\u00e0 carolingia, in virt\u00f9 della propria posiziona strategica, l'area venne spesso coinvolta nei periodi di turbolenza a causa delle guerre di successione dinastica. Con il trattato di Verdun dell'843 una parte del Trentino-Alto Adige, comprendente la Val d'Adige sino a Merano, venne assegnata al Regno d'Italia governato da Lotario I, mentre le altre valli, che rimasero spesso oggetto di contesa per il controllo dei passi alpini, andarono al Regno dei Franchi Orientali dove regnava Ludovico II il Germanico. A lungo andare, questa divisione port\u00f2 alla progressiva germanizzazione dell'area altoatesina, mentre quella trentina riusc\u00ec nei secoli a mantenere il suo carattere di territorio profondamente latinizzato. Con il regno di Berengario I, la marca di Trento entr\u00f2 nell'orbita della pi\u00f9 potente marca di Verona.\nSceso in Italia a seguito della chiamata della regina Adelaide, il 10 ottobre 951 Ottone I di Sassonia assunse a Pavia il titolo di \"rex Francorum et Italicorum\" e l'anno successivo assegn\u00f2 la marca di Verona al fratello, il duca di Baviera Enrico. A causa delle ripetute ribellioni di Enrico, l'imperatore Ottone II assegn\u00f2 la marca di Verona al duca di Carinzia Ottone di Worms, che scorpor\u00f2 la marca di Trento da quella di Verona.\nFu l'imperatore del Sacro Romano Impero Corrado II a concedere ai vescovi di Trento e Bressanone il potere temporale sulle rispettive diocesi nel 1027. I principati vescovili di Trento (che comprendeva Trentino e parte dell'Alto Adige) e Bressanone (che comprendeva pure territori oggi facenti parte dell'Austria) sopravvissero fino alla secolarizzazione napoleonica del 1803.\nNel corso del XII secolo incominci\u00f2 l'ascesa delle casate nobiliari a scapito del potere dei due principi vescovi. Riuscirono a imporsi i conti di Tirolo, una casata che prese il nome dall'omonimo castello presso Merano. Fu Mainardo II a dare alla regione del Tirolo i confini che poi, con minimi ampliamenti, restarono immutati fino al 1918. Nel 1363 Margherita di Tirolo fu costretta in seguito a pressioni politiche a cedere la contea del Tirolo al duca d'Austria Rodolfo IV d'Asburgo. Incominciava l'epoca asburgica, interrotta dalle guerre napoleoniche.\nLa parte meridionale della regione vide una breve affermazione della Repubblica di Venezia, cominciata nel 1411, quando la Repubblica di San Marco, per effetto del testamento di Azzone Francesco di Castelbarco, entr\u00f2 in possesso di territori in Vallagarina, in particolare di Ala, Avio, Brentonico e parte di Mori. Nel 1416 venne presa Rovereto. Nel 1426 la Val di Ledro e Tignale passarono sotto Venezia. L'espansionismo veneziano non si ferm\u00f2 e nel 1441 la pace di Cavriana suggell\u00f2 la conquista di Torbole e Riva del Garda. Nel 1509 l'espansione di Venezia, sconfitta dalla Lega di Cambrai, pot\u00e9 essere fermata e la Serenissima fu via via costretta ad abbandonare i possedimenti trentini. Le operazioni in Val Vestino (1510-1517) si conclusero con la definitiva ritirata veneziana.\nLa rinascita del Principato Vescovile di Trento, ormai strettamente entro la sfera di controllo tirolese-asburgica, avvenne nella prima met\u00e0 del XVI secolo, quando a capo della diocesi trentina viene nominato il trentino Bernardo Clesio (1514-1538), a cui segu\u00ec Cristoforo Madruzzo (1539-1567, dal 1545 cardinale). Per la sua posizione geografica e storico-culturale di citt\u00e0 mediana tra il mondo italiano e a quello germanico, nel 1542 Trento venne scelta come sede per il Concilio di Riforma della Chiesa (1545-1563).\nNel corso del XVII e del XVIII secolo i Principati Vescovili videro nuovamente ridursi la loro autonomia a favore della Contea del Tirolo.\nEpoca napoleonica e Restaurazione asburgica.\nL'epoca napoleonica segn\u00f2 anche la storia del Trentino-Alto Adige/S\u00fcdtirol. Nel 1796 Trento fu invasa dalle truppe napoleoniche e in seguito alle ripetute sconfitte asburgiche il trattato di Lun\u00e9ville (9 febbraio 1801) stabil\u00ec la secolarizzazione degli stati ecclesiastici, segnando la fine dei principati vescovili di Trento e di Bressanone, che divennero parte dell'Austria. In seguito alla pace di Presburgo (odierna Bratislava, 26 dicembre 1805) la regione pass\u00f2 sotto il filo-napoleonico Regno di Baviera, rimanendovi fino al 1810. Alcune misure adottate dall'amministrazione bavarese, come l'eliminazione della Dieta, la soppressione di propriet\u00e0 ecclesiastiche e di festivit\u00e0 religiose, l'obbligo al servizio militare e la pesante tassazione causarono nella primavera un'insurrezione anti-napoleonica, poi repressa, capeggiata da Andreas Hofer. Il moto esplose al momento della ripresa delle ostilit\u00e0 tra Napoleone e l'Austria; vide la partecipazione sia della popolazione germanofona degli odierni Tirolo e Alto Adige/S\u00fcdtirol, sia (anche se in misura minore) della popolazione italofona dell'odierno Trentino.\nIl Trattato di Parigi tra Francia e Baviera del 28 febbraio 1810 segn\u00f2 l'annessione al Regno d'Italia napoleonico di buona parte del Trentino e alcune parti dell'odierna provincia di Bolzano nel dipartimento dell'Alto Adige (fu in quest'epoca che venne coniato il termine Alto Adige), mentre il Primiero e l'area intorno a Dobbiaco furono aggregati al dipartimento della Piave. Il territorio a nord della \u00ablinea napoleonica\u00bb che andava dalla sella di Dobbiaco al Cevedale rimase parte del Regno di Baviera. Alle popolazioni germanofone incorporate nel Regno d'Italia napoleonico venne garantito l'uso del tedesco in tutti gli uffici amministrativi e giudiziari, nonch\u00e9 in tutti gli atti pubblici.\nQuesto assetto venne spazzato via dalla ripresa delle ostilit\u00e0 nel 1813 e dalla riconquista del territorio da parte delle truppe asburgiche. La Restaurazione del 1815 conferm\u00f2 la fine del principato vescovile di Trento, segnando anche la fine definitiva dell'autonomia politica trentina. Con patente imperiale del 24 marzo 1816 il Trentino venne incorporato nella contea del Tirolo, a maggioranza tedesca. Nel 1818 la contea principesca del Tirolo, compresi i territori abitati da popolazioni di lingua italiana, entr\u00f2 a far parte della Confederazione Germanica. Ciononostante, nell'odierno Trentino la lingua in uso negli uffici pubblici, nei tribunali e nell'insegnamento rimaneva l'italiano.\nIl Risorgimento.\nL'assetto della contea del Tirolo destava un diffuso malcontento nell'odierno Trentino, dove si riteneva che le autorit\u00e0 di Innsbruck non investissero sufficienti risorse pubbliche nel loro territorio e che non consentissero ai suoi cittadini l'accesso ai gradi pi\u00f9 elevati dell'amministrazione.\nNel 1848 ebbero inizio le rivendicazioni trentine di autonomia da Innsbruck. I rappresentanti trentini si rifiutarono di partecipare alla Dieta costituente tirolese di Innsbruck per l'ingiusta sproporzione della rappresentanza loro assegnata. Il termine Trentino incominci\u00f2 a essere usato per indicare la volont\u00e0 di separare i territori italofoni dal resto del Tirolo. Le richieste trentine di autonomia incontrarono una forte opposizione da parte delle autorit\u00e0 tirolesi e non vennero mai soddisfatte dal potere imperiale asburgico.\nL'Impero asburgico, che in seguito alla Restaurazione divenne la potenza egemone nella penisola italiana, fu un potente avversario del Risorgimento italiano; ci\u00f2 non riusc\u00ec comunque a impedire la nascita del Regno d'Italia, che fu proclamato nel 1861. Il processo di unificazione del neonato stato italiano non fu per\u00f2 completo, poich\u00e9 molti territori abitati da comunit\u00e0 italiane, tra cui il Trentino, restavano sotto controllo austriaco; si consolid\u00f2 di conseguenza l'irredentismo. L'irredentismo coinvolse pure l'Alto Adige anche se solo una esigua minoranza della popolazione si dichiarava italofona, e trovava il suo fondamento nel principio della frontiera naturale, rientrando il territorio altoatesino nelle frontiere geografiche della penisola italiana ed essendo il confine del Brennero militarmente rilevante.\nLa terza guerra d'indipendenza italiana coinvolse anche il territorio del Trentino-Alto Adige, con l'invasione capitanata da Giuseppe Garibaldi. Nonostante la vittoria italiana a Bezzecca, il Trentino-Alto Adige rimase asburgico, mentre il Veneto e il Friuli venivano uniti al Regno d'Italia.\nA cavallo dei due secoli.\nAl censimento del 1910 la maggioranza degli abitanti del Trentino-Alto Adige (\"Welschtirol\" e \"Deutsch-S\u00fcdtirol\" secondo la denominazione asburgica) era complessivamente di lingua italiana. Nella parte trentina su 362.684 abitanti il 96,4% era di lingua italiana e il 2,9% di lingua tedesca, mentre in quella altoatesina su 279.213 l'83,4% era germanofono, il 2,6% italofono e il 13,2% di lingua ladina.\nEconomicamente il territorio trentino-tirolese in epoca asburgica era una regione basata soprattutto sull'agricoltura e l'allevamento in piccole e medie aziende agricole di propriet\u00e0 famigliare, di cui le pi\u00f9 piccole e numerose si trovavano soprattutto nella parte italofona.\nL'agricoltura regionale aveva subito duramente la grande crisi agraria incominciata negli anni '70 del XIX secolo. Al crollo dei prezzi dei prodotti agricoli si erano aggiunti le malattie della vite e del baco da seta, nonch\u00e9 la violenta alluvione del 1882. La parte italofona fu la pi\u00f9 colpita e decine di migliaia dei suoi abitanti dovettero lasciare la propria terra per emigrare in Europa o nelle Americhe.\nLa ripresa dell'agricoltura avvenne solo con l'inizio del XX secolo. Il movimento cooperativo, in massima parte di ispirazione cattolica e diffuso sia tra la popolazione italofona sia tra quella germanofona, ebbe un ruolo fondamentale nel risollevare le sorti dell'agricoltura regionale. L'unica industria di qualche importanza era quella idroelettrica.\nDall'ultimo quindicennio del XIX secolo in poi la diversit\u00e0 linguistica tra italofoni e germanofoni incominci\u00f2 a divenire motivo di scontro. Simbolo di questa contesa erano due monumenti: quello a Walther von der Vogelweide a Bolzano (realizzato nel 1889) e quello a Dante Alighieri a Trento (realizzato nel 1896). Si trattava delle effigi di due poeti che volevano simboleggiare il legame tra la lingua d'uso e l'appartenenza a un popolo e a una terra.\nIl conflitto nazionale tra germanofoni e italofoni non era l'unica linea di frattura ad attraversare la societ\u00e0 regionale, altrettanto virulento era presso entrambi i gruppi linguistici lo scontro tra il mondo cattolico e i fautori della laicit\u00e0 (liberali o socialisti).\nLa prima guerra mondiale.\nCon lo scoppio della prima guerra mondiale nel 1914 buona parte della popolazione maschile, sia germanofona sia italofona, dovette vestire la divisa dell'imperiale regio esercito.\u00a0Le garanzie costituzionali furono sospese, il parlamento chiuso e la stampa censurata.\nAll'inizio del conflitto mondiale, l'Austria-Ungheria e l'Italia aderivano entrambe alla Triplice alleanza, che era di natura difensiva e non contemplava l'intervento italiano al fianco degli austro-tedeschi (che erano le potenze dichiaranti guerra). L'Italia mantenne inizialmente la sua neutralit\u00e0, ma in cambio di concessioni territoriali comprendenti anche l'Alto Adige in base ai termini del trattato segreto di Londra, stipulato nell'aprile 1915, dichiar\u00f2 guerra all'Austria-Ungheria.\nMentre l'Alto Adige venne in larga misura risparmiato dagli eventi bellici, il Trentino divenne uno dei principali teatri di scontro (il conflitto si svolse anche sui ghiacciai dove prese il nome di Guerra Bianca). La guerra provoc\u00f2 notevoli distruzioni e un vero e proprio esodo dei trentini: decine di migliaia vennero sfollati nelle cosiddette citt\u00e0 di legno in Austria (in particolare Braunau am Inn e Mitterndorf), grandi campi profughi in cui molti morirono per la fame e le malattie. In condizioni egualmente drammatiche si trovarono i profughi trentini, provenienti dai paesi e dalle vallate occupate dal Regio Esercito italiano che tra il maggio 1915 e il maggio 1916 dovettero lasciare la propria terra per essere disseminati in varie localit\u00e0 del Regno d'Italia. Inoltre con l'ingresso in guerra dell'Italia la societ\u00e0 trentina si ritrov\u00f2 spaccata dal conflitto: i soldati trentini arruolati nell'imperiale regio esercito si ritrovarono nemici degli irredentisti che, come Cesare Battisti, scelsero di fuggire nel Regno d'Italia e di arruolarsi nel Regio Esercito. A ci\u00f2 si deve aggiungere la repressione politica sia da parte austriaca, con gli irredentisti internati nel campo di Katzenau, sia da parte italiana, con gli austriacanti puniti con la carcerazione.\nIn seguito alla vittoria italiana il trattato di Saint-Germain conferm\u00f2 il passaggio del Trentino-Alto Adige (originariamente chiamato Venezia Tridentina) al Regno d'Italia. Tale annessione sanc\u00ec lo smembramento dell'antica Contea del Tirolo (nell'estensione che aveva dal 1814) e l'accorpamento all'Italia del Trentino e dell'Alto Adige, cio\u00e8 di circa due terzi di essa.\nIl Fascismo.\nIl 10 settembre 1919 con il trattato di Saint Germain le potenze vincitrici della grande guerra disposero la ripartizione dei territori che avevano fatto parte del dissolto impero austro-ungarico. L'anno dopo, con le leggi di annessione delle regioni Venezia Giulia e Venezia Tridentina (l'attuale regione Trentino-Alto Adige), venne ufficializzato il passaggio di questi territori sotto la sovranit\u00e0 dello stato italiano, incorporando cos\u00ec nel Regno d'Italia anche tirolesi di lingua tedesca e ladina.\nSe in un primo momento i governi liberali perseguirono una politica abbastanza tollerante verso le minoranze tedesche, il subentrato governo fascista persegu\u00ec invece una politica di assimilazione violenta delle minoranze di lingua tedesca e ladina e una progressiva italianizzazione dell'Alto Adige, incentivando l'arrivo di immigrati provenienti dal Trentino e dal resto d'Italia (soprattutto nordorientale). Le scuole di lingua tedesca vennero gradualmente soppresse. La stampa germanofona venne largamente censurata. L'uso dei toponimi tedeschi venne vietato. Anche nomi e cognomi delle persone vennero italianizzati d'ufficio.\nNel gennaio 1923 un Regio Decreto sanc\u00ec la creazione della provincia di Trento (comprendente anche Bolzano) e l'estensione al suo territorio della legislazione italiana, che subentrava cos\u00ec a quella austroungarica in vigore sino a quel momento. I comuni ladini di Livinallongo del Col di Lana, Colle Santa Lucia e Cortina d'Ampezzo furono smembrati dal contesto regionale e accorpati alla provincia di Belluno, Pedemonte e Casotto vennero unificati col nome di Pedemonte e aggregati alla provincia di Vicenza, Magasa e Valvestino aggregati alla provincia di Brescia.\nIl 2 gennaio 1927 un Regio Decreto sanc\u00ec la nascita della provincia di Bolzano, che veniva distinta dalla provincia di Trento. Questa nuova configurazione amministrativa vide la fine del ruolo di Trento come capoluogo regionale e la deviazione verso il nuovo capoluogo altoatesino dei pi\u00f9 importanti investimenti. Venne infatti incentivata la creazione di stabilimenti delle maggiori imprese industriali, in modo da impiegarvi operai provenienti da tutta Italia, molti dei quali andarono a vivere nei grandi edifici realizzati alla periferia di Bolzano. In tal modo gli altoatesini di lingua italiana passarono dai 6.950 del 1910 agli 80.800 del 1939, su un totale di 234.650 abitanti in provincia di Bolzano.\nIn seguito all'avvicinamento dell'Italia fascista alla Germania nazista furono implementate le opzioni in Trentino-Alto Adige. Alla popolazione di lingua tedesca fu imposto di scegliere se diventare cittadini tedeschi e conseguentemente trasferirsi nei territori del Terzo Reich o se rimanere cittadini italiani integrandosi nella cultura italiana e rinunciando a essere riconosciuti come minoranza linguistica. La maggioranza dei residenti di lingua tedesca, che aveva subito una forte emarginazione politica, economica e sociale da parte del regime fascista, si dichiar\u00f2 favorevole a emigrare. Lo scoppio della seconda guerra mondiale intervenne per\u00f2 a rallentare le operazioni di esodo e circa un terzo degli espatriati torn\u00f2 in Italia dopo il conflitto. Tra le cause dell'adesione alle opzioni vi furono le pressioni e le violenze esercitate dalle locali organizzazioni naziste contro i Dableiber (gli abitanti di madrelingua tedesca che avevano optato per l'Italia e quindi per restare nella propria terra), nella sostanziale indifferenza delle autorit\u00e0 italiane che nei mesi cruciali per le opzioni lasciarono circolare la leggenda che chi avesse rifiutato di trasferirsi in Germania sarebbe stato deportato in Sicilia. Fu cos\u00ec che l'86% degli altoatesini di lingua tedesca optarono per la Germania nazista (minore fu l'adesione fra i trentini di lingua tedesca). In tutto si tratt\u00f2 di 213.000 persone, di cui 75.000 lasciarono realmente la terra natia. Inoltre gli optanti sudtirolesi in et\u00e0 di leva prestarono servizio militare nell'esercito e nelle forze dell'ordine tedeschi, venendo coinvolti fra l'altro nell'eccidio delle Fosse Ardeatine.\nNonostante l'alleanza, Mussolini non si fidava troppo di Hitler e fece costruire diverse opere fortificate lungo il confine: il Vallo Alpino del Littorio. Nonostante l'enorme sforzo per la sua costruzione in pochi anni (1939-1942), tali opere, per quanto alcune non fossero ancora totalmente completate negli armamenti, non furono mai utilizzate.\nSeconda guerra mondiale.\nA seguito dell'armistizio firmato dall'Italia con gli Alleati, l'intera regione (unitamente alla provincia di Belluno) venne costituita come Zona d'operazioni delle Prealpi (in tedesco \"Operationszone Alpenvorland\") con capoluogo Bolzano, di fatto annessa al Terzo Reich, anche se continuava a far formalmente parte della Repubblica sociale italiana. Gli uomini delle classi di et\u00e0 dal 1894 al 1926 furono obbligati alla prestazione del servizio di guerra nell'ambito del servizio d'ordine della provincia di Bolzano (SOD), del corpo di sicurezza trentino (CST), delle SS, della \"Wehrmacht\", della \"FlaK\" (reparti contraerei tedeschi) e in Alto Adige anche presso i reggimenti di polizia (\"S\u00fcdtiroler Polizeiregimenter\", tra cui il Polizeiregiment \"Bozen\"). Dal 1943 al 1945 venne praticamente ristabilita l'integrit\u00e0 territoriale asburgico-tirolese che era stata frantumata nel 1918.\nLa violenza degli occupanti ag\u00ec in modo non uniforme nelle province della Zona d'operazioni delle Prealpi. A Bolzano i nazisti si proposero come liberatori della popolazione tedesca dalla ventennale pressione dello stato italiano. Nella citt\u00e0 capoluogo istituirono il campo di transito di Bolzano, ultima tappa per i deportati dalla penisola prima dei campi di sterminio dell'Europa centrale. In Alto Adige vi furono due diverse resistenze, una di lingua italiana guidata dal Comitato di Liberazione Nazionale di Bolzano e una di lingua tedesca guidata dall'Andreas Hofer Bund; entrambe poterono far poco dal punto di vista strettamente militare a causa della forte presenza nazista. Vanno comunque segnalate le loro azioni nella raccolta di informazioni, nella propaganda e nel supporto dato ai renitenti e ai disertori dell'esercito tedesco.\nIn Trentino gli occupanti nazisti incoraggiarono invece l'autonomismo locale nominando Adolfo De Bertolini (un ex-esponente liberale mai compromesso con il fascismo) Commissario Prefettizio. Nel territorio trentino non si registr\u00f2 la presenza di grandi formazioni partigiane, come quelle attive nelle confinanti province di Vicenza e Belluno (zone in cui combatterono molti antifascisti trentini). Il divieto di ricostruire il partito fascista, la decisione di non mandare i giovani al fronte nell'esercito tedesco o in quello della Repubblica Sociale Italiana ma di inquadrarli in un corpo considerato di polizia locale come il CST, l'illusione di un'autonomia locale furono tutte mosse che consentirono alle autorit\u00e0 naziste di evitare il sorgere in provincia di Trento di un forte movimento partigiano. A ci\u00f2 occorre aggiungere le uccisioni e gli arresti che il 28 giugno 1944 decapitarono la resistenza trentina e il locale CLN, portando alla morte Giannantonio Manci che ne era alla guida.\nLa parentesi nazista venne segnata anche in Trentino-Alto Adige dallo sterminio della popolazione ebraica, da eccidi nei confronti di militari e partigiani italiani (strage di Lasa, eccidio di Malga Zonta, stragi di Ziano, Stramentizzo e Molina di Fiemme, uccisioni del 28 giugno 1944 a Rovereto, Arco e Riva del Garda) e da persecuzioni contro gli abitanti di lingua tedesca che non avevano optato per la Germania.\nTrento e anche Bolzano vennero bombardate dagli alleati dal 2 settembre 1943 fino al 3 maggio 1945. Durante il primo bombardamento di Trento si verific\u00f2 la strage della Portela.\nItalia repubblicana e autonomia.\nDopo la fine del secondo conflitto mondiale le istanze autonomistiche trentine, represse durante il fascismo, furono raccolte dall'Associazione Studi Autonomistici Regionali (A.S.A.R), che reclamava per tutta la regione Trentino-Alto Adige un'autonomia speciale. Il movimento ebbe un grande seguito popolare e il 20 aprile 1947 riusc\u00ec a portare in piazza di Fiera a Trento ben persone. In Alto Adige prevalsero invece le spinte secessioniste, gi\u00e0 nel 1946 erano state raccolte firme per ottenere l'annessione all'Austria.\nL'accordo De Gasperi-Gruber sanc\u00ec che la provincia di Bolzano rimanesse all'Italia, prevedendo per gli abitanti di lingua tedesca dell'Alto Adige adeguate tutele. Su iniziativa del trentino De Gasperi venne allora creata sulle ceneri della Venezia Tridentina la Regione Autonoma Trentino-Alto Adige, che venne dotata del primo statuto di autonomia. In questo modo fu coronata da successo anche la ricerca di forme d'autonomia da sempre richieste dalle popolazioni trentine, ma indebolita l'autonomia sudtirolese perch\u00e9 legata a una maggioranza di lingua italiana. Nel rispetto dell'accordo De Gasperi-Gruber, il primo statuto del Trentino-Alto Adige ripristin\u00f2 l'insegnamento del tedesco e ristabil\u00ec la toponomastica bilingue. Fino alla met\u00e0 degli anni cinquanta del Novecento la Democrazia Cristiana e la S\u00fcdtiroler Volkspartei (SVP), il partito di riferimento della popolazione di lingua tedesca guidato in origine da membri della Resistenza al nazismo, collaborarono nella gestione dell'ente regionale.\nVerso la met\u00e0 degli anni cinquanta del Novecento, in seguito al ritorno di molti optanti dalla Germania e alla ricostituzione della Repubblica Austriaca, decisa a sostenere istanze rivendicazioniste, la politica altoatesina si radicalizz\u00f2. Il Governo italiano venne accusato di non attuare pienamente gli accordi autonomistici riguardanti l'autogoverno della popolazione di lingua tedesca e di proseguire i tentativi di italianizzazione. La stampa e il clero di lingua tedesca si inserirono nella controversia etnica evocando una \"marcia della morte\" orchestrata dal Governo italiano ai danni della popolazione di lingua tedesca attraverso l'industrializzazione e l'immigrazione da altre regioni d'Italia. Alle cifre allarmanti, diffuse dal canonico Michael Gamper, che indicavano \" immigrati italiani in Alto Adige negli ultimi sette anni\" replic\u00f2 uno studio del Commissariato del Governo e dell'Istituto Centrale di Statistica che quantific\u00f2 l'aumento della popolazione italiana tra il 1947 e il 1953 nella cifra di poco pi\u00f9 di unit\u00e0, legato alla riattivazione postbellica degli uffici statali e militari e alla risistemazione delle opere pubbliche. La radicalizzazione tuttavia non si ferm\u00f2 e la linea della S\u00fcdtiroler Volkspartei venne dettata da nuovi elementi, alcuni dei quali in passato legati al nazismo. In tutti i comuni a maggioranza SVP (tutto l'Alto Adige tranne allora Bolzano, Bronzolo, Egna, Fortezza, Merano, Laives, Salorno e Vadena) venne sospeso il rilascio di nuove residenze per italiani; fu fatta propaganda contro i matrimoni misti; venne attuata una separazione etnica totale nelle scuole e negli edifici tra le persone dei gruppi linguistici italiano e tedesco; si chiese la sospensione dei lavori di edilizia popolare poich\u00e9 ci\u00f2 avrebbe favorito l'immigrazione italiana; venne chiesto anche lo smantellamento della zona industriale di Bolzano.\nLa radicalizzazione port\u00f2 alla nascita di movimenti terroristici: il Gruppo Stieler, autore di diversi danneggiamenti; il Comitato per la liberazione del Sudtirolo, che persegu\u00ec anche una strategia stragista che provoc\u00f2 morti in tutta la regione e anche in Veneto (strage di Cima Vallona). Il Governo italiano rispose al terrorismo con una massiccia presenza militare in Alto Adige.\nA seguito di nuove trattative tra Italia e Austria fu siglato il cosiddetto Pacchetto per l'Alto Adige (l'insieme delle misure a favore della popolazione di lingua tedesca) e nel 1972 entr\u00f2 in vigore il secondo statuto del Trentino-Alto Adige, che tuttora privilegia l'autonomia delle due province, che di fatto costituiscono due Regioni autonome, solo formalmente riunificate nella Regione Trentino-Alto Adige/S\u00fcdtirol. Dal 1972 i destini storici e politici del Trentino e dell'Alto Adige seguono percorsi separati.\nPer quanto riguarda l'Alto Adige, il secondo statuto di autonomia ha consegnato la maggioranza politica al gruppo tedesco e istituzionalizzato la separazione etnica attraverso la cosiddetta proporzionale etnica. Nella provincia autonoma di Bolzano \u00e8 data infatti importanza alla lingua di appartenenza (italiano, tedesco, ladino), con una ripartizione proporzionale alla consistenza dei gruppi linguistici nell'attribuzione di impieghi pubblici, contribuzioni pubbliche e assegnazione di case popolari; le scuole (comprese quelle materne) sono divise a seconda dell'appartenenza al gruppo linguistico. Tutti gli impiegati e funzionari della Provincia di Bolzano devono essere bilingui, cio\u00e8 parlare almeno l'italiano e il tedesco.\nCiononostante, gli attentati terroristici in Alto Adige ripresero con forza nella seconda met\u00e0 degli anni settanta del Novecento, per finire solamente alla fine degli anni ottanta. Accanto a gruppi estremistici di lingua tedesca, in particolare Ein Tirol, favorevoli al distacco dall'Italia, comparvero anche organizzazioni italiane, come l'Associazione protezione italiani (Api) e il Movimento italiano Adige (MiA), contrarie ai provvedimenti contenuti nel secondo statuto di autonomia. La pacificazione altoatesina fu raggiunta sul finire degli anni ottanta del Novecento e ha coinciso con un lungo periodo di prosperit\u00e0 economica, fino allo scoppio della crisi dell'Eurozona. Dopo un passato tormentato l'Alto Adige \u00e8 oggi visto come un esempio di pacifica convivenza fra gruppi etnici.\nLa storia recente trentina \u00e8 stata segnata dalle due tragedie degli impianti a fune del Cermis (1976 e 1998) e dalla catastrofe della Val di Stava nel 1985.\nA partire dagli anni novanta del XX secolo \u00e8 stata rafforzata la cooperazione transfrontaliera tra le regioni del Tirolo storico a cavallo tra Italia e Austria. Insieme Trentino-Alto Adige e Tirolo austriaco costituiscono la Euregio Tirolo-Alto Adige-Trentino, un gruppo europeo di cooperazione transfrontaliera, le cui sedute in passato comprendevano anche il Land del Vorarlberg.\nMonumenti storici.\nIl Trentino-Alto Adige nel corso della storia \u00e8 passato sotto diverse dominazioni, ciascuna delle quali ha lasciato le proprie tracce.\nTra i castelli pi\u00f9 noti di epoca medievale vi sono castel Tirolo, castel Roncolo (il maniero illustrato) e il castello del Buonconsiglio di Trento. Castel Fontana, diventato nel 1974 il museo agricolo Brunnenburg (\"Landwirtschaftsmuseum Brunnenburg\"), illustra usanze e modi di lavoro dei contadini della zona.\nNella tabella seguente sono elencati alcuni dei pi\u00f9 importanti castelli, suddivisi tra le due province.\nDurante l'impero austro-ungarico furono costruite diverse fortificazioni, tra cui il forte di Fortezza (dove secondo la leggenda i nazisti avrebbero nascosto un'ingente quantit\u00e0 di oro, mai ritrovato).\nOltre a castelli e fortezze, in Trentino-Alto Adige si trovano diverse chiese, abbazie e monasteri, tra cui l'abbazia di Monte Maria, l'abbazia di Novacella e il monastero di Sabiona.\nToponimi.\nIl primo statuto del 1948, assegnava alla regione il nome bilingue \"Trentino-Alto Adige/\"Tiroler Etschland\"\" (\"Trentino-Alto Adige/Terra Tirolese dell'Adige\"). Per effetto del secondo statuto speciale entrato in vigore nel 1972 il nome bilingue ufficiale della regione \u00e8 \"Trentino-Alto Adige/\"S\u00fcdtirol\"\". La legge di modifica costituzionale n. 3 del 18 ottobre 2001 ha inserito la dizione del 1972 (vedi l') nella Costituzione italiana.\nPer definire gli abitanti e ci\u00f2 che attiene alla provincia di Trento si usa il termine \"trentino\" (o \"tridentino\" se riferito alla storia o alla Chiesa, p. es. \"il Concilio Tridentino\"), per gli abitanti e ci\u00f2 che \u00e8 riferito alla provincia di Bolzano si usa \"altoatesino\" o \"sudtirolese\", quest'ultimo generalmente per riferirsi alla componente di madrelingua tedesca o ladina.\nIl nome \"Trentino\" deriva da \"Tridentum\" (nome romano di Trento) per via dei tre colli (Monte Verruca o Doss Trento, Dosso Sant'Agata e Dosso di San Rocco) che circondano il capoluogo.\nIn realt\u00e0 il nome sembrerebbe essere anche pi\u00f9 antico e di origine retica. Il toponimo deriva infatti da \"trent\", ovvero \"triforcazione\" (dovuta al letto irregolare del fiume Adige). Durante il Risorgimento il linguista Graziadio Isaia Ascoli coni\u00f2 il toponimo \"Venezia Tridentina\" proprio sulla tradizione latina per indicare il territorio dell'odierno Trentino-Alto Adige, all'epoca ancora sotto dominazione austriaca. La denominazione fu usata durante il Regno d'Italia per designare l'insieme delle nuove province di Trento e Bolzano, ma decadde nell'uso dopo la Seconda guerra mondiale, quando la costituzione italiana introdusse le regioni.\nIl toponimo \"Alto Adige\" deriva dallo storico e omonimo dipartimento dell'Alto Adige, suddivisione di epoca napoleonica del Regno d'Italia che aveva come capoluogo Trento e corrispondeva grosso modo all'attuale Trentino e alla parte meridionale dell'odierno Alto Adige.\nIl termine \"Tirolo\" deriva invece dal borgo e castello di Tirolo (oggi comune presso Merano), che fu a lungo sede della Contea del Tirolo. L'identit\u00e0 \"tirolese\" era quindi espressa naturalmente dagli abitanti senza implicare niente di linguistico o politico (si veda, per esempio, il caso del prelato Cristoforo Migazzi, cardinale, vescovo in Ungheria e arcivescovo a Vienna, trentino di lingua \"romanza\", ovvero italiana, che si autodefiniva \"tirolese\"). Con le guerre napoleoniche e le temperie nazionalistiche abbattutesi anche nella regione, i toponimi incominciarono ad assumere un valore di rivendicazione etnica e politica. La parola Tirolo si tinse di una \"germanicit\u00e0 monocolore\" che in precedenza non aveva avuto e gli italiani sentirono il bisogno di creare nuove forme di autodefinizione territoriale.\nDurante la dominazione asburgica il territorio dell'odierno Alto Adige era conosciuto come \"Mitteltirol\", cio\u00e8 Tirolo centrale, o \"Deutschs\u00fcdtirol\", mentre con \"S\u00fcdtirol\" si designava propriamente l'odierno Trentino, detto anche \"Welschtirol\" o \"Welsch-S\u00fcdtirol\" dai tedeschi. Con \"S\u00fcdtirol\" si designava anche l'intera regione Trentino-Alto Adige.\nSociet\u00e0.\nEvoluzione demografica.\nNel 2009 i nati sono stati (10,3\u2030, il secondo pi\u00f9 alto indice regionale d'Italia), i morti (8,4\u2030) con un incremento naturale di unit\u00e0 rispetto al 2008 (1,9\u2030). Le famiglie contano in media 2,4 componenti.\nComuni pi\u00f9 popolati.\nIl Trentino-Alto Adige comprende 282 comuni (166 in provincia di Trento e 116 in provincia di Bolzano). Di seguito sono elencati i comuni con popolazione superiore alle unit\u00e0, ordinati per numero di abitanti:\nMinoranze linguistiche.\nIl Trentino \u00e8 quasi completamente italofono o parla dialetti trentini, con comunit\u00e0 storiche germanofone: mocheni nell'alta valle del Fersina, detta anche valle dei Mocheni o \"Bersntol\", e cimbri, questi ultimi concentrati nel comune di Luserna, ma presenti in alcuni comuni vicini delle province di Vicenza e Verona. La lingua cimbra e la lingua mochena godono di particolari tutele. L'Alto Adige \u00e8 invece a maggioranza germanofona (parlante generalmente il dialetto sudtirolese), con una minoranza italofona, oggi circa al 26%.\nIn Trentino-Alto Adige \u00e8 poi presente una minoranza linguistica ladina, parlante il ladino, una lingua retoromanza, parlata anche nel vicino Veneto. Ogni vallata ladina possiede la propria variante linguistica, spesso molto differente dalle altre. Per dare impulso a uno sviluppo linguistico-culturale dell'area si \u00e8 pensato, attraverso il progetto SPELL, di creare una lingua standard (\"ladino standard\") sul modello del romancio nel Cantone svizzero dei Grigioni, che riunisca gli aspetti pi\u00f9 simili delle varie parlate ladine.\nUn corpo linguistico ladino \u00e8 presente anche nelle parlate delle valli di Non (noneso) e Sole (solandro), sebbene questi dialetti ladini risentano una maggiore influenza delle parlate lombarde e trentine.\nIn occasione del censimento decennale della popolazione gli abitanti del Trentino-Alto Adige dichiarano la propria appartenenza a uno dei gruppi linguistici riconosciuti dallo statuto di autonomia: italiano, tedesco, ladino, mocheno e cimbro. In Alto Adige il censimento linguistico rileva ai fini della proporzionale etnica.\nLa popolazione straniera residente in Trentino-Alto Adige.\nAl 1\u00ba gennaio 2017 i cittadini stranieri residenti in regione sono . I gruppi pi\u00f9 numerosi sono quelli di:\nAl 1\u00ba gennaio 2018 risiedono in Trentino 46.929 stranieri, 473 unit\u00e0 in pi\u00f9 rispetto al 1\u00ba gennaio 2017 (con un incremento relativo dell\u20191,0%). Gli stranieri costituiscono l\u20198,7% della popolazione residente totale, un livello analogo alla media nazionale. In Italia, infatti, gli stranieri sono l'8,6% della popolazione residente, mentre nella provincia di Bolzano sono il 9,1% e nella ripartizione Nord-Est il 10,5%.\nReligione.\nLa maggioranza della popolazione \u00e8 di religione cristiana cattolica. In Alto Adige i servizi religiosi vengono offerti in lingua tedesca per la popolazione germanofona. Le stesse parrocchie altoatesine sono o di lingua italiana o di lingua tedesca (talune sono bilingui).\nDall'emanazione della costituzione apostolica di Papa Paolo VI del 6 luglio 1964 \"Tridentinae et aliarum\" i confini delle diocesi corrispondono a quelli delle due province. Precedentemente parti dell'Alto Adige rientravano nell'arcidiocesi di Trento. L'arcidiocesi di Trento \u00e8 una sede metropolitana della Chiesa cattolica appartenente alla regione ecclesiastica Triveneto e viene retta dal 10 febbraio 2016 da Lauro Tisi. La diocesi di Bolzano-Bressanone \u00e8 suffraganea dell'arcidiocesi tridentina: dal 27 luglio 2011 viene guidata da Ivo Muser.\nIn seguito all'immigrazione dall'estero si sono diffuse in Trentino-Alto Adige altre fedi, specialmente la religione islamica e il cristianesimo ortodosso, ma anche l'induismo e il buddismo-scintoismo.\nAmministrazione.\nSuddivisione amministrativa.\nLa regione Trentino-Alto Adige ai sensi dell'art. 116 della Costituzione \u00e8 costituita (dunque formata e non semplicemente suddivisa) dalla provincia autonoma di Trento e la provincia autonoma di Bolzano.\nDelle due province, quella di Trento \u00e8 la pi\u00f9 popolosa e pi\u00f9 densamente abitata.\nEsistono poi ulteriori enti territoriali locali che formano il livello istituzionale intermedio fra i comuni e la rispettiva provincia. Il Trentino \u00e8 cos\u00ec a sua volta suddiviso in 15 comunit\u00e0 di valle e nel territorio della Val d'Adige, mentre in Alto Adige sono state istituite 8 comunit\u00e0 comprensoriali.\nAutonomia amministrativa.\nIl Trentino-Alto Adige \u00e8 una regione a statuto speciale. Le sue due province, la provincia autonoma di Trento (Trentino) e la provincia autonoma di Bolzano (Alto Adige) sono le uniche province italiane che godono di uno statuto di autonomia. Le due autonomie provinciali sono molto ampie e di fatto contano pi\u00f9 della regione stessa: specifiche norme, basate sul titolo V della Costituzione (anche prima delle modifiche del 2001), prevedono che vengano trattate alla stregua di regioni, tant'\u00e8 che partecipano anche alla Conferenza Stato-Regioni, la cui denominazione ufficiale \u00e8, per l'appunto, \"Conferenza permanente per i rapporti tra lo Stato, le Regioni e le province autonome di Trento e Bolzano\". Dallo Stato Italiano le due province autonome sono dunque considerate alla stregua di regioni. Inoltre il governo intrattiene rapporti separati con le due province: in regione infatti vi sono due Commissariati del Governo, uno a Bolzano per l'Alto Adige e uno a Trento per il Trentino.\nAlle province viene assegnata una serie di competenze legislative e amministrative, che si suddividono tra primarie e secondarie rispetto a quelle esercitate dallo Stato. Negli ambiti di \"competenza primaria\" le province possono promulgare leggi indipendentemente dalle normative nazionali, sempre nel rispetto della Costituzione italiana:\nNei settori di \"competenza secondaria\" le province devono attenersi ai principi contenuti nelle leggi statali. In sostanza le norme provinciali possono regolare solamente i dettagli di\nalcune materie:\nImmigrazione, difesa, polizia, giustizia e finanze rimangono prerogative dello Stato.\nAutonomia fiscale.\nLo statuto speciale del Trentino-Alto Adige garantisce una particolare forma di autonomia alle due province autonome anche sotto il profilo fiscale. Le province trattengono per s\u00e9 il 90% della maggior parte dei tributi dovuti dai contribuenti residenti per poter finanziare le numerose competenze legislative e amministrative che\u00a0\u2013 a differenza delle altre Regioni ordinarie\u00a0\u2013 non vengono esercitate o finanziate dallo Stato (il sistema dell'istruzione, dalla scuola materna all'universit\u00e0, il settore sanitario e quello sociale, la gestione dell'intera rete delle strade statali e provinciali).\nGrazie a questa forte autonomia fiscale, il Trentino-Alto Adige con circa un milione di abitanti dispone di un budget considerevole, considerando anche il fatto che la \"fedelt\u00e0 fiscale\" \u00e8 molto alta, per quanto riguarda il pagamento delle imposte gli abitanti del Trentino A.A. risultano spesso tra i pi\u00f9 virtuosi. \nI calcoli dei residui fiscali collocano il Trentino-Alto Adige tra le regioni in attivo, che danno di pi\u00f9 allo Stato centrale (in termini di imposte, tasse e contributi) di quanto ricevono sotto forma di trasferimenti o servizi pubblici statali.\nOrgani della Regione.\nIl potere esecutivo spetta alla giunta e al presidente della Regione, mentre quello legislativo al consiglio regionale.\nPresidente della Regione.\nIl \"Presidente della Regione Autonoma Trentino-Alto Adige\" (in tedesco \"Pr\u00e4sident der Autonomen Region Trentino-S\u00fcdtirol\") non \u00e8 eletto direttamente dai cittadini elettori ma dal consiglio regionale.\nUn accordo fra i presidenti delle due province ha istituito il sistema della \"presidenza regionale a rotazione\": la regione ha pertanto nel corso di una legislatura due presidenti, che sono in pratica i presidenti stessi delle due province autonome. Lo stesso sistema di rotazione vale anche per la presidenza del consiglio regionale.\nLa carica di Presidente viene ricoperta da luglio 2021 da Maurizio Fugatti della Lega succeduto a Arno Kompatscher dell'SVP (Sudtiroler Volkspartei) che ora ricopre la carica di vicepresidente. Dal 1949 al 1999 tutti i presidenti sono stati espressi dalla Democrazia Cristiana trentina. Il primo presidente di lingua tedesca \u00e8 stato Luis Durnwalder della S\u00fcdtiroler Volkspartei.\nGiunta Regionale.\nLa giunta regionale (in tedesco \"Regionalregierung\") \u00e8 presieduta dal presidente della regione ed \u00e8 composta da assessori (solitamente 5) e da due vice presidenti della regione, uno trentino e uno altoatesino.\nL'attuale giunta regionale \u00e8 formata da cinque membri (due di madrelingua italiana, due tedesca, una ladina).\nConsiglio regionale.\nIl Consiglio regionale (in tedesco \"Regionalrat\") del Trentino-Alto Adige \u00e8 l'organo legislativo della Regione autonoma. \u00c8 composto da 70 membri, 35 trentini e 35 altoatesini e viene formato dall'unione del Consiglio della Provincia autonoma di Trento e di Bolzano, per cui i consiglieri regionali sono eletti separatamente nelle due province, con un sistema proporzionale puro in Alto Adige e un sistema proporzionale con premio di maggioranza in Trentino. Prima della riforma del sistema elettorale del 2001 vi era un unico sistema di partiti per la regione. Dopo la riforma le due province possono avere dei partiti regionali ben distinti e separati e delle elezioni separate (come alle elezioni del 2008). \nlI Consiglio Regionale del Trentino - Alto Adige \n\u00e8 semplicemente la somma dei consigli provinciali delle due province autonome di Trento e di Bolzano. \nDopo le elezioni del 2018 il consiglio regionale risulta cos\u00ec determinato:\nCapoluogo regionale.\nNella prima met\u00e0 della legislatura il consiglio e la giunta regionale si riuniscono a Trento, nella seconda a Bolzano. Di fatto il ruolo di Trento-capoluogo regionale stabilito dallo statuto di autonomia si pu\u00f2 definire puramente formale. Entrambe le citt\u00e0 capoluogo hanno dal punto di vista politico-amministrativo un'eguale importanza. Dati i limitati poteri a essa attribuiti, e la natura derivata delle sue autorit\u00e0 rispetto a quelle delle due singole amministrazioni locali, dopo le riforme istituzionali del 2001 la Regione Trentino-Alto Adige pu\u00f2 essere considerata una confederazione delle due province autonome.\nSimboli regionali.\nLa Regione dispone di uno stemma e di un gonfalone ufficiali:\nEconomia.\nIl Trentino-Alto Adige \u00e8 la terza regione italiana per PIL pro capite con 36.639 \u20ac (2016), preceduta dalla Valle d'Aosta e dalla Lombardia. Delle due province, quella di Bolzano \u00e8 la pi\u00f9 ricca con un PIL pro capite di 42\u00a0284 \u20ac, contro i 36\u00a0547 \u20ac della provincia di Trento. Il tasso di disoccupazione nel terzo trimestre 2014 ammontava al 4,9%, il pi\u00f9 basso d'Italia (5,7% in Trentino e 4,2% in Alto Adige).\nSettore primario.\nPer via del territorio prevalentemente montano, senza pianure e dove oltre la met\u00e0 del suolo \u00e8 improduttiva perch\u00e9 costituita da rocce, ghiacciai, laghi e boschi estesissimi, a cui si aggiunge anche il clima rigido con inverni lunghi e freddi, l'agricoltura non pu\u00f2 essere eccessivamente sviluppata. La superficie coltivabile, quindi, si riduce al fondovalle, dove per\u00f2 la fertilit\u00e0 \u00e8 modesta e irrigare quei pochi terreni agricoli richiede un lavoro costante. Nonostante ci\u00f2, per\u00f2, il settore agricolo \u00e8 piuttosto rilevante: infatti \u00e8 un ottimo settore e altamente specializzato, con pochi prodotti ma di qualit\u00e0 ricercata. Questo significa che il Trentino-Alto Adige ha fatto quello che poteva fare per lo sviluppo dell'agricoltura.\nNel campo della frutticoltura il Trentino-Alto Adige detiene il primato produttivo con il 59,3% della produzione nazionale di mele (secondo le stime BMTI, 1\u00a0338\u00a0761 tonnellate nel 2008). Anche la viticoltura \u00e8 sviluppata in regione.\nStoricamente significativo anche l'allevamento, in passato uno dei mezzi di sostentamento pi\u00f9 importanti nelle vallate alpine. Testimonianza di ci\u00f2 \u00e8 la presenza in quasi tutto il territorio regionale di malghe e ricoveri estivi per il bestiame, in parte tuttora utilizzati per la pratica dell'alpeggio. Il settore zootecnico pi\u00f9 rilevante \u00e8 relativo ai bovini da latte, da cui si ricava una grande variet\u00e0 di prodotti caseari tipici (tra cui il Trentingrana).\nSettore secondario.\nLe imprese sono concentrate nelle valli (in particolare in Val d'Adige) e sono spesso di piccole-medie dimensioni. Sono attive nei settori tessile, edilizio, della meccanica, del legno e della carta. Molto sviluppata \u00e8 l'industria alimentare. In particolare l'Alto Adige fa da cerniera con il mondo di lingua tedesca e ospita stabilimenti di imprese in particolare dalla Germania.\nSettore terziario.\nGrande importanza riveste il turismo, in particolare invernale, che caratterizza le localit\u00e0 sciistiche del Trentino-Alto Adige (tra di esse Plan de Corones e Madonna di Campiglio). Merano e L\u00e8vico Terme sono legate invece al turismo termale. L'offerta museale comprende tra l'altro il museo d'arte moderna e contemporanea di Trento e Rovereto (MART), MUSE - Museo delle Scienze di Trento e il Museo archeologico dell'Alto Adige. Gli arrivi turistici stranieri nel 2013 sono stati (la regione si colloca al quinto posto in Italia), le presenze straniere (secondo posto dopo il Veneto).\nAnche il settore dell'istruzione e della ricerca \u00e8 ben sviluppato in Trentino-Alto Adige, con la presenza dell'Universit\u00e0 di Trento e della Libera Universit\u00e0 di Bolzano. Un ruolo primario nell'economia regionale viene svolto dal settore pubblico, viste le ampie competenze da amministrare e le corrispettive risorse finanziarie da gestire. La regione \u00e8 anche una delle regioni italiane con il pi\u00f9 alto numero di stabilimenti alberghieri in Italia, con ben pi\u00f9 di 6.178 strutture con una capacit\u00e0 totale di 651.426 posti letto in hotel o altri stabilimenti.\nIl Trentino-Alto Adige \u00e8 inoltre una delle regioni italiane pi\u00f9 all'avanguardia per quanto riguarda l'utilizzo di fonti di energia rinnovabili. La regione conta il maggior numero di impianti idroelettrici d'Italia dopo il Piemonte (392 nel 2009) e la maggior produzione di energia idroelettrica dopo la Lombardia (3\u00a0112,5 Megawatt nel 2009).\nInfrastrutture e trasporti.\nIl sistema infrastrutturale del Trentino-Alto Adige consiste in linee ferroviarie, aeroportuali, autostradali, stradali e lacustri.\nIl principale asse ferroviario \u00e8 costituito dalla ferrovia del Brennero, che corre lungo la Valle dell'Adige dal basso Trentino a Bolzano, e da l\u00ec percorre la Valle Isarco fino al confine con l'Austria (Passo del Brennero). La Ferrovia della Valsugana, la Ferrovia Trento-Mal\u00e9-Mezzana, la Ferrovia Bolzano-Merano, la Ferrovia della Val Venosta e la Ferrovia della Val Pusteria sono linee minori.\nIl servizio aeroportuale del Trentino-Alto Adige \u00e8 formato da 3 aeroporti di piccole dimensioni a Trento, Bolzano e Dobbiaco.\nLa regione \u00e8 attraversata dall'autostrada A22 del Brennero e dalla strada statale 12 dell'Abetone e del Brennero. La strada statale 38 dello Stelvio collega Bolzano e Merano, la Strada statale 47 della Valsugana collega Trento con Pergine Valsugana.\nRiva del Garda \u00e8 collegata alle altre localit\u00e0 del lago di Garda da una regolare linea di battelli.\nMezzi di informazione.\nL'Adige \u00e8 il quotidiano regionale del Trentino-Alto Adige ma \u00e8 diffuso principalmente nella provincia di Trento. Con una tiratura media di 28\u00a0511 unit\u00e0 \u00e8 il secondo quotidiano della regione, preceduto dalla Dolomiten in lingua tedesca con 50\u00a0711 copie, vendute principalmente in Alto Adige. Terzo quotidiano della regione \u00e8 l'Alto Adige/Trentino con 27\u00a0736 copie di tiratura media (gennaio 2013).\nLa RAI Radiotelevisione Italiana intrattiene due sedi separate a Trento e a Bolzano. La sede Rai di Bolzano a sua volta comprende la Rai Alto Adige in lingua italiana, la Rai S\u00fcdtirol in lingua tedesca e la Rai Ladinia in lingua ladina. La Rai Alto Adige lavora in collaborazione con la sede provinciale di Trento. Non esiste pertanto una RAI Trentino-Alto Adige a livello regionale.\nLa Radiotelevisione Azienda Speciale per la provincia autonoma di Bolzano diffonde sul territorio altoatesino i programmi radiotelevisivi di Germania, Austria e Svizzera, specialmente per la popolazione di lingua tedesca.\nReti private regionali sono Radio Tele Trentino Regionale (RTTR), Trentino TV (che offre la televisione delle minoranze linguistiche cimbra, mochena e ladina) e Video 33.\nEnogastronomia.\nMolti piatti, come i canederli, lo strudel, i crauti, denotano la vicinanza della cucina del Trentino-Alto Adige con quella austriaca.\nProdotto agroalimentare tipico del Trentino-Alto Adige \u00e8 lo speck.\nLa regione \u00e8 produttrice di diversi tipi di vino, tra cui l'Alto Adige Pinot Bianco, l'Alto Adige Valle Venosta Traminer aromatico, il Teroldego Rotaliano, il Lagrein, il Trentino Muller-Thurgau e il Trento spumante bianco, Alto Adige Valle Isarco Sylvaner Bressanone.\nUn pane tipico del Trentino-Alto Adige \u00e8 la spaccata.\nSport.\nLo sport pi\u00f9 praticato nella regione \u00e8 indubbiamente lo sci durante il periodo invernale con decine di stazioni invernali (es. Plan de Corones e Madonna di Campiglio) dei comprensori sciistici Dolomiti Superski, Skirama Dolomiti, Adamello Ski e Ortler SkiArena, mentre durante la stagione pi\u00f9 calda \u00e8 molto in voga l'escursionismo, l'alpinismo, l'arrampicata, il ciclismo amatoriale e cicloturistico. Ogni anno vi si disputano abitualmente 3 prove di Coppa del Mondo di sci: la discesa libera della Val Gardena sulla pista \"Saslong\", lo slalom gigante di Corvara in Badia sulla pista \"Gran Risa\" e lo slalom speciale di Madonna di Campiglio sulla pista \"3-Tre\". Per quanto riguarda lo sci di fondo famosa \u00e8 la \"marcialonga\" e la cronoscalata di Cavalese in Val di Fiemme.\nTra gli sport di squadra hanno ampia diffusione l'hockey su ghiaccio (la squadra pi\u00f9 blasonata della regione \u00e8 l'H.C. Bolzano, che dalla stagione 2013/14 non partecipa pi\u00f9 al campionato italiano bens\u00ec a quello austriaco), la pallavolo (il Trentino Volley \u00e8 pluricampione d'Italia), la pallacanestro (l'Aquila Basket Trento milita nella Serie A dal 2014-2015) e la pallamano (soprattutto in Alto Adige, con l'SSV Bozen Handball pluricampione d'Italia), il ciclismo con il Giro del Trentino, il Trofeo Melinda, la maratona delle Dolomiti oltre a essere spesso sede di tappe del Giro d'Italia con arrivi che hanno fatto la storia della \"corsa rosa\".\nTra gli sportivi di maggiore successo si ricordano la bi-campionessa olimpica del ciclismo su pista ad Atlanta \u201896 e Sydney 2000, Antonella Bellutti, il pluricampione di sci Gustav Th\u00f6ni, gli alpinisti Reinhold Messner e Cesare Maestri, lo scialpinista Toni Valeruz, lo slittinista Armin Z\u00f6ggeler, la sciatrice Isolde Kostner, la pattinatrice Carolina Kostner, il marciatore Alex Schwazer, i fondisti campioni olimpici Franco Nones e Cristian Zorzi, i ciclisti Francesco Moser, Maurizio Fondriest e Gilberto Simoni, il pallavolista Lorenzo Bernardi, la ciclista-fondista Maria Canins, la ciclista Letizia Paternoster, le tuffatrici Tania Cagnotto e Francesca Dallap\u00e9, il tuffatore Giorgio Cagnotto, i pattinatori Roberto Sighel, Matteo Anesi e Andrea Giovannini, i calciatori Fabio Depaoli, Andrea Pinamonti e Stefan Schwoch, il cestista Tomas Ress, il tennista Jannik Sinner, la biatleta Dorothea Wierer e il velista Ruggero Tita."}
{"id": "4173", "revid": "125891536", "url": "https://it.wikipedia.org/wiki?curid=4173", "title": "Trapani", "text": "Trapani (, \"Tr\u00e0pani\" in siciliano) \u00e8 un comune italiano di abitanti, capoluogo dell'omonimo libero consorzio comunale in Sicilia.\nTrapani ha sviluppato nel tempo una fiorente attivit\u00e0 economica legata all'estrazione e al commercio del sale, giovandosi della sua posizione naturale, proiettata sul Mediterraneo, e del suo porto, antico sbocco commerciale per Eryx (l'odierna Erice), sita sul monte omonimo che sovrasta Trapani. L'economia oggi si basa sul terziario, sulla pesca (anticamente quella del tonno rosso, con la mattanza), sull'estrazione ed esportazione del marmo, sulle attivit\u00e0 legate al commercio e al turismo.\nL'agglomerato urbano include anche la popolosa frazione di Casa Santa, appartenente al comune di Erice.\nGeografia fisica.\nTerritorio.\nTrapani \u00e8 posizionata nella parte pi\u00f9 occidentale della Sicilia, nel promontorio dell'antica \"Drepanum\" in latino, dal greco \"Drepanon\" (\"\u0394\u03c1\u03ad\u03c0\u03b1\u03bd\u03bf\u03bd\", \"falce\"), data la forma della penisola su cui sorge la citt\u00e0. Il territorio comunale \u00e8 vasto 271 chilometri quadrati, il pi\u00f9 esteso della provincia, con una densit\u00e0 di 260 circa abitanti per chilometro quadrato. La citt\u00e0 ha un'altitudine media di tre metri sul livello del mare.\nIl suo territorio comunale \u00e8 attraversato dal fiume Chinisia.\nFanno inoltre parte del territorio di Trapani l'Isola della Colombaia, lo Scoglio Palumbo, l'Isola degli Asinelli e gli scogli Porcelli.\nClima.\nLa citt\u00e0 di Trapani si caratterizza per il tipico clima mediterraneo, costituito da inverni tiepidi ed estati calde ma generalmente non torride e ventilate; solo durante le onde di calore e in presenza di venti di scirocco provenienti dal Sahara le temperature massime possono attestarsi attorno ai 40\u00a0\u00b0C, ma con umidit\u00e0 relativa che crolla letteralmente. I venti sono frequenti, e le precipitazioni si attestano sui 450\u00a0mm annui, con marcato minimo estivo e picco autunnale molto contenuto.\nDi seguito \u00e8 riportata la tabella con le medie climatiche registrate nel trentennio 1971-2000:\nOrigini del nome.\nLa mitologia vuole che una falce caduta dalle mani di Cerere oppure di Saturno, quest'ultimo il tradizionale dio patrono della citt\u00e0, si mut\u00f2 in una lingua di terra arcuata sulla quale sorse poi la citt\u00e0, per tale forma detta appunto \"Drepanon\" (\"falce\" in greco antico).\nNell'Eneide, Virgilio racconta che il padre di Enea, Anchise mor\u00ec a Drepanum e, dopo la fuga da Didone, l'eroe troiano vi ritorn\u00f2 per celebrarvi dei giochi, i ludi novendiali.\nStoria.\nLa fondazione.\nI fondatori del primo nucleo abitativo di Trapani furono probabilmente gli Elimi, un popolo stanziatosi nella Sicilia occidentale in epoca protostorica e di cui Eryx (Erice) era uno dei centri principali. Il piccolo villaggio di Trapani doveva sorgere su un'isola divisa dall'entroterra paludoso mediante un canale navigabile e rivestiva il ruolo di porto commerciale di Erice. Trapani divenne presto una citt\u00e0-emporio grazie alla sua felice posizione geografica.\nL'influenza cartaginese.\nTra IX e VIII secolo a.C. si afferm\u00f2 a Trapani l'influenza punica.\nDurante le guerre contro i Greci e Siracusa dei secoli successivi, Trapani si fortific\u00f2 e si mantenne saldamente alleata alla citt\u00e0 di Cartagine. Nel 260 a.C. Amilcare giunto in Sicilia, ne rafforz\u00f2 la cinta muraria, fece costruire il Castello di Terra, la Torre Pali e la Torre Peliade o \"Colombaia\" e vi trasfer\u00ec parte degli abitanti di Erice. Il generale Aderbale, che vi aveva insediato il comando generale delle forze cartaginesi, sconfisse i Romani nella battaglia di Trapani. Drepano (Trapani), insieme a Lilibeo, fu una delle ultime roccaforti cartaginesi in Sicilia.\nDai Romani alla dominazione spagnola.\nL'importante posizione strategica fu utilizzata durante la Prima guerra punica quando i Cartaginesi sconfissero la flotta romana nella Battaglia di Trapani del 249 a.C. Ma alcuni anni dopo, nel 241 a.C., Gaio Lutazio Catulo sbaragli\u00f2 la flotta cartaginese nella battaglia delle Isole Egadi che pose fine alla guerra. I Romani cos\u00ec conquistarono la citt\u00e0, latinizzandone il nome in \"Drepanum\".\nI Romani trattarono le citt\u00e0 siciliane a seconda della loro condotta durante la guerra punica. \"Drepanum\" rientr\u00f2 fra le 26 citt\u00e0 censorie (\"civitates censoriae\") ovvero fra quelle pi\u00f9 pertinaci nella resistenza contro i Romani. Osteggiata dai Romani, che non le perdonarono la fedelt\u00e0 a Cartagine, Trapani entr\u00f2 in un periodo di decadenza e si spopol\u00f2.\nDopo i Romani, dominarono la citt\u00e0 i Vandali, poi i Bizantini, ma fu nel IX secolo d.C. con gli Arabi (che la chiamarono \"Itr\u00e0binis\", \"Tar\u00e0banis\", \"Tr\u00e0panesch)\" e con i Normanni (che la conquistarono nel 1077 guidati da Ruggero I) che la citt\u00e0 raggiunse un fervido sviluppo, florida nei commerci e nelle attivit\u00e0 culturali, cos\u00ec il porto ebbe grande fermento anche grazie alle crociate. Il porto di Trapani, durante il Medioevo, fu uno dei pi\u00f9 importanti del Mediterraneo: tutte le pi\u00f9 potenti citt\u00e0 marinare (Genova, Pisa, Venezia, Amalfi) avevano un consolato nel porto trapanese e, specialmente con le prime due, Trapani aveva l'accordo per fungere da scalo verso i loro possedimenti nell'Africa settentrionale.\nNel 1266 la flotta Veneziana e Genovese si scontrarono davanti al porto di Trapani durante la guerra di San Saba. I Veneziani catturarono l'intera flotta genovese.\nDopo un breve periodo sotto gli Angioini, Trapani partecip\u00f2 attivamente alla sollevazione dei Vespri siciliani guidati da Palmiero Abate, passando nel 1282 agli Aragonesi. Durante il XIV e il XV secolo la citt\u00e0 si ingrand\u00ec e divenne il centro economicamente e politicamente pi\u00f9 importante della Sicilia occidentale. Nel 1478, Ferdinando il Cattolico concesse alla citt\u00e0 il titolo di \"Invittissima\" al riguardo \u00abdelle gloriose resistenze fatte sempre ai nemici del regno\u00bb.\nIl 20 agosto 1535 Carlo V, arriv\u00f2 a Trapani dopo aver conquistato Tunisi. La citt\u00e0 si era ormai talmente affermata nello scacchiere geopolitico dell'epoca da meritare dallo stesso Carlo V l'appellativo di \"Chiave del Regno\". Durante la sua permanenza a Trapani, Carlo V giur\u00f2 di mantenere i privilegi della citt\u00e0, compreso quello con cui il Senato cittadino poteva conferire lauree in medicina, fisica, teologia, matematica, belle arti e giurisprudenza. Nel 1589, Trapani da semplice \"Terra\" divenne \"Civitas\".\nNel XVII secolo Trapani conobbe un periodo di decadenza soprattutto a causa delle insurrezioni dovute a carestie, come nel 1647 e nel 1670-1673, e della pestilenza nel 1624.\nIl XVIII secolo vide aumentare sensibilmente la popolazione trapanese che pass\u00f2 da circa 16.000 a 25.000 abitanti.\nDai Borboni al fascismo.\nDopo le brevi parentesi sabauda (1713) e austriaca (1720), dalla seconda met\u00e0 del Settecento inizia il Regno borbonico che continuer\u00e0 fino al 1860.\nNel 1756 fu assegnato a degli scalpellini trapanesi il compito di lavorare gli scaloni della scala regia della Reggia di Caserta.\nI Borboni procedettero alla bonifica di alcune aree della citt\u00e0 e al suo sviluppo urbanistico. In questo periodo i trapanesi si dedicano al commercio e all'industria del sale e alle tonnare. Trapani partecip\u00f2 attivamente ai moti del 1848-1849, sanguinosamente repressi. Nel 1861 Trapani si pronunci\u00f2 con il plebiscito per il Regno d'Italia.\nDopo la Prima guerra mondiale (durante la quale Trapani ebbe circa 700 caduti), la citt\u00e0 visse un periodo di sviluppo: le industrie legate alle saline, alle tonnare, al vino, all'olio fecero di Trapani una citt\u00e0 particolarmente dinamica non solo dal punto di vista economico ma anche culturale. Nel 1924 Mussolini, dopo una visita in citt\u00e0, decise di inviare a Trapani il prefetto Cesare Mori che, dopo poco pi\u00f9 di un anno, fu trasferito a Palermo con poteri straordinari per la repressione del fenomeno mafioso.\nLa Seconda guerra mondiale vide Trapani impegnata come porto e base sommergibilistica di primaria importanza e, con i locali aeroporti di Milo e di Chinisia, divenne punto di collegamento dei rifornimenti per le truppe dell'Asse in Nord Africa. Sub\u00ec pesanti bombardamenti: fu bombardata dai francesi il 22 giugno 1940, dalla RAF il 10 novembre 1941 e il 31 maggio 1942, subendo poi 27 bombardamenti degli angloamericani da gennaio a luglio 1943, con la conseguente distruzione dell'intero quartiere storico di San Pietro. Le incursioni aeree che devastarono la citt\u00e0 la collocarono al nono posto dei capoluoghi di provincia italiani bombardati. Il 22 luglio 1943 le truppe alleate di Patton giunsero nella piazza di Trapani trovando una citt\u00e0 stremata.\nEt\u00e0 contemporanea.\nNel referendum del 1946 la Provincia di Trapani si schier\u00f2, unica in Sicilia, in maggioranza per la Repubblica. Il capoluogo, al contrario, espresse un voto monarchico. Tra il 1950 e il 1965 vi fu una lenta ripresa delle attivit\u00e0 industriali e commerciali, ma la citt\u00e0 non si risollev\u00f2 mai del tutto dalla crisi dell'immediato dopoguerra ripiegando anonimamente nel terziario e nelle attivit\u00e0 connesse al suo ruolo politico e amministrativo di capoluogo di provincia. Il terremoto della Valle del Belice del gennaio del 1968 provoc\u00f2 morte e dolore anche nella citt\u00e0 di Trapani. Altri lutti con l'alluvione del 1965 e con quella del 5 novembre 1976 che provoc\u00f2 16 morti.\nCon gli anni novanta la citt\u00e0 si \u00e8 proposta con pi\u00f9 convinzione rispetto al passato come meta di interesse turistico, storico, culturale e sportivo attraverso piani di riqualificazione del centro storico, la realizzazione di nuove infrastrutture urbane, l'incremento di attivit\u00e0 ricettive, di ristorazione e di intrattenimento, con una pi\u00f9 spiccata attenzione alla valorizzazione del suo ingente patrimonio storico, architettonico e naturalistico.\nNegli ultimi anni la citt\u00e0 ha assunto anche una rilevanza internazionale con eventi di indubbia importanza sia culturale, come le mostre su Caravaggio, Leonardo Da Vinci e del Crocifisso Ritrovato di Michelangelo, sia sportivo con alcune delle fasi della Vuitton Cup.\nSimboli.\nLo stemma del Comune di Trapani \u00e8 stato concesso con decreto del Capo del governo dell'11 agosto 1928.\nLe cinque torri rappresentano le prime cinque torri che difendevano il nucleo della citt\u00e0: la Torre Pali, oggi scomparsa; la Torre Vecchia; la Torre di Porta Oscura; la Torre del Castello di Terra; la Torre Peliade o del Castello di Mare detta anche \"Colombaia\".\nLa falce che sormonta le torri richiama immediatamente la forma falcata della penisola sulla quale si adagia la citt\u00e0 di Trapani (\"Dr\u00e9panon\" in greco vuol dire \"falce\").\nIl ponte con i tre archi rappresenterebbe le antiche porte di accesso alla citt\u00e0, mentre altre interpretazioni ritengono sia l'antico acquedotto che collegava il centro urbano alle sorgenti di campagna lungo il tratto di strada che prende oggi il nome di via Archi.\nOnorificenze.\nLa citt\u00e0 di Trapani \u00e8 la XIV tra le 27 citt\u00e0 decorate con la medaglia d'oro alle Citt\u00e0 \"Benemerite del Risorgimento nazionale\" per le azioni patriottiche compiute dalla citt\u00e0 nel periodo del Risorgimento. L'onorificenza fu assegnata nel 1899 da re Umberto I. Il 31 dicembre 1961 Trapani \u00e8 stata insignita dal Presidente della Repubblica della Medaglia d'oro al valor civile per le numerose vittime subite nel corso dei bombardamenti degli Alleati durante la Seconda guerra mondiale.\nMonumenti e luoghi d'interesse.\nSaline.\nSono ancora attive le saline trapanesi, con preziose testimonianze di archeologia industriale.\nLe saline insistono nell'area della Riserva naturale orientata Saline di Trapani e Paceco gestita dal WWF e caratterizzata da una flora e da una fauna notevolissime. Grazie alla tutela garantita dalla Riserva, l'attivit\u00e0 delle saline e la produzione del sale sono aumentate favorendo al contempo il ritorno e la riproduzione di decine di specie di uccelli migratori, tra cui il fenicottero rosa.\nSociet\u00e0.\nGeografia amministrativa.\nTrapani confina con il comune di Erice nel quale risiede parte della popolazione cittadina, soprattutto nella frazione di Casa Santa, di circa 24.000 abitanti, che dista circa 13 km dalla sede comunale ma \u00e8 adiacente all'abitato di Trapani. Poich\u00e9 anche l'ospedale cittadino ricade nel territorio di Erice, le nuove nascite vengono sempre ascritte a questo comune, e non a quello di Trapani. Basti pensare, ad esempio, che tra il 1990 e il 2000 risultarono ufficialmente nate a Trapani solo cinque persone. Per questo motivo, l'anagrafe del Comune di Trapani non dispone di dati che rispecchino effettivamente la composizione demografica trapanese.\nProgetti di ridefinizione dei confini comunali non hanno ancora prodotto risultati.\nCon un referendum del 2019 otto frazioni: Fontanasalsa, Guarrato, Rilievo, Locogrande, Marausa, Palma, Salinagrande e Pietretagliate hanno chiesto di costituirsi in comune autonomo. Queste hanno complessivamente una popolazione residente pari a 8.669 abitanti e rappresentano circa il 12,5% degli abitanti del comune di Trapani. Con la legge regionale n. 3 del 10 febbraio 2021 l'Assemblea regionale siciliana ha approvato la costituzione del nuovo comune di Misiliscemi, il cui iter per la effettiva costituzione, struttura organizzativa e amministrativa, \u00e8 ancora in corso.\nEvoluzione demografica.\nCompresa la citata frazione ericina di Casa Santa l'abitato di Trapani conta quasi abitanti.\nEtnie e minoranze straniere.\nI cittadini stranieri residenti a Trapani sono , cos\u00ec suddivisi per nazionalit\u00e0:\nL'Amministrazione comunale ha recentemente istituito la Consulta degli immigrati. L'Organo \u00e8 formato da 15 membri eletti fra i cittadini extracomunitari residenti da almeno un anno. A seguito delle elezioni del dicembre 2013 \u00e8 stato eletto presidente della Consulta il tunisino Mourad Aissa.\nReligione.\nLa citt\u00e0 fa parte della Diocesi di Trapani. La Cattedrale della chiesa vescovile trapanese \u00e8 dedicata a San Lorenzo.\nEnti e istituzioni.\nTrapani \u00e8 sede di:\nIl Presidio ospedaliero S. Antonio Abate si trova in citt\u00e0, ma a Casa Santa, nel territorio di Erice, come anche il distretto sanitario Trapani 1 e la Casa circondariale.\nCultura.\n\u00c8 una citt\u00e0 che \u00e8 stata sempre il polo culturale dell'intera provincia, contando uno dei pi\u00f9 antichi ginnasi della Sicilia, biblioteche e musei. Oggi \u00e8 sede di istituti d'arte, musicali e di vari corsi di laurea. Nel 1928 Marinetti dedic\u00f2 una celebre poesia alla citt\u00e0.\nIstruzione.\nMolti sono gli studenti pendolari dell'intera provincia che si recano a Trapani citt\u00e0 nel periodo scolastico per accedere ai vari gradi d'istruzione statale.\nI pi\u00f9 antichi istituti trapanesi sono il \"Liceo classico Ximenes\", l'Istituto nautico Marino Torre e il Liceo scientifico Vincenzo Fardella.\nSono presenti inoltre il Liceo statale \"Rosina Salvo\" (con indirizzo\nlinguistico, scienze umane, economico-sociale, e artistico (\"Michelangelo Buonarroti\"), due Istituti Tecnici Economici (\"Sciascia e Bufalino\", \"S. Calvino\"), un Istituto Tecnico Industriale (\"L. Da Vinci\"), un Istituto Tecnico per Geometri (B. Amico\"), tre Istituti Professionali (Alberghiero e servizi di Ristorazione, Servizi commerciali e Socio-sanitari, Industria e Artigianato).\nBiblioteche.\nLa Biblioteca Fardelliana, inaugurata nel 1830 \u00e8, con circa 150.000 volumi e preziosi incunaboli, una delle pi\u00f9 importanti biblioteche siciliane. La biblioteca possiede anche una serie di incisioni originali di Giovan Battista Piranesi e un'importante emeroteca.\nUniversit\u00e0.\nIl Polo Universitario di Trapani, sede distaccata dell'Universit\u00e0 degli Studi di Palermo, si trova sul lungomare Dante Alighieri. La collaborazione tra l'Ateneo palermitano e il Consorzio Universitario di Trapani (di cui fanno parte enti pubblici, come i Comuni, e privati della Provincia di Trapani) ha sviluppato attivit\u00e0 di ricerca e corsi di Laurea delle facolt\u00e0 di:\nInfine l'Ospedale Sant'Antonio abate \u00e8 sede del Corso di Laurea in Ostetricia della facolt\u00e0 di Medicina e Chirurgia dell'Universit\u00e0 di Palermo.\nMedia.\nLa citt\u00e0 vanta un'antica tradizione nell'informazione. Gi\u00e0 ai primi del Novecento, insieme ai settimanali \"La Gazzetta di Trapani\" e la \"Gazzetta del Popolo\", veniva pubblicato un quotidiano, \"Il Corriere politico-quotidiano\", diretto da Gustavo Ricevuto. Alla fine della prima guerra mondiale nacquero diversi settimanali come \"Il Faro\", \"Stroncature\", \"Il rinnovamento\", \"Eco democratica\", \"La difesa dei lavoratori\", \"Falce e Martello\", \"La nuova Battaglia\", \"Il Baluardo\", \"La vedetta fascista\", \"La Vanga\".\nDurante gli anni trenta escono \"Il Littorio\", e \"Cronache Nostre\".\nDopo l'arrivo degli Alleati nel luglio 1943, nacquero il \"Corriere trapanese\", \"Stroncature\", la \"Gazzetta del Popolo\".\nNel 1950 esce il settimanale \"Trapani sera\", che insieme a \"Trapani nuova\" continu\u00f2 a pubblicarsi per un trentennio.\nNegli anni ottanta nacquero diverse Tv locali - \"Telescirocco\", \"RTC\", \"Videosicilia\", \"Telesud\", che diedero notevole impulso all'informazione. Proprio a \"RTC\", dal 1987 collabor\u00f2 Mauro Rostagno, sociologo torinese impegnato anche in inchieste sui legami tra classe dirigente locale e criminalit\u00e0 organizzata e rimasto vittima di un agguato mafioso un anno dopo.\nNel 1990 alla redazione locale del \"Giornale di Sicilia\" si aggiunse quella de \"La Sicilia\". Altri due quotidiani palermitani, \"Il Mediterraneo\" e \"Oggi Sicilia\", aprirono qualche anno dopo redazioni in citt\u00e0, ma durarono pochi mesi. Altri periodici, come \"TrapaniOk\" e \"Quarto Potere\", durati alcuni anni, hanno cessato la pubblicazione.\nOggi in citt\u00e0 ha sede solo una Tv, \"Telesud 3\", nonch\u00e9 due \"fogli\" locali, a periodicit\u00e0 settimanale, \"SocialTP\", e quotidiano \"Il Locale News\"\nDiverse, invece, le testate giornalistiche online, come \"PrimaPaginaTrapani\", \"TrapaniOggi\", \"Trapani Ok\", \"Trapanisi\".\nCinema.\nL'intera prima stagione della serie televisiva \"La Piovra\" fu girata in citt\u00e0. Da allora il suo territorio \u00e8 stato scelto diverse volte come \"location\" di film e fiction.\nFilm girati, in tutto o in parte, a Trapani:\nCucina.\nLa cucina della citt\u00e0 \u00e8 basata sia sulle tipiche specialit\u00e0 marinare, tra i piatti pi\u00f9 famosi il cuscus di pesce, che sui prodotti della terra, tra i pi\u00f9 noti rappresentanti il pesto alla trapanese, localmente noto come \"pasta cu l'agghia\".\nGeografia antropica.\nUrbanistica.\n\u00c8 possibile distinguere in modo netto la parte antica della citt\u00e0, dalla parte moderna. Si trovava nei pressi dell'attuale Via Spalti il canale d'acqua di divisione tra le mura di difesa del centro storico e la parte periferica, in cui si \u00e8 sviluppata la citt\u00e0 moderna; il canale, inoltre, univa le acque al nord della citt\u00e0 con quelle a sud.\nLa via Ammiraglio Staiti e il viale Regina Elena, percorrono la zona portuale relativa al traffico passeggeri. La continuit\u00e0 data da corso Vittorio Emanuele e dall'intera via Libert\u00e0, costituisce l'unico asse viario in uscita dal centro storico a nord. La restante parte del corso Vittorio Emanuele, insieme alle vie Torrearsa e Garibaldi, sono interamente pedonali.\nProgettata e realizzata alla fine dell'Ottocento nell'ambito dell'espansione concepita dal Piano Talotti, \u00e8 costituita principalmente da strade parallele e perpendicolari tra loro. L'asse viario pi\u00f9 importante \u00e8 indubbiamente la via Giovan Battista Fardella. Da piazza Martiri D'Ungheria, si ha da una parte il proseguimento della via G.B.Fardella con il corso Piersanti Mattarella, dall'altra il proseguimento con le vie Conte Agostino Pepoli e Palermo. Due sono le strade che costituiscono le viabilit\u00e0 alternative alla trafficata Via G.B. Fardella: le vie Vespri e Marino Torre.\nLa fascia costiera a nord della citt\u00e0 \u00e8 percorsa interamente dal lungomare Dante Alighieri, che collega il centro storico alla zona periferica della citt\u00e0, per continuare nei territori pedemontani di Erice, Valderice e Custonaci. Altre principali strade sono la via Marsala, che prosegue con la s.s. 115, e la via Virgilio. La dorsale Z.I.R. \u00e8 un'ampia strada di collegamento della zona portuale con la periferia a sud della citt\u00e0.\nFrazioni.\nLe principali frazioni appartenenti al vasto territorio trapanese sono:\nEconomia.\nIndustria e artigianato.\nFamosa nel periodo pre-industriale per l'artigianato del corallo e l'argenteria, tra XVIII e XIX secolo Trapani divent\u00f2 uno dei principali poli agroalimentari del Mediterraneo. Trapani era rinomata soprattutto per il sale delle sue saline, oggi ancora attive grazie alla Sosalt e la provincia per il vino (in particolare il vino marsala), molto apprezzato sul mercato inglese. Entrambi i prodotti venivano principalmente esportati attraverso l'importante flotta commerciale di stanza nel porto.\nImportante anche la produzione vinicola: il suo territorio fa parte delle zone di produzione dell'Erice Doc con aziende come Firriato, Cantina sociale di Trapani e Fazio wines, e del Marsala Doc, con l'azienda Tenute Fardella della Ripa.\nAlla met\u00e0 del XX secolo si svilupp\u00f2 l'industria marmifera, di cui resta in attivit\u00e0 solo il bacino di Custonaci.\nLa zona \u00e8 anche ricca di uliveti, l'olio trapanese fa parte della DOP Valli Trapanesi.\nSviluppato il settore terziario. Di rilievo la cantieristica: il porto ospita due bacini di carenaggio e otto scali d'alaggio e i nuovi cantieri navali HSC Shipyard.\nAlcune Societ\u00e0, con sede legale ed operativa in citt\u00e0, si sono affermate nell'ambito nazionale ed internazionale. Tra le pi\u00f9 importanti nel trasporto marittimo Liberty Lines, nei prodotti di tonnara la Nino Castiglione, nei prodotti di pelletteria ed abbigliamento la \"Stefano Corsini\". \"Demopolis\" rappresenta uno dei pi\u00f9 importanti istituti di ricerche nazionali, diretto da Pietro Vento.\nSi svolge a Trapani da quindici edizioni, nel mese di giugno, la Fiera Campionaria dell'ARtigianato, COmmercio e INdustria (\"AR.CO.IN\").\nLa lavorazione del corallo.\nTra XV e XVI secolo i pescatori trapanesi iniziarono a praticare la pesca del corallo, cos\u00ec si svilupp\u00f2 un fiorente artigianato per la sua lavorazione. I maestri corallari acquistarono fama in tutto il bacino del Mediterraneo con i loro prodotti artistici. Si consolid\u00f2 una rete di committenze prestigiose in tutta Europa e fu cos\u00ec possibile produrre opere sempre pi\u00f9 ricche ed elaborate. Presso il Museo Pepoli si possono ammirare sculture, monili e altre opere dei maestri trapanesi realizzate in corallo.\nOggi, tuttavia, la pesca \u00e8 quasi del tutto scomparsa, mentre \u00e8 limitata a qualche artigiano la lavorazione del corallo. Maria Concetta di Natale sostiene che la pi\u00f9 antica lavorazione del corallo a Trapani era caratterizzata dalla produzione di grossi grani di corallo con cui si usavano comporre i paternostri. La tecnica di lavorazione con il bulino, dal maestro corallaro Antonio Ciminello, consentiva invece, di realizzare sculture di minuscole dimensioni.\nLa tecnica del retroincastro \u00e8 stata utilizzata tra la fine del Cinquecento e la fine del Seicento per la decorazione di acquasantiere, vassoi e piatti; consiste nell'inserimento di piccoli elementi di corallo (a forma di puntini, virgole, baccelli, gocce) all'interno di due lastre di rame dorate perforate dal verso. Venivano fissati con pece, cera e chiusi con tela. La tendenza al gusto barocco porta alla sostituzione di questa tecnica con quella della cucitura, fatta di fili metallici e di pernetti, di elementi di corallo floreali, fitoformi ridondanti di motivi curvilinei. Filigrana, argento, pietre colorate, madreperla, avorio, tartaruga e ambra sostituiscono le decorazioni bianche e blu nel rame dorato.\nPesca.\nLa pesca a Trapani vanta un'antica tradizione, specialmente del tonno per la quale si usava la classica tecnica della mattanza nelle varie tonnare situate in citt\u00e0 e nei dintorni: (San Giuliano, San Cusumano, Isola di Formica) e in provincia (Favignana, Bonagia, San Vito Lo Capo, Scopello, Capo Granitola).\nOggi la flotta da pesca trapanese \u00e8 la quarta della Sicilia: il porto peschereccio ospita 142 imbarcazioni di piccola e media pesca, per un totale di 2805 TSL (tonnellate stazza lorda). L'antico mercato del pesce, dopo essere stato ristrutturato nel 1998, \u00e8 adesso utilizzato per eventi culturali. Il nuovo mercato del pesce per la vendita al dettaglio trova collocazione nei pressi di Piazza Scalo D'Alaggio, in prossimit\u00e0 del porto peschereccio. Ampio e moderno, \u00e8 maggiormente funzionale all'attivit\u00e0 della pesca. Nella stessa zona vi \u00e8 la struttura del mercato all'ingrosso del pesce. Rappresenta l'unico mercato in Provincia e la sua ristrutturazione recente, con fondi europei, lo pone all'avanguardia in ambito nazionale sia come commercializzazione che come rintracciabilit\u00e0 del prodotto.\nTurismo.\nNegli ultimi anni, la scelta della amministrazione di puntare alla riqualificazione del centro storico, lo sviluppo efficiente del vicino aeroporto di Birgi \"Vincenzo Florio\" e la presenza di numerose navi da crociera hanno determinato una crescita esponenziale delle presenze turistiche in citt\u00e0: rispetto ai decenni trascorsi al tradizionale turismo di passaggio, verso l'arcipelago delle Egadi o Erice, si \u00e8 aggiunto quello stanziale, favorito anche da alcune peculiarit\u00e0 della citt\u00e0 come l'immediata vicinanza dell'attracco delle navi da crociera alla parte commerciale del centro storico e delle spiagge attigue ad esso.\nSi \u00e8 avuto, quindi, uno sviluppo delle sistemazioni alberghiere in citt\u00e0 e nei dintorni, con la nascita di villaggi turistici, hotel, agriturismi e bed and breakfast, e la creazione di una nuova movida grazie alla presenza di discoteche e nuovi lidi balneari oltre che di servizi al turista come il Wi-Fi libero nelle zone del centro storico e del lungomare Dante Alighieri per 60 minuti al giorno.\nInsieme ad altri comuni, \u00e8 parte delle Strade del vino Erice Doc, dell'Associazione Citt\u00e0 del Vino, del movimento Patto dei sindaci, del Distretto turistico territoriale \"Sicilia occidentale\" e del Patto territoriale Trapani Nord.\nInfrastrutture e trasporti.\nStrade.\nDalla citt\u00e0 di Trapani \u00e8 possibile raggiungere Palermo tramite l'Autostrada A29: sono circa 97 i chilometri che separano i due capoluoghi. L'autostrada, naturale prosecuzione della circonvallazione di Trapani, si diparte ad est permettendo di raggiungere le citt\u00e0 dell'entroterra provinciale e anche l'Aeroporto di Palermo-Punta Raisi, distante circa 80\u00a0km. Le statali S.S. 187 e S.S. 115 permettono il collegamento dal capoluogo rispettivamente ai comuni posti a nord della provincia e ai centri di Marsala, Mazara del Vallo e Castelvetrano, a sud. La S.P. 21 collega direttamente il capoluogo all'Aeroporto di Trapani-Birgi, che \u00e8 raggiungibile anche tramite una bretella dell'A29.\nFerrovie.\nDue sono le linee che collegano Trapani a Palermo: l'una, che \u00e8 la via pi\u00f9 breve, \u00e8 denominata Trapani-Palermo via Milo e passa per la stazione di Alcamo diramazione e, appunto, dalla frazione trapanese di Milo, mentre l'altra attraversa i centri a sud della provincia prima di raggiungere Alcamo e il capoluogo di regione. La Trapani-Palermo via Milo \u00e8 attualmente chiusa per una frana che ha interessato il tracciato avvenuta nel 2013. I lavori per il ripristino della tratta sembrano aver avuto un ok nell'ambito del piano \"Italia veloce\" del 2020.\nLa Stazione Ferroviaria di Trapani si trova al centro della citt\u00e0 e consente di raggiungere con facilit\u00e0 il centro storico e il porto. La linea ferroviaria \u00e8 a binario unico e finora non elettrificata.\nPorti.\nIl \"Porto di Trapani\" ha una posizione centrale rispetto al Mediterraneo, quindi ideale scalo per i traffici commerciali e passeggeri che attraversano il Canale di Sicilia. La sua particolare conformazione permette di dare a Trapani l'appellativo di \"citt\u00e0-porto\", una delle pochissime in Italia. \u00c8 possibile distinguerlo in tre zone: la prima, riservata al traffico passeggeri, \u00e8 quella che si inserisce perfettamente nel centro storico della citt\u00e0; la seconda \u00e8 quella costituita del porto peschereccio ad ovest della citt\u00e0, e infine la terza \u00e8 quella riservata al traffico merci.\nDal porto, turistico e commerciale, \u00e8 possibile raggiungere con Siremar,\"Traghetti delle Isole\" e Liberty Lines le Isole Egadi e Pantelleria, ma anche con Tirrenia la destinazione di Cagliari, con Liberty Lines Tunisi e con \"Italtrag\" Livorno. Dal 2019 la societ\u00e0 Corsica Ferries - Sardinia Ferries opera collegamenti con i porti francesi di Nizza e Tolone.\nIl traffico crocieristico \u00e8 rilevante e si attesta tra i 100.000 e i 500.000 passeggeri, 13\u00b0 approdo in Italia e 3\u00b0 in Sicilia. Trapani \u00e8, tra le altre, porto di imbarco delle MSC Crociere e della Costa Crociere.\nAeroporti.\nL'aeroporto di Trapani-Birgi \u00e8 un aeroporto militare aperto al traffico civile situato a circa 15\u00a0km dalla citt\u00e0. Si trova sul territorio del comune di Misiliscemi e in misura minore su quello di Marsala, in cui ricade la porzione finale della pista principale.\nSul terreno e nei locali del vecchio aeroporto militare di Trapani-Milo, un territorio di oltre 90 ettari alla periferia della citt\u00e0, sorge dal 1975 la \"Base di lancio palloni stratosferici\" dell'Agenzia spaziale italiana. \u00c8 una delle poche strutture al mondo in grado di poter gestire palloni per lanci transmediterranei e transatlantici. Di recente \u00e8 stata titolata a Luigi Broglio.\nIn precedenza \u00e8 stato attivo per alcuni anni l'aeroporto di Trapani-Chinisia, a poca distanza dall'attuale aerostazione di Trapani-Birgi, utilizzato come aerostazione militare e civile.\nMobilit\u00e0 urbana.\nUnico esempio nell'intera provincia, Trapani \u00e8 la sola citt\u00e0 a poter disporre di un servizio di trasporto urbano. L'ATM Trapani Azienda Trasporti e Mobilit\u00e0 (ex SAU) gestisce tale servizio all'interno del territorio comunale con 12 linee urbane e 3 extraurbane. Per la mobilit\u00e0 all'interno del centro storico vengono utilizzati alcuni bus elettrici (\"pollicino\") che possono transitare nelle Zone a Traffico Limitato (ZTL).\nTra il 1952 e il 1967 Trapani fu servita da una filovia, la quale sostituiva una tranvia risalente al 1919. Trapani fu infatti una delle prime citt\u00e0 siciliane a dotarsi dei tram come sistema di trasporto pubblico. Inaugurati nel 1919, le linee che percorrevano le vie principali della citt\u00e0 erano sia a binario unico che a doppio binario. Il sistema venne poi dismesso nel 1952.\nSebbene abbandonata, esiste ancora la cosiddetta \"Casa del Tram\", nei pressi di Piazza Martiri D'Ungheria, dove venivano depositate le carrozze.\nA Trapani vi \u00e8 una sede della Azienda Siciliana Trasporti (AST), che costituisce, assieme alla sede di Palermo, la Struttura territoriale occidentale della azienda stessa.\nLe 14 tratte gestite dalla AST collegano il Capoluogo ad infrastrutture quali l'aeroporto di Trapani-Birgi e la Funivia Trapani-Erice, a localit\u00e0 turistiche come San Vito Lo Capo e alle cittadine dell'hinterland della Citt\u00e0.\nAmministrazione.\nDall'11 giugno 2018, il sindaco della citt\u00e0 \u00e8 Giacomo Tranchida (PD).\nSport.\nLa societ\u00e0 di calcio pi\u00f9 importante \u00e8 il . Fondata il 2 aprile 1905 e terza societ\u00e0 calcistica pi\u00f9 antica in Sicilia, dopo Palermo e Messina, attualmente della societ\u00e0 Alivision, gioca allo Stadio Polisportivo Provinciale.\nIl club, che ha principalmente giocato nei campionati di Serie C, ha ottenuto una storica promozione in Serie B (dopo averla sfiorata pi\u00f9 volte sotto le presidenze Bassi in vari campionati di terza serie tra la fine degli anni cinquanta e i primi anni sessanta, Bulgarella nel campionato 1994-1995 e Morace nel campionato 2011-2012) nell'anno sportivo 2012-2013. In B ha sfiorato la promozione in Serie A nei play-off per l'accesso diretto al campionato 2016-2017, nella stagione 2015-2016, giungendo terza (record assoluto) e perdendo la finale contro il Pescara. In quella stagione il Trapani fece registrare il record di vittorie consecutive nel campionato cadetto (8), record tuttora detenuto insieme alla Juventus 2006/2007 e al Verona 2011/2012.\nLa societ\u00e0 cestistica pi\u00f9 importante della citt\u00e0 \u00e8 la Pallacanestro Trapani SC, precedentemente conosciuta come \"Basket Trapani\". Nell'anno sportivo 2010-2011 si \u00e8 classificata prima del girone ed ha ottenuto la promozione in Lega 2 ai danni di Ostuni: la promozione in contemporanea delle massime espressioni cittadine di calcio e basket \u00e8 stato un traguardo storico, mai verificatosi prima. Unico trofeo nella bacheca della societ\u00e0 \u00e8 la Winter Cup, vinta il 9 marzo 2008 battendo Siena per 89-70. Tra la fine degli anni ottanta e i primi anni novanta si consolid\u00f2 la tradizione cestistica della citt\u00e0 grazie ai successi della Pallacanestro Trapani che per anni ha disputato campionati di A2 fino alla promozione in A1.\nLa societ\u00e0 pallavolistica pi\u00f9 importante \u00e8 la Pallavolo Trapani, nata nel 1999, e militante in serie B2. Il 20 aprile 2013 conquista la storica promozione in B1.\nLa Citt\u00e0 ha negli anni consolidato l'organizzazione di importanti gare podistiche. Tra le pi\u00f9 note:\nLa gara di triathlon \"Trapaniman 113km\" si configura come una gara di Half Ironman e prevede 1,9\u00a0km di nuoto, 90\u00a0km di bicicletta ed una mezza maratona (21,1\u00a0km).\nEventi sportivi.\nLa citt\u00e0 \u00e8 stata pi\u00f9 volte sede di importanti eventi sportivi:\nImpianti sportivi.\n\u00c8 da sottolineare la mancanza di uno stadio nel perimetro del comune di Trapani in quanto lo stadio della citt\u00e0, denominato \"Provinciale\", si trova sul territorio del confinante comune di Erice."}
{"id": "4174", "revid": "1534511", "url": "https://it.wikipedia.org/wiki?curid=4174", "title": "T\u00e8", "text": "Il t\u00e8 (con grafia meno corretta the o th\u00e8) \u00e8 una bevanda originaria della civilt\u00e0 cinese, consistente in un infuso o decotto ricavato dalle foglie della \"Camellia sinensis\", una pianta legnosa che viene oggi coltivata in Cina, ma anche in Bangladesh, Pakistan, India, Indonesia, Sri Lanka, Giappone e Kenya. A volte le foglie sono miscelate con spezie, erbe o essenze. \nL'uso e i cerimoniali del t\u00e8 sono associati a differenti tradizioni rituali dell'Estremo Oriente, in parte rielaborati nella cerimonia dell'high tea. Altri Paesi noti per il consumo del t\u00e8, sin dall'epoca coloniale quando iniziarono a importarlo in Occidente, sono l'Inghilterra e il Massachusetts, che ne hanno fatto un simbolo della loro moderna identit\u00e0 nazionale.\nAnche la Russia europea ha una moderna tradizione del t\u00e8. In Turchia il t\u00e8 rappresenta un elemento molto importante della cultura e della tradizione.\nIl t\u00e8 ha una ampia gamma di aromi: floreale, fruttato, dolce, erbaceo oppure un sapore volutamente amaro e astringente ed \u00e8 la bevanda pi\u00f9 diffusa nel mondo dopo l'acqua. A partire dagli anni ottanta del XX secolo si \u00e8 diffuso l'utilizzo del \"t\u00e8 freddo\", un prodotto per lo pi\u00f9 industriale ottenuto dall'infusione del t\u00e8 e imbottigliato, servito dopo essere stato in frigorifero come bevanda rinfrescante: i tipi pi\u00f9 diffusi sono il t\u00e8 al limone e il t\u00e8 alla pesca.\nI sei tipi base di t\u00e8 sono: il t\u00e8 nero, il t\u00e8 verde, il t\u00e8 oolong, il t\u00e8 bianco, il t\u00e8 giallo e il t\u00e8 postfermentato.\nTutte le diverse variet\u00e0 derivano dalle foglie della \"Camellia sinensis\". \nSi differenziano per i diversi trattamenti lavorativi che permettono diversi gradi di ossidazione delle foglie, comunemente chiamata \"fermentazione\". I t\u00e8 rossi (detti \"neri\" in Occidente) sono t\u00e8 fermentati, i verdi sono t\u00e8 non fermentati, i blu (oolong) e gialli sono semifermentati, e i neri (pu'er) sono \"postfermentati\". I t\u00e8 bianchi sono ottenuti dalle gemme e dalle prime foglie con fermentazione parziale.\nUna volta essiccato, il t\u00e8 pu\u00f2 essere ulteriormente lavorato per dare vita a t\u00e8 aromatizzato, t\u00e8 pressato e t\u00e8 deteinato. Il termine \"t\u00e8\" \u00e8 stato usato in modo improprio in passato anche come sinonimo di \"tisana\", per indicare infusioni preparate con piante diverse dalla \"Camellia sinensis\". Il termine \"t\u00e8 rosso\" si riferisce comunemente, ma impropriamente, anche al carcad\u00e8 o all'infusione di rooibos del Sudafrica, che non sono infusioni di \"Camellia sinensis\", quindi non vanno chiamati \"t\u00e8\" ma \"infusi\" o \"infusioni\".\nEtimologia e derivazioni in altre lingue.\nLa parola \"t\u00e8\" deriva dalla resa \"t\u00ea\" (pronuncia \"tei\") del carattere cinese nel dialetto min meridionale diffuso nel sud del Fujian e a Taiwan. Da questa pronuncia cinese derivano, con lievi varianti, le parole per \"t\u00e8\" in: malese, danese, inglese, spagnolo, svedese, yiddish, ebraico, cingalese, tamil, finlandese, francese, italiano, lettone, tedesco, olandese e ungherese.\nDalle pronunce piuttosto simili del carattere cinese nei dialetti settentrionali (Pinyin: ch\u00e1) e in cantonese (Cantonese Yale: chah) derivano i nomi del t\u00e8 in: giapponese, coreano, persiano, arabo, turco, russo, portoghese, ceco, slovacco, serbo, urdu, uzbeco, ucraino, hindi, tibetano, tailandese e rumeno.\nCuriosamente il greco ha una denominazione da ciascuna delle due forme: \"\u03c4\u03ad\u03b9\u03bf\u03bd\" (\"t\u00e9ion\") e \"\u03c4\u03c3\u03ac\u03b9\" (\"ts\u00e1i\"); la prima tuttavia \u00e8 oggi desueta.\nA volte in italiano viene usata la grafia francese \"th\u00e9\" da cui derivano le forme italianizzate \"the\" e \"th\u00e8\".\nIn giapponese viene tradotto in cha, da cui derivano le denominazioni di matcha, genmaicha (t\u00e8 verde con riso), sencha, shincha (ottenuto dalle prime foglie di t\u00e8 dell'anno) e kukicha.\nDenominazione tassonomica.\nLa denominazione tassonomica della pianta del t\u00e8 \u00e8 \"Camellia sinensis\", con questo nome \u00e8 registrata la pianta presso l'Index Kewensis e tramite questo presso l'International Plant Names Index.\nTuttavia Linneo nella prima edizione del suo \"Species Plantarum\" del maggio 1753 la denomin\u00f2 come \"Thea sinensis\". Nella seconda edizione della suddetta opera abbandon\u00f2 questa denominazione, ma suddivise la pianta in due distinte specie: \"Thea viridis,\" con nove petali, e \"Thea bohea,\" con sei petali.\nI botanici indiani e cingalesi hanno mantenuto per molto tempo la doppia nomenclatura di \"Camellia Thea\". Fu J. Robert Sealy nel 1958 con la pubblicazione \"A revision of the Genus Camellia\" edita dalla \"Royal Horticultural Society\" a stabilire definitivamente la denominazione tassonomica attuale evidenziando come, secondo l\"'International Code of Botanical Nomenclature\", in caso di fusione tassonomica di due identiche specie, vada utilizzata la denominazione della specie registrata per prima.\nContenuto ed effetti.\nIl t\u00e8 contiene caffeina, un alcaloide stimolante del sistema nervoso centrale, teanina, un amminoacido psicoattivo, catechina, un antiossidante presente soprattutto nel t\u00e8 verde e nel t\u00e8 bianco, teobromina e teofillina, due alcaloidi stimolanti, e infine fluoruri.\nGli effetti della bevanda dipendono dal tipo di t\u00e8 e dalle modalit\u00e0 di infusione (temperatura e durata). Un'infusione breve (circa 2 minuti) estrae dalle foglie di t\u00e8 soprattutto caffeina e ha propriet\u00e0 stimolanti. Un'infusione pi\u00f9 lunga (3-5 minuti) estrae anche acido tannico che disattiva la caffeina perch\u00e9 si combina con essa, attenuando l'effetto stimolante. Inoltre l'acido tannico rende amaro il sapore del t\u00e8.\nStoria del t\u00e8.\nI primi riferimenti testuali certi sul consumo del t\u00e8 in Cina risalgono al III secolo. Tra i maggiori promotori del t\u00e8 vi furono i monaci buddisti che lo adottarono come bevanda rituale e tonico. Durante l'epoca Tang il t\u00e8 si diffuse in tutto il paese, grazie anche al contributo del Canone del t\u00e8 scritto da Lu Yu nel 760. Durante la dinastia Sung l'arte cinese del t\u00e8 raggiunse la massima sofisticatezza. In questo periodo si diffuse anche in Giappone, dove nel XVI secolo venne codificata una particolare forma di preparazione ritualizzata (il cosiddetta \"Cha no yu\"). In Cina, nel corso della dinastia Ming, si afferm\u00f2 il consumo del t\u00e8 in foglie e s'incominci\u00f2 a produrre, oltre ai t\u00e8 verdi, anche t\u00e8 ossidati e parzialmente ossidati.\nIl T\u00e8 \u00e8 stato menzionato per la prima volta dal domenicano portoghese Gaspar da Cruz, inviato in Cina, che nel 1560 scriveva: \"A chiunque visiti la casa di un cinese di rango \u00e8 usanza offrire su un bel vassoio, in tazza di porcellana, una specie di acqua che chiamano \"cha\", rossiccia e molto terapeutica\". \nPresumibilmente furono i Portoghesi a introdurre la bevanda in Europa, ma la prima importazione di cui si ha traccia fu da parte della Compagnia olandese delle Indie orientali. In Europa il t\u00e8 divenne dapprima popolare in Francia e nei Paesi Bassi. Inizialmente vi furono posizioni diverse da parte dei medici sulla nuova bevanda orientale: alcuni lo ritennero dannoso alla salute, altri, come il medico olandese Cornelis Bontekoe, ne promossero il consumo come rimedio per tutti i mali.\nIl primo locale a servire il t\u00e8 in Inghilterra fu la caffetteria di Thomas Garway nel 1657. La Compagnia inglese delle Indie orientali cominci\u00f2 a importarlo a partire dal 1669 e nel corso del secolo successivo il t\u00e8 divenne la voce pi\u00f9 importante nei traffici inglesi con l'Oriente. Il consumo del t\u00e8 in Gran Bretagna crebbe moltissimo e s'impose come costume nazionale.\nNelle consolidate tradizioni britanniche la bevanda viene consumata varie volte al giorno. Tra i momenti pi\u00f9 importanti vi sono la colazione e il t\u00e8 pomeridiano (il cosiddetto \"t\u00e8 delle cinque\") generalmente accompagnato da semplici dolci e tartine (\"Low tea\") oppure consistente in un vero e proprio pasto che sostituisce la cena (\"High tea\"). A partire dal 1834 gli inglesi introdussero la coltivazione e la produzione di t\u00e8 anche nei loro territori coloniali in India.\nLe pi\u00f9 famose e antiche marche che importano e producono le miscele (\"blend\") sono la Twinings e la Fortnum and Mason's, entrambe con sede a Londra. Altre marche famose inglesi sono la Lipton, la Whittard e la Harrods (i grandi magazzini londinesi).\nUn'altra famosa marca \u00e8 la compagnia russa Orimi Trade Group, che \u00e8 da tempo la pi\u00f9 grande azienda russa di bevande calde e la pi\u00f9 grande produttrice russa di t\u00e8 e caff\u00e8. Le marche di produzione di t\u00e8 della Orimi Trade Group sono il \"Greenfield tea\" e il \"Tess tea\".\nProduzione e variet\u00e0.\nIl maggiore produttore di t\u00e8 \u00e8 la Cina (Lung Ching, Gunpowder, Lu Mu Dan, Shui-Hsien, Ch'i-Men Mao Feng), seguita dall'India (Assam, Darjeeling, Nilgiri). Anche il Giappone ha un ruolo importante nella produzione di alcune qualit\u00e0 (Bancha, Matcha, Sencha e Gyokuro). In Europa il t\u00e8 viene coltivato nelle isole Azzorre.\nLe sue foglioline, accartocciate e disseccate per esser messe in commercio, sono il prodotto della \"Camellia sinensis\", un arbusto ramoso e sempre verde che non si eleva in altezza pi\u00f9 di due metri. La raccolta della foglia ha luogo tre volte l'anno: la prima in aprile, la seconda al principio dell'estate e la terza verso la met\u00e0 dell'autunno.\nIntorno alla fine dell\u2019Ottocento, il direttore dell'Orto Botanico di Pavia, Giovanni Briosi, speriment\u00f2 la coltivazione del t\u00e8, ma solo negli anni\u201920 del Novecento Gino Pollacci, riusc\u00ec a far acclimatare la pianta al freddo dell\u2019Italia settentrionale senza bisogno di alcuna copertura durante l\u2019inverno, dando cos\u00ec origine a una nuova variet\u00e0: \"Camelia sinesis ticinensis\". Per tale scoperta, nel 1939, ricevette un premio dal Ministero dell\u2019Interno. La fioritura della \"Camelia sinesis ticinensis\" nell'Orto Botanico avviene a maggio e a ottobre.\nIn Italia, oltre a un impianto sperimentale di circa situato presso la localit\u00e0 Sant'Andrea di Compito del comune di Capannori nella provincia di Lucca, sta per entrare in produzione una coltivazione impiantata a Premosello Chiovenda, in val d'Ossola, con una superficie di circa 3 ettari.\nClassificazioni.\nI t\u00e8 possono essere classificati sulla base di diversi fattori, come ad esempio la zona di produzione, la cultivar di \"Camelia sinensis\" utilizzata, il mercato di destinazione, la pezzatura della foglia, ecc. Tuttavia il fattore pi\u00f9 rilevante nella diversificazione del prodotto finito \u00e8 rappresentato dai metodi di lavorazione che le foglie subiscono dopo la raccolta. La differenza principale \u00e8 data dal grado di ossidazione delle foglie (reazione chimica tra gli enzimi delle foglie e l'ossigeno) in base a cui si distinguono: i t\u00e8 verdi (non ossidati), i t\u00e8 neri (completamente ossidati) e i t\u00e8 \"semiossidati\" (oolong) che presentano un grado di ossidazione intermedio tra questi due estremi (30 - 60 %). Vi sono inoltre t\u00e8 fermentati (reazione batterica dovuta al metodo di lavorazione) che si distinguono in \"leggermente fermentati\", ovvero i t\u00e8 gialli, e completamente fermentati, ovvero i Pu'er. \nIn Cina, dove si produce il maggior numero di variet\u00e0 di t\u00e8, oggi si impiega un sistema di classificazione che distingue sei tipi fondamentali di t\u00e8 ottenuti con sei diversi processi di lavorazione, denominati in base al colore del prodotto secco o dell'infuso:\nSi faccia attenzione alla differenza tra la nomenclatura cinese e quella italiana nell'uso del termine \"t\u00e8 nero\".\nI t\u00e8 appartenenti alle sei categorie sopra indicate possono poi essere ulteriormente manipolati, trattati ed elaborati per dare vita a diversi tipi di \"t\u00e8 rilavorati\", come ad esempio i t\u00e8 aromatizzati e profumati ai fiori, i t\u00e8 pressati e i t\u00e8 decaffeinati (deteinati).\nLavorazioni.\nUna volta raccolte, le foglie di t\u00e8 vengono trasportate, stipate in grandi gerle, generalmente vicino alle piantagioni, dove sono sottoposte a una serie di trattamenti che le trasformano nel prodotto finito pronto per essere commercializzato o rilavorato.\nNella lavorazione del t\u00e8 verde poco dopo la raccolta le foglie vengono sottoposte a un trattamento termico che inibisce gli enzimi responsabili dell'ossidazione e permette al t\u00e8 di mantenere il proprio colore verde. Questo processo viene chiamato stabilizzazione (in inglese \"fixation\") e pu\u00f2 essere fatto tramite torrefazione come nel caso dei t\u00e8 verdi cinesi, oppure per esposizione delle foglie al vapore, come nel caso dei t\u00e8 verdi giapponesi. Poi le foglie vengono arrotolate ed essiccate.\nInvece nella preparazione del t\u00e8 nero le foglie vengono fatte appassire in modo da far perdere l'acqua in esse contenuta, renderle morbide e poterle in seguito rullare. Le foglie vengono disposte su tralicci in appositi magazzini. Questo appassimento dovuto alla ventilazione naturale varia dalle 18 alle 24 ore a seconda delle condizioni atmosferiche. Si passa poi alla rullatura delle foglie che ha lo scopo di rompere le membrane cellulari e far affiorare i succhi in superficie e che dura circa un'ora. Vi \u00e8 poi la fase di ossidazione dove le foglie vengono distese in ambienti con forte umidit\u00e0 e temperature attorno ai 30\u00a0\u00b0C e l\u00ec lasciate per diverse ore. Sono quindi avviate all'essiccazione.\nIl procedimento per i t\u00e8 oolong (wulong) consiste in una lavorazione intermedia fra quella del t\u00e8 nero e quella del t\u00e8 verde: effettuato l'appassimento, si procede alla parziale ossidazione, interrotta con il processo termico di stabilizzazione. Una volta ammorbidite dal calore le foglie vengono sottoposte a rullatura ed essiccamento. In base al grado di ossidazione e al prolungamento della fase si essiccazione le foglie dei t\u00e8 oolong possono avere colori che vanno dal verde scuro fino al marrone nerastro.\nNella lavorazione del t\u00e8 bianco le foglie subiscono una lunga fase di appassimento che \u00e8 causa anche di un leggero processo di ossidazione. Segue un'essiccazione finale a bassa temperatura. Il nome bianco deriva dal colore delle gemme apicali, tipicamente usate per produrre questi t\u00e8, che sono ricoperte da una lanugine bianca particolarmente folta.\nIl t\u00e8 giallo viene sottoposto a un processo termico di stabilizzazione come il t\u00e8 verde, ma viene lasciato \"ingiallire\" per effetto dell'umidit\u00e0 e del calore residui prima di procedere con l'essiccazione. Viene prodotto solamente in alcune aree della Cina.\nIl t\u00e8 postfermentato \u00e8 un t\u00e8 che viene sottoposto a un processo di fermentazione-ossidazione in particolari condizioni di temperatura e umidit\u00e0, da cui il prefisso \"post-\", dopo essere stato sottoposto al processo termico di stabilizzazione. Prodotto in Cina, principalmente nella province di Yunnan (il pi\u00f9 famoso \u00e8 il t\u00e8 Pu'er), Hunan e Anhui.\nPreparazione.\nInfusione del t\u00e8.\nIl metodo tradizionale per preparare una tazza di t\u00e8 \u00e8 di mettere foglie sfuse di t\u00e8, direttamente o in un infusore per t\u00e8, in una teiera o in una tazza e versare acqua calda o bollita precedentemente sopra le foglie. Dopo pochi minuti si tolgono le foglie, o rimuovendo l'infusore o filtrando il t\u00e8 con un colino mentre lo si serve. La forza del t\u00e8 dovrebbe essere variata cambiando la quantit\u00e0 di foglie di t\u00e8 utilizzata, non cambiando il tempo di infusione.\nLa maggior parte dei t\u00e8 verdi dovrebbe essere lasciato infondere per circa due o tre minuti, altri appena 30 secondi.\nA pari quantit\u00e0 d'acqua, la quantit\u00e0 di t\u00e8 da usare varia da qualit\u00e0 a qualit\u00e0: la regola base \u00e8 un cucchiaino abbondante (circa 5 ml) per ogni tazza d'acqua (200-240 ml). I t\u00e8 pi\u00f9 forti come l'Assam sono spesso preparati con pi\u00f9 foglie, mentre i t\u00e8 pi\u00f9 delicati come il Darjeeling sono preparati con meno foglie.\nLa temperatura d'infusione varia da t\u00e8 a t\u00e8. I t\u00e8 con poco o nessun periodo di ossidazione, come il t\u00e8 verde e il t\u00e8 bianco, dovrebbero essere infusi in acqua tra i 65 e i 75 gradi centigradi, mentre i t\u00e8 con periodo di ossidazione pi\u00f9 lungo dovrebbero essere infusi a temperature pi\u00f9 alte, attorno ai 100 gradi: la temperatura elevata \u00e8 richiesta per estrarre le molecole fenoliche del t\u00e8 fermentato. Inoltre la bollitura riduce il contenuto di ossigeno disciolto nell'acqua, che altrimenti reagirebbe con le molecole fenoliche, riducendo le propriet\u00e0 antiossidanti del t\u00e8. Per preservare la forza antiossidante, specialmente per quanto riguarda i t\u00e8 verdi e bianchi da infondere a temperature pi\u00f9 basse, l'acqua dovrebbe essere bollita per eliminare l'ossigeno disciolto e poi fatta raffreddare fino alla temperatura ottimale prima di aggiungere il t\u00e8.\nOltre a cambiare la forza degli antiossidanti, la temperatura e il tempo di infusione influenzano molto il sapore, specialmente del t\u00e8 bianco e del t\u00e8 verde. La \"Camelia sinensis\" contiene naturalmente tannini, che vengono estratti in maggiori quantit\u00e0 pi\u00f9 il t\u00e8 viene tenuto in acqua bollente. Nei t\u00e8 neri, i tannini sono parte dell'aroma naturale, tendenzialmente ricco e marcato, mentre nei t\u00e8 verdi e bianchi, pi\u00f9 delicati, i tannini danno un sapore amaro comunemente considerato sgradevole.\nDi alcuni tipi di t\u00e8, le stesse foglie sono spesso riutilizzate e infuse numerose volte. Storicamente in Cina il t\u00e8 \u00e8 diviso in numero di infusioni. La prima viene immediatamente versata via per pulire il t\u00e8, mentre la seconda e le successive vengono bevute. La terza, la quarta e la quinta infusione sono spesso considerate le migliori, anche se t\u00e8 diversi si aprono in tempi diversi e potrebbero servire pi\u00f9 infusioni in acqua calda per produrre il sapore migliore.\nPer mantenere costante la temperatura del t\u00e8 nella teiera, viene spesso usato un copriteiera.\nUn modo per gustare il t\u00e8 nel suo intero processo \u00e8 aggiungere acqua calda in una tazza contenente le foglie e assaggiare dopo trenta secondi, continuando finch\u00e9 le foglie non sono piuttosto umide e cotte. Mentre le foglie di t\u00e8 si aprono in quella che \u00e8 nota come \"agonia delle foglie\", espongono all'acqua parti diverse e perci\u00f2 il sapore si evolve.\nIl contenuto di antiossidanti, misurato dal tempo di ritardo dell'ossidazione del colesterolo, migliora infondendo alcune variet\u00e0 di t\u00e8 in acqua fredda.\nT\u00e8 nero.\nIn occidente l'acqua per il t\u00e8 nero viene di solito aggiunta quasi al punto di ebollizione, a circa 100\u00a0\u00b0C, in quanto molte delle sostanze attive del t\u00e8 nero non si sviluppano a temperature inferiori a 90\u00a0\u00b0C. L'errore pi\u00f9 comune nel preparare il t\u00e8 nero \u00e8 usare acqua troppo fredda, anche dovuto al fatto che, aumentando l'altitudine, il punto di ebollizione scende. I britannici raccomandano di scaldare la teiera prima di preparare il t\u00e8, sciacquandola con acqua bollente, per evitare che la teiera raffreddi l'acqua troppo rapidamente.\nI t\u00e8 occidentali sono solitamente infusi per quattro minuti, ma in molte regioni del mondo viene usata acqua bollente e le foglie di t\u00e8 vengono spesso inzuppate: ad esempio in India il t\u00e8 nero viene bollito per pi\u00f9 di quindici minuti. Variet\u00e0 popolari di t\u00e8 nero sono l'Assam, il t\u00e8 del Nepal, il Darjeeling, il Nilgiri, il t\u00e8 turco e il t\u00e8 di Ceylon.\nT\u00e8 verde.\nL'acqua per il t\u00e8 verde dovrebbe avere una temperatura di 75-80\u00a0\u00b0C. Pi\u00f9 alta \u00e8 la qualit\u00e0 delle foglie di t\u00e8, pi\u00f9 la temperatura deve essere bassa; pi\u00f9 l'acqua \u00e8 bollente, pi\u00f9 il sapore del t\u00e8 sar\u00e0 amaro. Tuttavia in Nord Africa o Asia Centrale il sapore amaro del t\u00e8 verde \u00e8 apprezzato e pertanto il t\u00e8 verde viene infuso in acqua bollente: ad esempio in Marocco le foglie di t\u00e8 vengono infuse in acqua bollente per quindici minuti. Invece in Occidente e nell'Estremo Oriente si preferisce un t\u00e8 verde pi\u00f9 tiepido. Il t\u00e8 viene infuso in una tazza o in una teiera, spesso riscaldate in precedenza per non far raffreddare immediatamente la bevanda. In base alla variet\u00e0 ai t\u00e8 verdi e bianchi di alta qualit\u00e0 si pu\u00f2 aggiungere acqua anche cinque volte a temperature crescenti.\nOolong.\nI t\u00e8 oolong andrebbero infusi in acqua tra gli 80 e i 90\u00a0\u00b0C in un recipiente riscaldato, tradizionalmente una teiera di argilla blu Yixing. Per risultati ottimali \u00e8 preferibile utilizzare acqua di sorgente i cui minerali aiutano a estrarre pi\u00f9 sapore dalle foglie di t\u00e8. Gli oolong di alta qualit\u00e0 possono essere infusi diverse volte usando le stesse foglie, ottenendo un sapore via via migliore, al contrario di quanto accade con i t\u00e8 verdi. La pratica comune \u00e8 riutilizzare le foglie per cinque volte e la terza infusione \u00e8 solitamente considerata la migliore.\nNella Gong fu cha, la prima infusione viene buttata, in quanto \u00e8 considerata pi\u00f9 un lavaggio delle foglie di t\u00e8 che un'infusione vera e propria.\nT\u00e8 delicato o di alta qualit\u00e0.\nAlcuni t\u00e8, specialmente i verdi e gli oolong delicati, vengono infusi per pochissimo tempo, a volte anche solo trenta secondi. Usare un colino aiuta a separare le foglie dall'acqua alla fine dell'infusione nel caso non si stiano usando le bustine da t\u00e8. Tuttavia il t\u00e8 nero Darjeeling richiede un tempo di infusione superiore alla media. L'altitudine e il momento della raccolta danno foglie dal gusto diverso; anche il metodo di conservazione e la qualit\u00e0 dell'acqua influenzano il sapore del t\u00e8.\nT\u00e8 Pu'er.\nI t\u00e8 Pu'er vanno infusi in acqua bollente da trenta secondi a cinque minuti. Alcuni preferiscono risciacquare rapidamente le foglie per pochi secondi in acqua bollente per rimuovere la polvere data dal processo di invecchiamento prima di infondere il t\u00e8.\nT\u00e8 alle erbe.\nQuelli a base di erbe vengono anche chiamati comunemente t\u00e8, tuttavia poich\u00e9 essi non sono estratti dalla Camelia Simensis, \u00e8 pi\u00f9 corretto chiamarli \"infusi\". Possono essere a base di svariate erbe, quali i pi\u00f9 comuni alla Camomilla e Menta Peperita, e non contengono caffeina (salvo eccezioni, come nel Mate Paraguariensis)\nAggiunte.\nLatte.\nL'aggiunta di latte al t\u00e8 in Europa \u00e8 menzionata per la prima volta nel 1680 da Madame de S\u00e9vign\u00e9.\nI cinesi han di solito non bevono il t\u00e8 con il latte; lo fanno per\u00f2 i manci\u00f9, e cos\u00ec facevano anche i nobili della dinastia Qing, di origine appunto manci\u00f9. I tibetani e altri popoli himalayani tradizionalmente bevono t\u00e8 con latte o burro di yak e sale. In Polonia, il t\u00e8 con il latte \u00e8 chiamato \"bawarka\" (\"stile bavarese\") e viene consumato spesso dalle donne incinte o allattanti. In Australia il t\u00e8 con il latte \u00e8 chiamato \"t\u00e8 bianco\".\nSecondo alcuni, il latte va messo in tazza prima del t\u00e8, mentre altri affermano l'inverso.\nLimone.\nIn Italia e in Europa orientale (Russia, Polonia e Ungheria) il t\u00e8 viene consumato frequentemente con limone (succo o fettine). Anche in India esiste la tradizione (anche se minoritaria) di aromatizzare il t\u00e8 con il succo di limone.\nAromi.\nAlcune variet\u00e0 di t\u00e8 contengono aromi aggiunti durante la lavorazione. Tra le pi\u00f9 note, ci sono:\nDolcificanti.\nNon tutte le culture approvano l'aggiunta di zucchero o altri dolcificanti al t\u00e8 (in Cina \u00e8 considerato una pratica femminile), tuttavia di fatto tale pratica \u00e8 diffusissima in tutto il mondo.\nOltre allo zucchero, il t\u00e8 pu\u00f2 essere dolcificato con miele, marmellata, nettare di agave o menta.\nSale.\nNell'Himalaia, dal Tibet fino al Pakistan settentrionale, \u00e8 comune l'aggiunta di sale al t\u00e8, direttamente o indirettamente perch\u00e9 contenuto nel burro di yak.\nAlcolici.\nIn alcuni paesi occidentali \u00e8 presente, bench\u00e9 non frequente, l'uso di aggiungere piccole quantit\u00e0 di liquori al t\u00e8.\nAlterazioni di sapore senza aggiunte.\nIl sapore del t\u00e8 pu\u00f2 essere modificato anche dalle modalit\u00e0 di preparazione.\nIn particolare, versare il t\u00e8 dall'alto, oltre ad accelerarne il raffreddamento, ne aumenta il grado di aerazione. La tecnica di versare il t\u00e8 dall'alto \u00e8 usato soprattutto nel Nordafrica occidentale (dal Marocco alla Libia), ma anche pi\u00f9 a sud (Mauritania, Guinea, Mali, Senegal).\nIn Malesia e a Singapore, la pratica di versare il t\u00e8 dall'alto ha avuto un ulteriore raffinamento, perch\u00e9 il t\u00e8 viene versato pi\u00f9 volte velocemente da una tazza all'altra creando una schiuma, favorita dall'aggiunta di latte. Questa tecnica ha dato vita addirittura a un tipo di danza, nella quale i danzatori sono forniti di tazze e recipienti per t\u00e8 e si versano l'un l'altro ritmicamente il t\u00e8."}
{"id": "4176", "revid": "310967", "url": "https://it.wikipedia.org/wiki?curid=4176", "title": "Terlano", "text": "Terlano (\"Terlan\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nTerlano \u00e8 situato nel fondovalle della valle dell'Adige, alle pendici dell'altipiano del \"Salto\" (vedasi: S.Genesio e Meltina), al quale \u00e8 collegato sia con una strada provinciale che con una funivia (Vilpiano-Meltina).\nIl vicino capoluogo di provincia (Bolzano) \u00e8 raggiungibile sia tramite la strada statale o la superstrada \"ME-BO\" che in treno, in quanto Terlano \u00e8 servita da una stazione ferroviaria dove attualmente fermano tutti i treni fra Bolzano e Merano con cadenza (nelle ore del giorno) bioraria. Precedentemente, nonostante i treni percorressero la linea ogni mezz'ora, si fermava solo un treno all'ora per i problemi legati al binario unico. Nel territorio del comune sono presenti altre due stazioni ferroviarie, quella di Vilpiano-Nalles (\"Vilpian-Nals\") e quella di Settequerce (\"Siebeneich\").\nOrigini del nome.\nIl toponimo \u00e8 attestato come \"Torilan\" nel 923, \"Toerlan\" nel 1264 e \"Terlan\" nel 1525 e deriva probabilmente dalla parola tedesca \"terl\" che significa portone, il quale \u00e8 anche rappresentato sullo stemma di Terlano, o da un nome di persona latino \"Taurilus\".\nStoria.\nGi\u00e0 risalenti intorno al II secolo sono stati rinvenuti, vicino alla chiesa parrocchiale di Terlano, i resti di una abitazione e di una necropoli romana. Gli scavi archeologici nella stessa area hanno anche portato alla luce il battistero paleocristiano di Terlano risalente al IV secolo, testimone eccezionale e unico della prima diffusione del cristianesimo nel territorio dell'attuale Alto Adige.\nNel Medioevo Terlano \u00e8 stato un importante luogo di estrazione dell'argento.\nNel XV secolo a Terlano c'erano circa mille minatori occupati nell'estrazione della galena in pi\u00f9 di trenta miniere della zona.\nIl materiale veniva poi spedito, attraverso tutti i corsi d'acqua delle vicinanze, nel fondovalle, dove veniva lavorato nei forni di fusione che vi si trovavano.\nAttraverso l'Adige, l'argento era infine trasportato verso sud.\nOggi alcuni nomi tedeschi di terreni agricoli, come \"Silberleiten\" o \"Silberleitenhof\", ricordano ancora tale passato.\nStemma.\nLo stemma rappresenta una porta aperta a due ante, merlata alla guelfa d'argento su fondo rosso. Deriva dall'insegna della famiglia nobiliare \"von Niedertor\" (o \"Niederthor\" che in italiano significa \"porta bassa\"), originaria di Bolzano, anticamente proprietaria di importanti feudi e diritti; nel 1397 acquist\u00f2 il castello locale ed amministr\u00f2 il villaggio fino al 1559 contribuendo alla costruzione della parrocchiale. Lo stemma, che orna anche la chiesa, \u00e8 stato adottato nel 1966.\nFrazioni storiche.\nAnche se ufficialmente sono indicate solo le due frazioni di Settequerce/Siebeneich e Vilpiano/Vilpian, sono da segnalare pure le frazioni storiche, tuttora esistenti, di \"Klaus, Kreut, Kuhn, Rubatsch\" e \"Enzenberg/Castel Enzenberg\".\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca:\nSecondo il censimento del 1880 gli italiani a Terlano e Vilpiano erano rispettivamente il 15% e il 25%, scesi al 3,7% e al 4,3% nel 1900 a seguito dell'assimilazione. Gli italiani erano il 33% della popolazione nel 1939.\nEconomia.\nTerlano \u00e8 nota per la produzione di asparagi, ai quali \u00e8 dedicata una sagra in primavera, e per le produzioni di vini bianchi, su tutti il Terlaner.\nL'attivit\u00e0 agricola prevalente riguarda la produzione di mele, per la trasformazione delle quali vi sono due cooperative (una a Terlano e una a Settequerce).\nA Terlano ci sono molte infrastrutture di tipo commerciale. Per esempio in centro c'\u00e8 una filiale del supermercato Conad ed un discount Eurospin. Inoltre, ci sono due banche: la cassa Raiffeisen con un bancomat \"Drive-In\" e la Cassa di Risparmio di Bolzano.\nSport e tempo libero.\nCome impianti sportivi ha un campo di calcio, due campi da tennis, un poligono di tiro sportivo, una palestra attrezzata con sauna annessa, un percorso ad alta fune e una piscina all'aperto.\nMotociclismo.\nDa Terlano parte una strada che viene spesso percorsa in moto. \u00c8 la strada per Meltina (\"M\u00f6lten\"), che collega il fondovalle con la montagna seguendo interessanti percorsi.\nTerlano \u00e8 raggiungibile anche dalla ciclabile che parte da Bolzano e continua per i paesi contigui."}
{"id": "4177", "revid": "15756", "url": "https://it.wikipedia.org/wiki?curid=4177", "title": "Telecomunicazione", "text": "La telecomunicazione (dal greco \"t\u00e8le\", lontano, abbreviazione TLC) \u00e8 l'attivit\u00e0 di trasmissione a lunga distanza di segnali, parole e immagini sotto forma di \"messaggi\" tra due o pi\u00f9 soggetti, detti mittente e destinatari, mediante dispositivi elettronici (trasmettitore e ricevitore) attraverso un canale fisico di comunicazione. Le vaste applicazioni tecnologiche delle telecomunicazioni sono riconducibili a due gruppi: le tecnologie dell'informazione e le tecnologie dell'informazione e della comunicazione (in acronimo ICT), la cui ampia diffusione nell'attuale societ\u00e0 ha dato vita - attraverso mezzi di comunicazione di massa come telefono, radio e televisione - all'attuale societ\u00e0 dell'informazione, nonch\u00e9 uno dei settori trainanti della cosiddetta terza rivoluzione industriale.\nStoria.\nPrimi sistemi.\nLe prime forme di telecomunicazioni includevano i segnali di fumo e i tamburi. I tamburi erano utilizzati dai nativi in Africa, Guinea e Sud America, mentre i segnali di fumo sono stati introdotti dagli indigeni di Nord America e Cina. Contrariamente a quanto si pensa questi sistemi spesso non erano usati solo per segnalare la presenza di un campo, ma anche per scopi diversi. Gli strumenti variarono nel corso del tempo, schematicamente si possono riassumere:\nTelegrafo e telefono.\nNel 1792 un ingegnere francese, Claude Chappe costru\u00ec il primo telegrafo ottico tra Lilla e Parigi. Tuttavia questo sistema di comunicazione necessitava di operatori con competenze molto elevate e costose torri, spesso ad intervalli tra i 10 e i 30 chilometri. Di conseguenza l'ultima linea commerciale venne abbandonata nel 1880. Il primo telegrafo elettrico commerciale fu costruito da Sir Charles Wheatstone e Sir William Fothergill Cooke ed aperto il 9 aprile 1839. Sia Wheatstone che Cooke consideravano il loro dispositivo un miglioramento del telegrafo elettromagnetico esistente e non un nuovo dispositivo.\nDall'altra parte dell'Oceano Atlantico, Samuel Morse svilupp\u00f2 indipendentemente una versione del telegrafo elettrico, dimostrata senza successo il 2 settembre 1837. Poco dopo Morse venne affiancato da Alfred Vail che svilupp\u00f2 il registro, ossia un terminale per il telegrafo che integrava un dispositivo utile a registrare i messaggi su carta. Questo dispositivo fu dimostrato con successo il 6 gennaio 1838. Il primo cavo sottomarino telegrafico transatlantico fu completato il 27 luglio 1866, consentendo cos\u00ec per la prima volta telecomunicazioni transatlantiche. Grazie alle sue doti di affidabilit\u00e0 e semplicit\u00e0, il telegrafo \u00e8 stato, fino ai primi decenni del Novecento, il mezzo di telecomunicazione pi\u00f9 diffuso presso gli uffici postali.\nIl telefono fu inventato nel 1849 da Antonio Meucci. L'apparecchio da lui ideato fu il primo in grado di trasmettere la voce su una linea elettrica. Nel 1876, Alexander Bell cre\u00f2 in maniera indipendente un dispositivo simile in principio a quello di Meucci ma migliorato in alcuni aspetti. Bell brevett\u00f2 il suo telefono (a differenza di Meucci che non fu mai in grado di farlo per problemi economici) e diede l'impulso decisivo alla nascita della telefonia. I primi servizi telefonici commerciali furono inaugurati nel 1878 e nel 1879 sui due lati dell'Atlantico, nelle citt\u00e0 di New Haven e Londra.\nRadio e televisione.\nNel 1832, James Lindsay diede una dimostrazione in classe della telegrafia senza fili ai suoi studenti. Nel 1854 egli fu in grado di dimostrare una trasmissione attraverso l'estuario del Tay da Dundee a Woodhaven, su una distanza di due miglia, usando l'acqua come mezzo di propagazione. Nel dicembre del 1901, Guglielmo Marconi stabil\u00ec una comunicazione senza fili tra St. John's (Canada) e Poldhu (Inghilterra), ottenendo il Premio Nobel per la Fisica nel 1909 (che divise con Karl Ferdinand Braun).\nIl 25 marzo del 1925, John Logie Baird per la prima volta dimostr\u00f2 la trasmissione di immagini in movimento rappresentanti silhouette al centro commerciale londinese Selfridges. L'apparecchio di Baird si basava sul disco di Nipkow e divenne quindi noto come televisione meccanica; tale dispositivo pose le basi per gli esperimenti di trasmissione della BBC (\"British Broadcasting Corporation\"), iniziati il 30 settembre, 1929. Tuttavia la gran parte delle televisioni del XX secolo si basa sul tubo catodico inventato da Karl Braun. La prima versione di tale televisione in grado di ottenere risultati promettenti fu prodotta da Philo Farnsworth e dimostrata alla sua famiglia il 20 settembre 1927.\nReti di computer e Internet.\nL'11 settembre 1940, George Stibitz riusc\u00ec per la prima volta ad inviare un problema usando la telescrivente al Calcolatore di Numeri Complessi a New York e ricevere il risultato al Dartmouth College in New Hampshire. Questa configurazione, che prevedeva un computer centrale (o mainframe) e terminali remoti privi di capacit\u00e0 di calcolo rimase popolare per tutti gli anni cinquanta. Tuttavia non fu prima degli anni sessanta che i ricercatori cominciarono ad investigare la commutazione a pacchetto, una tecnologia che consentiva di inviare piccole quantit\u00e0 di dati a diversi computer, senza passare per un mainframe centralizzato. Una rete di quattro nodi venne per la prima volta realizzata e testata il 5 dicembre 1969; questa rete prese in seguito il nome di ARPANET e nel 1981 arriv\u00f2 a mettere in comunicazione 213 nodi.\nLo sviluppo di ARPANET si bas\u00f2 sul meccanismo delle RFC (\"Request For Comments\", Richiesta di commenti) ed il 7 aprile 1969, fu pubblicata la RFC 1.Questo processo \u00e8 importante poich\u00e9 ARPANET in seguito si fuse con altre reti per dare vita ad Internet e numerosi protocolli su cui oggi Internet si basa furono specificati mediante il meccanismo delle RFC. Nel settembre del 1981, la RFC 791 introdusse l'Internet Protocol versione 4 (IPv4) e la RFC 793 introdusse il Transmission Control Protocol (TCP), dando cos\u00ec vita al protocollo TCP/IP su cui poggia la gran parte di Internet.\nTuttavia non tutti gli sviluppi importanti di Internet avvennero tramite le RFC. Due popolari protocolli di livello 2 per reti locali (LAN, \"Local Area Network\") comparvero negli anni settanta. Il 29 ottobre 1974, Olof Soderblom richiese un brevetto per il protocollo token ring; nel luglio 1976, un articolo sul protocollo Ethernet fu pubblicato da Robert Metcalfe e David Boggs per la rivista \"Communications of the ACM\". Questi protocolli sono discussi in maggior dettaglio nella prossima sezione.\nNew economy ed economia digitale.\nDeterminante inoltre \u00e8 l'influsso delle moderne telecomunicazioni e in generale dell'ICT nella nascita e nello sviluppo della cosiddetta \"New economy\" e ancor pi\u00f9 in generale sull'evoluzione tecnologica e socio-economica della societ\u00e0 moderna, citando ad esempio l'avvento di tre grandi rivoluzioni tecnologiche degli anni successivi al 2000, quali i telefoni cellulari, la rete Internet e il GPS. Le infrastrutture di telecomunicazioni sono diventate dunque una risorsa talmente strategica, e allo stesso tempo critica, all'interno di ciascuno Stato al punto da permetterne lo sviluppo socio-economico nonch\u00e9 la rispettiva forza economico-politica a livello internazionale fino a richiedere il ricorso a forme specifiche di protezione o sicurezza. Le grandi societ\u00e0 o compagnie di telecomunicazioni vengono dette Telco e il settore nel mondo occidentale, come per altri settori industriali, \u00e8 passato negli anni da forme di monopolio statale alla privatizzazione prima e alla successiva liberalizzazione.\nGeneralit\u00e0.\nFondamenti teorici.\nI fondamenti teorici delle moderne telecomunicazioni sono formalizzati dalla teoria dell'informazione e dai suoi successivi sviluppi.\nClassificazione.\nLe telecomunicazioni offrono fondamentalmente tre tipi di servizio all'utente:\nDal punto di vista del trasporto dell'informazione sul canale una comunicazione pu\u00f2 essere di due tipi:\nA seconda del numero di utenti destinatari di una trasmissione una comunicazione pu\u00f2 essere:\nCiascuna di queste pu\u00f2 a sua volta viaggiare a distanza su diversi mezzi trasmissivi che rappresentano a livello fisico il canale di comunicazione, e quindi possono essere:\nIn generale tutte queste forme di comunicazione, dal punto di vista informativo, possono essere realizzate attraverso trasmissioni di tipo:\nInfrastruttura.\nL'infrastruttura utilizzata per implementare una telecomunicazione tra due utenti \u00e8 chiamata \"sistema o impianto di telecomunicazioni\" mentre le telecomunicazioni tra pi\u00f9 di due persone situate in pi\u00f9 punti spaziali sono implementate attraverso quella che \u00e8 chiamata \"rete di telecomunicazioni\".\nLa progettazione e lo sviluppo di un sistema di telecomunicazioni e di una rete di telecomunicazioni \u00e8 campo di studio e indagine dell'ingegneria delle telecomunicazioni la quale lavora usualmente ad un livello logico-sistemico astratto occupandosi della progettazione e sviluppo funzionale dei relativi sottosistemi di trasmissione e di ricezione-elaborazione, la cui implementazione fisica ricade in parte nel campo di studio dell'Ingegneria Elettronica attraverso l'ampio uso di conoscenze e tecniche di realizzazione a partire dagli elementi circuitali di base (analogici e digitali) (elettronica per Telecomunicazioni), ed in parte nell'Ingegneria Informatica per quanto riguarda l'implementazione di protocolli di comunicazione sotto forma di software per telecomunicazioni.\nI sistemi di telecomunicazioni sono dunque progettati dagli ingegneri delle telecomunicazioni. Cruciale sotto questo punto di vista \u00e8 la conoscenza della teoria dei segnali, della teoria dell'informazione, e delle tecniche di trasmissione analogiche e digitali. Tra i pionieri in questi campi si ricordano: Antonio Meucci, Elisha Gray, Alexander Graham Bell, Nikola Tesla, Guglielmo Marconi, John Logie Baird, Claude Shannon, Harry Nyquist.\nDiffusione.\nOggi le telecomunicazioni sono molto diffuse e strumenti che consentono le comunicazioni a lunga distanza come la radio e la televisione sono comuni in tutto il mondo. Esiste poi anche un vasto insieme di reti che collegano tra loro dispositivi di ricetrasmissione, come le reti televisive e radiofoniche, la rete telefonica, le reti radiomobili cellulari, le reti di computer. Le comunicazioni attraverso Internet, come la posta elettronica o la messaggistica istantanea sono un altro esempio di telecomunicazione. Le telecomunicazioni sono una parte importante dell'economia mondiale e i ricavi dell'industria delle telecomunicazioni ammontano a circa il 3% del prodotto interno lordo (PIL) mondiale.\nSviluppi recenti.\nDagli anni settanta l'utilizzo delle fibre ottiche ha notevolmente aumentato la banda disponibile per le comunicazioni intercontinentali nelle tratte di trasporto delle reti dati, contribuendo a rendere pi\u00f9 rapido e ricco l'utilizzo di Internet. Inoltre la televisione digitale ha consentito di ottenere trasmissioni ad alta definizione eliminando molti dei difetti delle trasmissioni analogiche.\nClientela/Utenza.\nAd oggi nelle telecomunicazioni, in ambito commerciale ovvero nella fornitura/fruizione di servizi finali all'utente, si individuano essenzialmente due fasce di mercato, corrispondenti a due diversi tipi di utenti/clienti con varie esigenze:\nLe offerte, ovvero tipi di servizi e costi imponibili, dei vari gestori di telecomunicazioni si differenziano a seconda di queste due categorie di utenti.\nFunzionamento.\nObiettivo di una comunicazione a distanza tra due o pi\u00f9 utenti \u00e8 il trasferimento di informazione attraverso segnali da un mittente ad un destinatario in maniera tale che il messaggio in ricezione possa essere ricostruito il pi\u00f9 possibile fedele al messaggio originario trasmesso dal mittente.\nGli elementi base di un sistema di telecomunicazioni sono:\nA seconda se la trasmissione \u00e8 di tipo analogica o digitale si aggiungono altri sottosistemi di elaborazione del segnale in trasmissione e in ricezione.\nSe si uniscono tra loro pi\u00f9 sistemi di telecomunicazioni \"end to end\" in un insieme topologicamente connesso si ottiene invece una rete di telecomunicazioni con una tipica architettura di rete a strati o multilivello.\nTrasmettitore e ricevitore.\nAd esempio, consideriamo un sistema di trasmissione radio. In questo caso l'antenna della stazione \u00e8 il trasmettitore, la radio \u00e8 il ricevitore ed il mezzo trasmissivo \u00e8 lo spazio libero. Spesso i sistemi di telecomunicazione e i canali di trasmissione sono bidirezionali (\"full-duplex\") e i dispositivi che li compongono si comportano sia come trasmettitori che come ricevitori; si dice cio\u00e8 che sono ricetrasmettitori. Un telefono cellulare \u00e8 un esempio di ricetrasmettitore. La comunicazione su una linea telefonica \u00e8 chiamata comunicazione punto-punto, poich\u00e9 avviene tra un trasmettitore ed un ricevitore, la comunicazione attraverso una stazione radio base \u00e8 chiamata in generale \"multicast\" (da uno a molti), ma pi\u00f9 frequentemente \"broadcast\" (da uno a tutti, diffusiva) poich\u00e9 avviene tra un singolo trasmettitore ad alta potenza e numerosi ricevitori.\nSegnali.\nI segnali sono grandezze fisiche che variano nel tempo e a cui \u00e8 affidato il trasporto di informazione a distanza sul canale o mezzo trasmissivo; essi possono essere sia analogici che digitali. Un segnale analogico pu\u00f2 assumere con continuit\u00e0 qualunque valore e l'informazione viene direttamente impressa su una qualche grandezza caratteristica del segnale (ampiezza, fase, etc.); al contrario in un segnale digitale l'informazione \u00e8 codificata mediante un insieme di valori discreti che il segnale pu\u00f2 assumere (ad esempio '1' e '0').. In particolare sono segnali che trasportano informazione i segnali che variano in maniera aleatoria nel tempo secondo appunto l'informazione da trasmettere.\nTipicamente un segnale informativo generato da un apparato trasmittente \u00e8 sempre di tipo elettrico, eventualmente successivamente convertito o trasdotto in segnale acustico e trasmesso direttamente in etere (segnale audio) oppure in segnale elettromagnetico (ottico, a microonde o a radiofrequenza) e trasmesso sul mezzo radio o in strutture guidanti. In quest'ultimo caso in ricezione avviene il processo inverso di riconversione in segnale elettrico poi trasdotto in segnale acustico o visivo (segnale audio e/o video) per l'utente finale.\nCanale e mezzo di trasmissione.\nI dispositivi per le telecomunicazioni convertono diversi tipi di informazione, come suono e immagini in:\nQuando un segnale raggiunge la destinazione, il dispositivo al terminale di arrivo converte il segnale in un messaggio comprensibile, come il suono in un telefono, immagini su una televisione o parole sullo schermo (monitor) di un computer.\nIl canale \u00e8 l'unit\u00e0 fondamentale utilizzata per far propagare il segnale dal mittente o sorgente al destinatario. Si \u00e8 soliti suddividere le risorse del mezzo di trasmissione in modo che pi\u00f9 flussi di informazione possano propagarsi contemporaneamente senza interferire tra loro (multiplazione). Ad esempio una stazione radio pu\u00f2 trasmettere a 96\u00a0MHz, mentre un'altra a 95\u00a0MHz. In questo caso le risorse del canale sono state divise in frequenza e ciascun canale ha ricevuto una specifica frequenza o banda su cui trasmettere (Frequency Division Multiplexing o FDM). In alternativa sarebbe possibile allocare a ciascuna stazione un intervallo temporale periodico (\"slot\") su cui trasmettere; in questo caso si parla di divisione nel tempo (Time Division Multiplexing o TDM). Esistono poi altri modi di dividere un mezzo in vari canali, ad esempio facendo ricorso al Code Division Multiplexing (CDM).\nCodifica dell'Informazione.\nNelle trasmissioni digitali, pur rimanendo il canale di comunicazione di tipo analogico, il segnale sorgente viene convertito in formato digitale e successivamente trattato con elaborazioni particolari quali la codifica di sorgente, la codifica di canale, la codifica crittografica e la codifica di linea prima della riconversione in formato analogico da parte del modulatore numerico per la trasmissione sul canale ad onde continue. In ricezione il ricevitore operer\u00e0 come al solito in maniera duale ovvero inversa, ricostruendo il segnale digitale tramite una demodulazione numerica per poi applicare una decodifica di canale, una decodifica di sorgente ed una decifratura, fino alla riconversione finale in formato analogico.\nModulazione.\nLa tecnica di variare un segnale portante per trasmettere informazione \u00e8 nota come modulazione. La modulazione \u00e8 un concetto chiave nelle telecomunicazioni ed \u00e8 frequentemente usata per imprimere l'informazione associata ad un segnale su un altro. Usata in origine nelle trasmissioni analogiche come modulazione analogica, nel campo delle comunicazioni digitali la modulazione numerica \u00e8 usata per rappresentare su un segnale analogico un segnale digitale. Esistono diverse tecniche, ad esempio la modulazione di fase (Phase Shift Keying o PSK), o di frequenza (Frequency Shift Keying o FSK). Ad esempio il Bluetooth usa il PSK.\nLa modulazione tuttavia svolge anche un'altra funzione, ossia quella di aumentare la frequenza di un segnale analogico. Questo si rende spesso necessario poich\u00e9 un segnale tipicamente non \u00e8 adatto ad essere trasmesso per lunghe distanze a bassa frequenza. Quindi la sua informazione deve essere impressa su un segnale a frequenza maggiore (noto come portante) prima della trasmissione. Ad esempio nel caso delle trasmissioni radio, il segnale acustico ha una banda di circa 20\u00a0\u2013 25\u00a0kHz, ma prima di essere trasmessa l'informazione \u00e8 modulata su una portante che nel caso dell'FM \u00e8 dell'ordine di circa 100\u00a0MHz.\nAmplificazione, filtraggio, equalizzazione.\nAl sistema di trasmissione, oltre ai sottosistemi sopra elencati, si aggiungono, specie nelle trasmissioni analogiche, sottosistemi o elementi circuitali deputati a superare l'attenuazione del segnale lungo il canale ovvero gli amplificatori, sistemi deputati alla pulizia del segnale da componenti non desiderate come il rumore introdotto dal canale e dagli apparati di ricetrasmissione oppure alla sintonia ovvero i filtri, convertitori di frequenza ed infine sistemi anti-distorsione del segnale lungo il canale tramite equalizzatori.\nRumore e interferenza.\nUn fattore indesiderato nei sistemi di telecomunicazioni \u00e8 il rumore tipicamente presente nel canale di comunicazione e nei dispositivi elettronici di ricezione ed elaborazione a valle della trasmissione. Tale rumore corrompe il segnale utile spesso sommandovisi in maniera additiva, in grado dunque di alterare il corretto flusso informativo tra mittente e destinatario. Altro fattore di disturbo pu\u00f2 essere l'eventuale interferenza dovuta ad altri segnali informativi non utili.\nLa rete.\nUn insieme di pi\u00f9 trasmettitori, ricevitori o ricetrasmettitori che comunicano tra loro prende il nome di \"rete\". Questa pu\u00f2 essere una \"rete fissa\" cablata con terminali fissi oppure una \"rete mobile\" con accesso radio da parte di terminali mobili. In questi casi le funzionalit\u00e0 logico/fisiche di trasmissione/ricezione non sono di per s\u00e9 sufficienti ovvero non sono le uniche funzioni in grado di assicurare il funzionamento della rete nella sua interezza in quanto sono necessarie funzionalit\u00e0 aggiuntive quali ad esempio l'accesso al mezzo di trasmissione condiviso tra pi\u00f9 utenti, la commutazione nei nodi di transito ovvero l'indirizzamento/instradamento, l'affidabilit\u00e0 della comunicazione se non precedentemente garantita, e l'interfacciamento con l'utente, il tutto secondo uno schema logico noto come architettura di rete.\nIn particolare una rete di telecomunicazioni a commutazione di circuito consiste di almeno due terminali interconnessi tramite uno o pi\u00f9 nodi intermedi (come ad esempio gli \"switch\") che stabiliscono una connessione punto-punto ricreando un circuito fisico dedicato: \u00e8 questo il caso della rete telefonica generale. Le reti di telecomunicazioni a commutazione di pacchetto consistono invece di due o pi\u00f9 nodi di rete terminali interconnessi tramite nodi intermedi (come ad esempio i router) necessari per convogliare l'informazione verso il giusto destinatario: \u00e8 questo il caso delle reti dati. Per entrambi i tipi di rete pu\u00f2 essere necessario l'utilizzo di uno o pi\u00f9 ripetitori per amplificare o rigenerare un segnale quando questo viene trasmesso per lunghe distanze.\nL'evoluzione tecnologica ha portato verso la convergenza tra i due tipi di rete dando cos\u00ec vita a una rete multiservizi integrata che impiega un'unica infrastruttura. Questo, unito alla disponibilit\u00e0 di tecnologie di trasmissione ad alta capacit\u00e0 e velocit\u00e0, ha consentito la forte diffusione dell'ICT e lo sviluppo di attivit\u00e0 come la new economy e di nuove applicazioni come l'Internet delle cose.\nTelecomunicazioni in et\u00e0 moderna.\nComunicazioni elettriche.\nSul fronte delle trasmissioni terrestri cablate le prime a diffondersi e svilupparsi, gi\u00e0 a partire con la telefonia fissa, sono le comunicazioni elettriche su cavi in rame (cavo coassiale e doppino telefonico) sia su rete di trasporto sia su rete di accesso, in modalit\u00e0 analogica prima e digitale poi.\nComunicazioni ottiche.\nA partire dagli anni settanta del XX secolo cominciano a svilupparsi e diffondersi le comunicazioni ottiche specie in fibra ottica nelle reti cablate in sostituzione delle classiche comunicazioni elettriche su cavi in rame, prima a partire dalla rete di trasporto in sostituzione del cavo coassiale, poi a partire dagli anni 2000 anche sulla rete di accesso (NGAN) in sostituzione del doppino telefonico. I vantaggi principali sono in un'altissima ampiezza di banda e bassissima attenuazione della fibra che aumentano sensibilmente la velocit\u00e0 di trasmissione e al contempo riducono il numero di amplificatori/rigeneratori necessari lungo la tratta.\nRadiocomunicazioni.\nAncor prima delle telecomunicazioni via cavo, le radiocomunicazioni hanno permesso l'invenzione della radio e dei sistemi radar, utilizzabili al suolo o in libera atmosfera.\nNella seconda met\u00e0 del XX secolo hanno inizio le prime telecomunicazioni via satellite appoggiandosi a reti di satelliti per telecomunicazioni in orbita o ponti radio satellitari, inizialmente per collegamenti di telefonia satellitare e in appoggio alla radiodiffusione e telediffusione, e successivamente dagli anni novanta anche per servizi dati, tanto da farle sembrare subito come la soluzione tecnologica ottimale per il futuro delle telecomunicazioni.\nReti mobili cellulari.\nGli anni ottanta del XX secolo hanno visto la nascita, la diffusione e lo sviluppo delle reti mobili cellulari dove terminali mobili accedono via radiocomunicazione all'interfaccia radio della rete, inizialmente per servizi di telefonia (TACS e GSM) e messaggistica (SMS) e successivamente anche per servizi dati anche multimediali (GPRS, UMTS e LTE) con un traffico in continua crescita, apportando una vera e propria rivoluzione tecnologica e nei costumi della societ\u00e0 occidentale prima e mondiale poi.\nReti locali.\nNonostante la crescita di Internet, le caratteristiche delle LAN (\"Local Area Network\", Rete Locale) che misurano al pi\u00f9 pochi chilometri, rimangono distinte.\nNella met\u00e0 degli anni ottanta, sono emersi numerosi protocolli pensati per colmare il vuoto tra il livello data link e quello applicazione della pila OSI. Tra di essi i principali sono AppleTalk, IPX e NetBIOS, con la predominanza di IPX all'inizio degli anni novanta, dovuta in particolare al suo utilizzo in MS-DOS. All'epoca il TCP/IP gi\u00e0 esisteva, ma il suo utilizzo era limitato agli enti governativi ed alle grandi aziende. La rapida adozione di Internet tuttavia port\u00f2 alla nascita di numerose LAN legate alla nuova rete e di conseguenza all'adozione anche nelle LAN dei due principali protocolli Internet. Il passaggio al TCP/IP fu aiutato dall'introduzione di alcune tecnologie, come il DHCP, che consente ai nodi di configurare autonomamente il proprio indirizzo IP; tale funzionalit\u00e0 era infatti standard nelle suite AppleTalk/IPX/NetBIOS.\nTuttavia \u00e8 a livello datalink che le moderne reti locali differiscono da Internet. Mentre per le reti pi\u00f9 grandi i tipici protocolli di livello 2 sono l'ATM e l'MPLS (\"Multi Protocol Label Switching\"), per le reti locali sono utilizzati il Token Ring e soprattutto l'Ethernet; i protocolli per le LAN differiscono dai primi poich\u00e9 sono pi\u00f9 semplici (non offrono alcuni servizi come il supporto del QoS) ed offrono meccanismi di prevenzione delle collisioni (ossia evitano o limitano la contemporanea trasmissione di pi\u00f9 pacchetti in contemporanea). Entrambe queste differenze consentono di ridurre i costi legati alla creazione della rete. Ad esempio l'assenza di QoS consente di utilizzare router pi\u00f9 semplici e nello stesso tempo tale servizio non \u00e8 strettamente necessario in una rete locale. Inoltre la prevenzione delle collisioni consente a pi\u00f9 di due nodi di condividere un mezzo trasmissivo, riducendo i costi.\nNonostante Ethernet e Token Ring abbiano differenti formati di trama (\"frame\"), la differenza principale tra i due protocolli sta nel meccanismo di prevenzione delle collisioni. Nel Token Ring un gettone (\"token\") viene fatto circolare tra i nodi e solo il nodo che detiene il gettone pu\u00f2 trasmettere. \u00c8 necessaria quindi la gestione del token in modo che non vada perso o duplicato, tuttavia in questo modo le collisioni sono impossibili. Al contrario nell'Ethernet, tutti i nodi possono comunicare se ritengono che il canale sia libero, ma i nodi devono ascoltare il canale in modo da poter rilevare le collisioni e sospendere la comunicazione per un tempo casuale.\nNonostante la discreta popolarit\u00e0 del Token Ring negli anni ottanta e novanta, con l'avvento del XXI secolo, la maggior parte delle reti locali si basa ormai sullo standard Ethernet. A livello fisico la maggior parte delle implementazioni di Ethernet utilizza cavi in rame (come le diffuse reti 10BASE-T). Alcune implementazioni iniziali usavano invece il cavo coassiale. Alcune implementazioni (specialmente quelle ad alta velocit\u00e0) usano invece le fibre ottiche. Le fibre si prevede avranno un ruolo fondamentale nel nuovo standard 10 gigabit Ethernet. Quando si utilizzano le fibre ottiche, \u00e8 necessario distinguere tra la fibre multimodo e le fibre singolo modo, Le prime sono fibre in cui il mezzo trasmissivo \u00e8 pi\u00f9 largo; ne consegue che la produzione \u00e8 meno costosa ma la banda offerta \u00e8 minore e l'attenuazione \u00e8 maggiore.\nInternet.\nSecondo le stime, circa il 15,7% della popolazione mondiale ha accesso ad Internet. La percentuale maggiore si riscontra in Nord America (68,6%), Oceania (52,6%) ed Europa (36,1%). In termini di accesso a banda larga, i paesi in testa alle classifiche sono Islanda (26,7%), Corea del Sud (25,4%) e Paesi Bassi (25.3%).\nLa natura stessa della comunicazioni tra computer porta ad utilizzare un approccio logico-architetturale a strati, in cui ogni livello protocollare sia largamente indipendente dagli altri. Questo consente di avere protocolli di basso livello che possono essere modificati secondo le proprie esigenze, lasciando inalterati i protocolli di livello superiore, posto che un numero limitato di funzioni sia comunque garantito. Un esempio pratico dell'importanza di questo principio \u00e8 il fatto che un web browser pu\u00f2 connettersi ad Internet utilizzando lo stesso codice, sia che sia connesso tramite una ADSL, che tramite una rete Ethernet o una rete Wi-fi.\nSpesso per catalogare un protocollo in termini di basso/alto livello, si fa riferimento alla pila OSI, un modello proposto nel 1983 come primo passo di un percorso utopistico per la creazione di un insieme di protocolli di rete universalmente accettato. Il modello \u00e8 riprodotto nella figura a destra. \u00c8 tuttavia importante sottolineare che il modello ISO-OSI, pur non essendosi mai tradotto in un'implementazione pratica, \u00e8 molto utile per descrivere i moderni protocolli; anche i protocolli sui quali si basa Internet possono essere classificati alla luce di tale modello, anche se di fatto non lo seguono alla lettera.\nNel caso di Internet, il mezzo fisico ed il protocollo di livello datalink (ovvero i primi due livelli della pila OSI) possono variare numerose volte lungo il tragitto che un pacchetto percorre. Nella maggior parte dei casi Internet viaggia su fibre ottiche utilizzando il protocollo di datalink ATM, ma \u00e8 possibile anche che il traffico Internet viaggi su etere o rame, utilizzando protocolli come Wi-Fi, Ethernet e PPP.\nA livello di rete, la standardizzazione aumenta con l'adozione dell'IP (\"Internet Protocol\") per l'indirizzamento logico. Al momento la versione di IP pi\u00f9 comunemente utilizzata \u00e8 la IPv4 ma \u00e8 in atto il passaggio alla versione IPv6 che aumenta in modo considerevole il numero di indirizzi disponibili (3.40 \u00d7 1038 indirizzi rispetto ai 4.29 \u00d7 109 dell'IPv4) e prevede nativamente maggiore sicurezza tramite IPsec e miglior gestione della distribuzione del traffico.\nA livello di trasporto la maggior parte di applicazioni utilizza il TCP (\"Transmission Control Protocol\") o l'UDP (\"User Datagram Protocol\"). Nel caso del TCP, i pacchetti che vengano persi durante la trasmissione vengono rispediti e riordinati, prima di essere presentati ai livelli superiori; in questo modo \u00e8 anche possibile eliminare gli eventuali pacchetti duplicati. Al contrario nel caso dell'UDP i pacchetti non vengono riordinati e nel caso di perdite non sono ritrasmessi. Sia i pacchetti TCP che UDP trasportano il numero di porta per specificare a quale applicazione o a quale processo il pacchetto debba essere indirizzato. Poich\u00e9 taluni protocolli di livello applicazione utilizzano porte standard, \u00e8 possibile per gli amministratori di rete limitare o favorire il flusso di traffico verso specifiche porte tramite appositi filtri.\nAl di sopra del livello di trasporto, esistono diversi protocolli che sono difficili da catalogare nel livello di sessione o presentazione, ma che sono largamente diffusi come il Transport Layer Security (TLS) anche noto come (SSL). Questi protocolli assicurano che i dati in transito sulla rete rimangono completamente riservati. Tali protocolli utilizzano la crittografia asimmetrica per scambiarsi una chiave comune e successivamente proteggono i dati mediante crittografia simmetrica. Un altro protocollo di difficile posizionamento nella pila OSI \u00e8 il Real-time Transport Protocol (RTP), utilizzato principalmente per il trasporto di audio o video in streaming. Infine a livello di applicazione, esistono numerosi protocolli che dovrebbero risultare familiari agli utenti Internet, ossia l'HTTP per la navigazione, il POP3 per la posta elettronica, l'FTP per il trasferimento di dati, e SIP per la tele e la video conferenza.\nSistemi di radiolocalizzazione e navigazione.\nA partire dagli anni novanta sono stati aperti all'uso pubblico i sistemi di posizionamento e navigazione satellitare che appoggiandosi a reti satellitari dedicate consentono a radioricevitori al suolo la loro localizzazione in termini di coordinate geografiche e la conseguente navigazione su mappe geografiche in memoria (navigatori satellitari). Questi sistemi, seguendo l'evoluzione della telefonia mobile, sono diventati parti integrante anche della rete mobile stessa. Inoltre, questi sistemi si integrano in generale con le reti di telecomunicazione anche come sorgenti ad elevata precisione per la distribuzione del sincronismo e di data e ora.\nDigitalizzazione (radio, televisione e telefonia mobile).\nL'industria dei media sta affrontando un importante punto di svolta nella sua evoluzione, ossia il passaggio dalla trasmissione analogica a quella digitale, gi\u00e0 ottenuta nel caso delle reti cellulari. Il vantaggio principale dell'utilizzo di trasmissioni digitali sta ancora una volta nella intrinseca robustezza al rumore del digitale. In altre parole il digitale consente di evitare i tipici effetti del rumore, come ad esempio il ghosting delle immagini video o il fruscio della voce nelle radio. Questo poich\u00e9 i segnali digitali sono semplici cifre binarie e quindi piccole variazioni dovute al rumore sono filtrate dalla decisione a soglia al ricevitore. per fare un semplice esempio, se il messaggio binario 1011 viene trasmesso mediante un segnale con ampiezza [1 0 1 1] e viene ricevuto come un segnale con ampiezza [1,1 0,2 1,1 0,8], la sequenza decisa sar\u00e0 quella corretta, ossia 1011. Se il rumore \u00e8 molto elevato tuttavia anche questa strategia fallisce. In questo caso \u00e8 possibile utilizzare dei codici FEC (Forward Error Correction) in grado di correggere uno o pi\u00f9 errori consecutivi dovuti al rumore.\nNella trasmissione televisiva digitale esistono tre diversi standard in competizione, ognuno dei quali utilizza lo standard MPEG-2 per la codifica video: l'ATSC, che utilizza il Dolby Digital AC-3 per la compressione audio ed una modulazione di ampiezza a banda vestigiale 8VSB; il DVB usa tipicamente l'MPEG-1 per l'audio ma non ha uno standard, mentre per la modulazione ricorre all'OFDM (\"Orthogonal Frequency-Division Multiplexing\"); infine l'ISDB, in cui la modulazione \u00e8 ancora OFDM e come formato di compressione audio si fa uso dell'MPEG-2.\nNella trasmissione di audio digitale, gli standard sono molto pi\u00f9 unificati. Quasi tutti i paesi utilizzano lo standard Digital Audio Broadcasting (DAB, noto anche come standard Eureka 147). L'unica eccezione sono gli Stati Uniti, che hanno deciso di adottare l'HD Radio. Il vantaggio di quest'ultimo standard sta nel fatto che la tecnica di modulazione impiegata consente di modulare il segnale sulle esistenti trasmissioni analogiche (AM ed FM), evitando cos\u00ec la necessit\u00e0 di allocare nuove bande per le trasmissioni digitali. Nonostante i nomi diversi, entrambi gli standard si basano sulla modulazione OFDM. Per quanto riguarda la compressione audio, il DAB come il DVB utilizza l'MPEG-1, mentre l'HD Radio usa l'High-Definition Coding.\nTuttavia, nonostante l'imminente passaggio al digitale, i ricevitori analogici rimangono molto diffusi. La TV analogica \u00e8 praticamente ancora trasmessa in tutte le nazioni (gli Stati Uniti prevedono il passaggio nel febbraio del 2009). Per la TV analogica esistono tre standard, noti come PAL, NTSC e S\u00c9CAM. I fondamenti di PAL e NTSC sono molto simili: una sottoportante modulata QAM (\"Quadrature Amplitude Modulation\") che trasporta l'informazione sulla crominanza \u00e8 aggiunta al segnale video che trasporta la luminanza a formare un segnale CVBS (\"Composite Video Baseband Signal\"). D'altra parte il SECAM utilizza uno schema a modulazione di frequenza sulla suo sottoportante per il colore. Il PAL si differenzia dall'NTSC per il fatto che la fase delle componenti dei colori del segnale video \u00e8 rovesciata allo scopo di correggere gli errori di fase. Per la trasmissione radio, l'ostacolo principale all'adozione degli standard digitali sta nel fatto che i ricevitori digitali hanno un costo ancora diverse volte superiore a quello dei ricevitori analogici.\nIl passaggio alle tecnologie digitali in ambito telefonia mobile si \u00e8 avuto invece con la tecnologia del 2G.\nTelecomunicazioni e societ\u00e0.\nLe telecomunicazioni sono una parte importante di numerose societ\u00e0 moderne. L'esistenza di una buona infrastruttura di telecomunicazioni \u00e8 largamente riconosciuta come un successo importante di un paese, sia a livello microeconomico che macroeconomico. L'importanza delle infrastrutture di telecomunicazioni \u00e8 divenuta talmente cruciale e strategica che molti attuali sistemi di telecomunicazioni (dalle reti ai sistemi di radiocomunicazioni) sono spesso soggetti a ridondanza nel dimensionamento delle loro risorse trasmissive, di elaborazione e di memorizzazione aumentandone robustezza e tolleranza ad eventuali guasti/malfunzionamenti ed evitando cos\u00ec il pi\u00f9 possibile disservizi verso gli utenti.\nMicroeconomico.\nA livello microeconomico, numerose compagnie hanno sfruttato le telecomunicazioni per costruire imperi economici, come \u00e8 evidente ad esempio nel caso del portale di vendita (e-commerce) su Internet Amazon.com, ma gli osservatori hanno notato che anche catene tradizionali, come Wal-Mart o Ikea hanno tratto benefici dal possedere una rete di telecomunicazioni superiore a quella dei loro concorrenti. Nella moderna societ\u00e0 occidentale, l'utilizzo delle telecomunicazioni \u00e8 fondamentale anche nelle attivit\u00e0 di tutti i giorni, come ad esempio prenotare una pizza per telefono o chiamare l'idraulico. Anche comunit\u00e0 relativamente povere, ricorrono oggi alle telecomunicazioni per migliorare la loro vita quotidiana. Nel distretto di Narsingdi, in Bangladesh, gli abitanti di villaggi isolati utilizzano i telefoni cellulari per parlare direttamente con i grossisti ed ottenere prezzi migliori per le loro merci. In Costa d'Avorio i coltivatori di caff\u00e8 utilizzano telefoni cellulari in comune per seguire le variazioni orarie del prezzo del caff\u00e8 e vendere al prezzo migliore.\nMacroeconomico.\nA livello macroeconomico, nel 2001 Lars-Hendrik R\u00f6ller e Leonard Waverman hanno suggerito l'esistenza di un legame causale tra l'esistenza di una buona infrastruttura di telecomunicazioni e crescita economica. Pochi ormai negano l'esistenza di questo legame, anche se alcuni non concordano sulla sua natura causale. Tuttavia il fatto che le economie traggano benefici da una buona infrastruttura di telecomunicazioni \u00e8 innegabile e per tale motivo \u00e8 sempre maggiore la preoccupazione per il cosiddetto divario digitale.\nQuesta preoccupazione deriva dal fatto che l'accesso ai mezzi di telecomunicazione non \u00e8 ugualmente suddiviso tra la popolazione mondiale. Una ricerca del 2003 a cura dell'International Telecommunication Union (ITU) ha rivelato che circa un terzo delle nazioni ha meno di un abbonato alla telefonia cellulare per ogni 20 abitanti e circa un terzo delle nazioni ha meno di un abbonato alla rete fissa ogni 20 abitanti. Per quanto riguarda l'accesso Internet, circa met\u00e0 delle nazioni ha meno di una persona su 20 che goda di un accesso ad Internet. Da queste informazioni e da dati provenienti dalle scuole, l'ITU ha compilato l\"Indice di Accesso Digitale\" (Digital Access Index), che misura la capacit\u00e0 totale di un cittadino di accedere ed usare le tecnologie dell'informazione e della comunicazione. Utilizzando questo parametro, nazioni come la Svezia, la Danimarca e l'Islanda ricevono il voto pi\u00f9 alto, mentre al fondo classifica si piazzano paesi africani come il Niger, il Burkina Faso ed il Mali.\nA cavallo degli anni 2000 col nascere della New Economy si \u00e8 per\u00f2 assistito a fenomeni di speculazione economica nell'ambito delle telecomunicazioni e in generale dell'ICT che hanno portato allo scoppio della cosiddetta bolla speculativa delle dot-com.\nEnti regolatori.\nOrganismi internazionali.\nA livello internazionale partecipano alla stesura degli standard tecnici e normativi (direttive) delle telecomunicazioni diversi enti internazionali tra i quali si ricordano:\nIn Italia.\nIn Italia l'Istituto Superiore per le Comunicazioni e le Tecnologie dell'Informazione (ISTICOM), compreso all'interno del Ministero dello sviluppo economico, l'Autorit\u00e0 per le Garanzie nelle Comunicazioni (AGCOM) e i vari enti delegati a livello regionale (Corecom) si occupano di supervisionare il mondo ed il mercato delle Telecomunicazioni secondo le direttive giuridiche ed economiche da essi imposti con poteri sanzionatori oltre che deliberativi."}
{"id": "4178", "revid": "287204", "url": "https://it.wikipedia.org/wiki?curid=4178", "title": "Tipo", "text": ""}
{"id": "4179", "revid": "21880", "url": "https://it.wikipedia.org/wiki?curid=4179", "title": "Typus", "text": ""}
{"id": "4181", "revid": "46291", "url": "https://it.wikipedia.org/wiki?curid=4181", "title": "Sapindales", "text": "Le Sapindales (\"Sapindales\" ) sono un ordine di piante Dicotiledoni delle Angiosperme.\nTassonomia.\nLa classificazione tradizionale (Sistema Cronquist) assegnava all'ordine Sapindales le seguenti famiglie:\nLe famiglie incluse in questo ordine dalla nuova classificazione filogenetica AGP III sono:"}
{"id": "4184", "revid": "7077", "url": "https://it.wikipedia.org/wiki?curid=4184", "title": "Tanach", "text": ""}
{"id": "4185", "revid": "125612342", "url": "https://it.wikipedia.org/wiki?curid=4185", "title": "Terence Hill", "text": "\u00c8 noto a livello internazionale per i film recitati al fianco di Bud Spencer, insieme al quale ha ricevuto un David di Donatello alla carriera. Anche interprete di fotoromanzi, la sua popolarit\u00e0 si \u00e8 riaffermata nella seconda fase della carriera grazie all'interpretazione del personaggio protagonista della longeva serie televisiva \"Don Matteo\".\nBiografia.\nGiovent\u00f9.\nMario Girotti nasce a Venezia il 29 marzo del 1939 da Girolamo Girotti, originario di Amelia (Terni), e Hildegard Thieme, tedesca, originaria di Dresda. Nel 1943, all'et\u00e0 di quattro anni, si trasferisce con la famiglia in Germania, presso Lommatzsch (in Sassonia), cittadina natia dei nonni materni, a causa del lavoro del padre, un chimico impiegato presso la Schering.\nMario, secondogenito di tre figli (Odoardo e Piero, che hanno avuto piccole esperienze in ambito cinematografico in tenera et\u00e0), trascorre la prima infanzia assieme ai nonni a Lommatzsch, durante i bombardamenti anglo-americani della Seconda guerra mondiale. Ritorna poi in Italia nel 1945, all'et\u00e0 di sei anni, dove si stabilisce ad Amelia, il paese natio del padre.\nEsordi.\nA 11 anni, verso la fine del 1950, un'amica di sua madre la contatta informandola dell'annuncio di un giornale, in cui si ricercavano dei giovani ragazzi per piccole parti in alcune pellicole; l'esordio sul grande schermo avviene quindi come attore bambino in maniera quasi casuale quando viene notato dal regista Dino Risi durante una gara di nuoto. Mario viene scritturato per una piccola parte del film \"Vacanze col gangster\" (1951), dove, insieme ad altri ragazzini, aiuta un pericoloso bandito a evadere dalla prigione, per poi trovarsi nei guai. Girotti continua a recitare regolarmente da adolescente negli anni cinquanta per pagarsi gli studi, mentre frequenta il liceo classico e quindi la facolt\u00e0 di lettere e filosofia all'Universit\u00e0 di Roma. Gli vengono affidate sempre piccole parti, come nel film Divisione Folgore, ma lavora con registi del calibro di Mauro Bolognini, Francesco Maselli e Gillo Pontecorvo.\nDopo i primi successi commerciali nel 1955 con \"Guaglione\" accanto a Claudio Villa e con il film musicarello \"Lazzarella\" (1957) con Domenico Modugno, nel 1958 partecipa a uno sceneggiato televisivo Rai, \"Il ritratto di Dorian Gray\". Nel 1959 \u00e8 protagonista nel ruolo di Bruno, bagnino corteggiato da \"Cerasella\" (Claudia Mori) nell'omonima commedia comico-sentimentale di Raffaello Matarazzo, ed \u00e8 accanto alla coppia Aldo Fabrizi e Renato Rascel in \"Un militare e mezzo\".\nAnni sessanta.\nNel 1961 ha una parte in \"Le meraviglie di Aladino\", diretto da Mario Bava e Henry Levin, con Vittorio De Sica genio della lampada. I ruoli che ricopre sono quasi sempre i medesimi, ma ben presto riuscir\u00e0 a staccarsi definitivamente dalla parte dell'adolescente. Dopo tre anni di studi all'universit\u00e0, con l'obiettivo di conseguire la laurea in lettere classiche, decide di dedicarsi completamente al cinema, arrivando a frequentare l\"Actors Studio\" per sconfiggere la timidezza. Nel 1963 Luchino Visconti, uno dei pi\u00f9 importanti registi neorealisti, lo scrittura per una piccola parte nel film \"Il Gattopardo\", dove interpreta il ruolo di un garibaldino, il conte Cavriaghi, e ha l'opportunit\u00e0 di recitare con attori del calibro di Alain Delon, Burt Lancaster e Claudia Cardinale. A proposito di quell'esperienza riveler\u00e0: \"\u00ab\u00c8 stato anche un incontro che mi ha fatto decidere di intraprendere definitivamente la carriera di attore, perch\u00e9 sino ad allora non ero ancora convinto che quella fosse la mia strada. Adesso capisco quanto fu importante quell'esperienza, perch\u00e9 partecipai alla realizzazione di un film che credo sia avvenuta raramente nella storia del cinema. Per esempio, adesso quando si scelgono i costumi, il regista non li controlla neanche, oppure vengono fatti in fretta il giorno prima. Io in quel film, anche se avevo una parte piccolissima, feci ben cinque prove di costume, non solo per vedere come mi stava ma anche perch\u00e9 bisognava trovare la giusta tonalit\u00e0 di rosso della camicia. Perch\u00e9 i garibaldini se le facevano a casa e quindi non erano tutte dello stesso rosso. Visconti fu presente a tutte e cinque le prove, sia per me che per tutti gli altri attori. Quindi adesso mi rendo conto quale cura ha avuto quel film, oltre al grande successo che riscuote tuttora.\u00bb\" Il film gli port\u00f2 una certa notoriet\u00e0, che lanci\u00f2 la sua carriera di attore e che prosegu\u00ec in pellicole di vario genere.\nNel 1964 si rec\u00f2 in Germania Ovest, dove interpret\u00f2 film \"western\", drammatici e di spionaggio; fu in particolare protagonista dei primi western europei della storia, come ricorder\u00e0 successivamente: \"\u00abPer me \u00e8 stato un periodo felice, in un certo senso: io abbandonai l'Italia per tre anni perch\u00e9 avevo interpretato questi film dove facevo il teenager, come Lazzarella e Cerasella, e mi ero fossilizzato nel ruolo del giovane diciottenne. Quindi partii, andai in Germania e feci, credo, dodici o tredici film, e la cosa bella fu che partecipai ai primi western europei i quali, ma nessuno lo sa, li realizzarono i tedeschi e non gli italiani, perch\u00e9 appunto si ispirarono a questo autore, Karl May, che \u00e8 come il nostro Salgari.\u00bb\"\nTornato in Italia, nel 1967 spos\u00f2 Lori Zwicklbauer, una ragazza statunitense di origine tedesca, conosciuta lo stesso anno sul \"set\" del film campione d'incassi \"Dio perdona... io no!\" Sullo stesso set conobbe Carlo Pedersoli, alias Bud Spencer, il futuro compagno di scena. Seguendo una moda dell'epoca, i due attori, per fare colpo a livello internazionale, assunsero dei nomi d'arte americani in quanto considerati pi\u00f9 adatti per un film \"western\". La produzione consegn\u00f2 a Mario Girotti una lista di venti possibili nomi e gli venne chiesto di sceglierne uno entro 24 ore. Scelse \"Terence Hill\" poich\u00e9 suonava bene e perch\u00e9 le iniziali erano le stesse del nome e cognome di sua madre (Hildegard Thieme). Fu un caso per lui partecipare a questo film poich\u00e9 venne scelto per sostituire Peter Martell, ufficialmente vittima di un incidente a cavallo durante alcune riprese, ma in realt\u00e0 lo stesso Terence Hill in una intervista ha raccontato: \"\u00abAccadde che l'attore che doveva fare il personaggio del Gatto, Peter Martell, litigasse sempre con la fidanzata e una sera, durante una lite violenta, le tir\u00f2 un calcio, ma lei si scans\u00f2 e lui colp\u00ec il muro e si ruppe un piede.\u00bb\"\nAnni settanta.\nIl suo successo \u00e8 legato soprattutto ad alcuni titoli del genere spaghetti-western girati insieme all'amico Bud Spencer, come i cult \"Lo chiamavano Trinit\u00e0...\" (1970) e il suo sequel \"...continuavano a chiamarlo Trinit\u00e0\" (1971), che lanciano la coppia al successo internazionale. Anche in \"Lo chiamavano Trinit\u00e0...\" Terence Hill non venne scelto inizialmente per interpretare il film. Enzo Barboni (meglio conosciuto come E.B. Clucher) chiese a Franco Nero d'interpretare il ruolo di Trinit\u00e0, ma l'attore, avendo un impegno con una produzione americana per il film \"Camelot\" (1967), rifiut\u00f2. Cos\u00ec si decise di cercare un attore il pi\u00f9 possibile somigliante. La scelta cadde in questo modo su Terence Hill. Bud Spencer e Terence Hill hanno girato insieme 18 film, dei quali 16 come coppia protagonista. In \"Annibale\" (1959), Bud e Terence (ancora accreditati Carlo Pedersoli e Mario Girotti) recitarono infatti in scene separate senza mai incontrarsi sul set, mentre in \"Il corsaro nero\" (1971) l'interprete principale \u00e8 solo Terence e a Bud \u00e8 riservata una parte minore in un ruolo da cattivo.\nNumerose scene presenti in ambo i film sono entrate nell'immaginario collettivo. Celebri sono i suoi virtuosismi con le carte da gioco (in realt\u00e0 le mani che compivano tali giochi erano quelle del prestigiatore Tony Binarelli), e ancora pi\u00f9 famosa fu la scena iniziale di \"Lo chiamavano Trinit\u00e0\", in cui il protagonista divora un'intera padella di fagioli col sugo. Terence ha pi\u00f9 volte dichiarato che quella scena fu da lui girata dopo un digiuno di 36 ore. Altro momento celebre fu quello in cui Trinit\u00e0 prende a sberle il bandito Wild Cat Hendrix nel seguito \"...continuavano a chiamarlo Trinit\u00e0\". Per esercitarsi a compiere la scena, Terence rivel\u00f2 di aver preso pi\u00f9 volte a \"schiaffi\" una colonna all'entrata di casa sua, e questo gli cre\u00f2 qualche problemino con la moglie che lo credeva impazzito.\nEntrambi i film furono campioni d'incassi, consacrando definitivamente la coppia a livello internazionale e Hill, grazie ai suoi trascorsi nelle commedie romantiche degli anni '50, come nuovo sex-symbol del momento. Successivamente i due girarono altri film come \"...pi\u00f9 forte ragazzi!\" (1972), anch'esso piazzatosi tra i film di maggior successo della stagione, e soprattutto \"...altrimenti ci arrabbiamo!\" (1974), diretto da Marcello Fondato: tra una scazzottata e l'altra, la contesa Dune buggy e la celebre colonna sonora degli Oliver Onions, i due polverizzarono tutti i record d'incassi.\nNel contempo Terence recit\u00f2 anche in film in solitaria; il pi\u00f9 celebre nel 1973 quando fu protagonista, insieme a Henry Fonda, del western \"Il mio nome \u00e8 Nessuno\", pellicola prodotta da Sergio Leone con musiche di Ennio Morricone, nella quale s'incrociano il tema del tramonto della epopea del West con il tono pi\u00f9 scanzonato ereditato dal personaggio di Trinit\u00e0. Nonostante il genere western stesse attraversando un irreversibile declino, il film si piazz\u00f2 al quinto posto tra i pi\u00f9 visti della stagione cinematografica. Della sua collaborazione con Leone, Hill afferm\u00f2: \"\u00abIn quel momento Leone aveva deciso di non fare pi\u00f9 il western, per\u00f2 era molto innamorato di quel genere e cos\u00ec concep\u00ec un film un po' alla storia sua, lui voleva che il western finisse, questo l'ho capito frequentandolo moltissimo e si identific\u00f2 nel personaggio di Henry Fonda, mettendolo a confronto con un personaggio nuovo che era quello interpretato da me.\u00bb\"\nDi nuovo in coppia con Bud Spencer, col quale ha anche collaborato a scrivere le sceneggiature e alcune musiche delle loro pellicole, durante la met\u00e0 degli anni settanta i due interpretarono altri film come \"Porgi l'altra guancia\" (1974), \"I due superpiedi quasi piatti\" (1977) e \"Io sto con gli ippopotami\" (1979), tutti di grandissimo successo. Altre produzioni di genere western/commedia che videro Hill assoluto protagonista furono \"...e poi lo chiamarono il Magnifico\" (1972), diretto nuovamente da E.B. Clucher, e \"Un genio, due compari, un pollo\" (1975), diretto da Damiano Damiani e prodotto sempre da Leone. Non mancano nel contempo partecipazioni a pellicole pi\u00f9 impegnate come \"Il vero e il falso\" (1972), diretto da Eriprando Visconti (nipote di Luchino), in cui Hill interpreta un avvocato che deve proteggere una donna ingiustamente accusata di omicidio, e \"Org\" (1979), per la regia di Fernando Birri, un corposo film di fantascienza di cui fu anche produttore, e rimasto in fase di montaggio per oltre dieci anni.\nTrasferitosi nel frattempo negli Stati Uniti, Hill partecipa anche ad alcune produzioni hollywoodiane, come \"La bandera - Marcia o muori\" (1977), di Dick Richards al fianco di star come Gene Hackman e Catherine Deneuve, e \"Mister Miliardo\" (1977) di Jonathan Kaplan.\nAnni ottanta.\nPi\u00f9 tardi, verso i primi anni ottanta, Hill decise di passare anche dietro alla macchina da presa, dirigendo s\u00e9 stesso nel film \"Don Camillo\" (1983); il film era ispirato al personaggio letterario creato da Giovannino Guareschi, e divenuto noto sul grande schermo negli anni cinquanta grazie all'interpretazione del francese Fernandel, mentre nel ruolo di Peppone che fu di Gino Cervi c'\u00e8 Colin Blakely. Completano il cast anche i due figli di Terence, Ross e Jess, in ruoli minori. Rispetto al film originale del 1952, ambientato nella bassa reggiana e negli anni '50, la storia di questo remake si svolge nella bassa mantovana (dall'oltrep\u00f2 mantovano a Sabbioneta), mentre l'epoca \u00e8 quella contemporanea.\nIntanto prosegue la collaborazione con Bud Spencer con pellicole come \"Chi trova un amico trova un tesoro\", colonna sonora de La Bionda, \"Nati con la camicia\" (1982), \"Non c'\u00e8 due senza quattro\" (1984) entrambi film diretti da E.B. Clucher, e \"Miami Supercops (I poliziotti dell'8\u00aa strada)\" (1985) di Bruno Corbucci e con le musiche scritte da La Bionda. Contemporaneamente Terence Hill ottiene grande successo con film di co-produzione italo-statunitense come \"Poliziotto superpi\u00f9\" (1980) al fianco di Ernest Borgnine, ancora musiche de La Bionda, e \"Renegade - Un osso troppo duro\" (1987).\nAnni novanta.\nL'ultimo film della coppia vede la luce solo nel 1994, ben nove anni dopo la loro collaborazione in \"Miami Supercops (I poliziotti dell'8\u00aa strada)\". Sono i protagonisti di \"Botte di Natale\" diretto dallo stesso Terence e sceneggiato dal figlio Jess, in cui dopo 23 anni dall'ultimo Trinit\u00e0 i due tornano al genere western. Girato tra Italia, Germania e Stati Uniti, il film non ottiene lo stesso successo dei precedenti film della coppia, ponendo fine alla storia del duo, che avrebbe comunque continuato a riscuotere successo in progetti diversi, in particolare sul piccolo schermo.\nNel 1999, pochi giorni dopo il trionfo di Roberto Benigni a Los Angeles nella notte degli Oscar per \"La vita \u00e8 bella\", la popolare rivista statunitense \"Time\", sulla scia dell'evento, pubblica una classifica degli \"attori italiani pi\u00f9 famosi del mondo\" nella quale Bud Spencer occupa il primo posto, seguito da Terence Hill al secondo.\nNegli anni novanta Hill ha attraversato un lungo periodo di depressione causata dalla morte, in un incidente stradale a Stockbridge (Massachusetts) nel 1990, del figlio adottivo sedicenne Ross con il quale aveva girato i film \"Don Camillo\" e \"Renegade - Un osso troppo duro\". Tuttavia riusc\u00ec a tornare al lavoro autodirigendosi in \"Lucky Luke\" (1991), \"pilot\" dell'omonima serie televisiva trasmessa l'anno successivo, progetti che vennero tuttavia accolti con minor entusiasmo rispetto ai precedenti. Nel 1997 l'attore recit\u00f2 in \"Potenza virtuale\" diretto da Antonio Margheriti, pellicola mai distribuita nelle sale italiane.\nDella morte del figlio parler\u00e0 solo anni dopo, nel 2001 in un'intervista a \"Famiglia cristiana\" dicendo:\nDon Matteo (2000-2021).\nDal 2000 l'attore ha rilanciato la propria carriera quale protagonista della fortunata fiction Rai \"Don Matteo\", nel ruolo di un prete con un particolare intuito investigativo. La serie \u00e8 tutt'ora trasmessa, con la proiezione della trediscesima stagione. Il primo episodio della decima stagione, in onda il 7 gennaio 2016, con 9.677.000 spettatori detiene il record di ascolti europeo per una fiction arrivata alla dodicesima serie. Nel settembre 2021, dopo 259 episodi, 13 stagioni e ventidue anni, Terence Hill lascia definitivamente la serie.\nTale fiction rappresenta la prima volta in assoluto in cui l'attore recita con la sua voce. Dagli inizi della sua carriera fino all'ultimo film del 1997 (\"Potenza virtuale\"), Terence \u00e8 sempre stato doppiato nell'edizione italiana dei suoi film, in particolare da Massimo Turci, che lo ha doppiato dagli anni '50 all'inizio degli anni '60; Sergio Graziani, che lo ha doppiato alla fine degli anni '60; Pino Locchi, che \u00e8 stato la voce principale dell'attore negli anni '70 fino ai primi anni '80; Michele Gammino, che lo ha doppiato tra la met\u00e0 degli anni '80 e negli anni '90.\nIn televisione si \u00e8 reso inoltre protagonista di miniserie di grande successo come \"L'uomo che sognava con le aquile\", \"L'uomo che cavalcava nel buio\" e \"Doc West\" in cui l'attore torna al genere western dopo 15 anni in un film di cui cura anche la regia assieme a Giulio Base.\nSempre per la Rai, nel 2011 Terence ha interpretato una nuova fiction intitolata \"Un passo dal cielo\", nella quale interpreta Pietro, il capo della Guardia forestale nella regione dell'Alta Pusteria, in Alto Adige, che aiuta un giovane commissario a smascherare i colpevoli dei crimini commessi nella zona. L'attore ha partecipato anche alla seconda (2012) e alla terza stagione (2015), per poi lasciare a partire dalla quarta.\nNel 2018, dopo vent'anni dall'ultimo film \"Potenza virtuale\", Terence Hill torna al cinema con \"Il mio nome \u00e8 Thomas\", da lui anche scritto e diretto.\nNel 2021 lascia Don Matteo. Un addio che avviene dopo 259 episodi e, a oltre 20 anni dalla messa in onda della prima puntata (7 gennaio 2000).\nVita privata.\nDal 1967 \u00e8 sposato con Lori Zwicklbauer, statunitense di origini tedesche, dalla quale ha avuto un figlio, Jess Hill, nel 1969. La coppia adott\u00f2 anche un altro bambino, Ross Hill, nato nel 1973 e deceduto nel 1990 a seguito di un incidente stradale in Massachusetts.\nDopo aver vissuto negli Stati Uniti per pi\u00f9 di 30 anni con la moglie, si \u00e8 stabilito definitivamente a Gubbio, della quale si \u00e8 innamorato complici le lunghe permanenze per i set della serie televisiva \"Don Matteo\". Per l'attore si tratta peraltro di un ritorno nei luoghi di origine, visto che il padre era nativo di Amelia.\nMario Girotti ha praticato dai 10 ai 19 anni, contemporaneamente, nuoto, pugilato e ginnastica artistica (negli anelli, nelle parallele simmetriche e nel cavallo con maniglie), ottenendo ottimi risultati in tutti questi sport. \u00c8 appassionato di calcio e tifoso della Roma, come da lui stesso dichiarato , nonostante in giovent\u00f9 abbia gareggiato, insieme al fratello Odoardo, per la polisportiva della Lazio. Simpatizza anche per il Gubbio.\nA differenza dell'amico Bud Spencer, da sempre dichiaratosi di destra, Terence Hill non si \u00e8 mai schierato politicamente, anche se, in talune occasioni, ha dato il suo appoggio a candidati democratici negli Stati Uniti (possedendo infatti la doppia cittadinanza). Nel 2020, nell'ambito delle elezioni presidenziali, ha partecipato assieme alla scrittrice Frances Mayes a una raccolta di fondi con varie personalit\u00e0 del mondo politico, sociale e culturale italo-americano a favore del contendente democratico Joe Biden organizzata e condotta dalla moglie Jill.\nDoppiatori.\nTerence Hill \u00e8 stato doppiato da:\nRiconoscimenti.\nDavid di Donatello\nTelegatto\nPremio Regia Televisiva\nEst Film Festival\nFestival della televisione di Monte Carlo\nRosa D'Oro\nLa Pellicola D'Oro\nFondazione Carispo\nAlmer\u00eda Western Film festival (Andalusia, Spagna)\nTime\nReligion Today Film Festival\nPopoli e Religioni - Terni Film Festival \nOnorificenze.\nPellegrino di Pace"}
{"id": "4188", "revid": "125675786", "url": "https://it.wikipedia.org/wiki?curid=4188", "title": "The Doors", "text": "I Doors sono stati un gruppo musicale rock statunitense fondato a Venice Beach nel 1965 da Jim Morrison (cantante), Robby Krieger (chitarrista), Ray Manzarek (organista) e John Densmore (batterista), e scioltosi definitivamente nel 1973, due anni dopo la morte di Jim Morrison (avvenuta il 3 luglio del 1971), anche se non sono mancate diverse reunion negli anni seguenti.\nSono considerati uno dei gruppi rock pi\u00f9 influenti e controversi nella storia della musica, alla quale hanno unito con successo elementi blues, psichedelia e jazz. Molti dei loro brani, come \"Light My Fire\", \"The End\", \"Roadhouse Blues\" e \"Riders on the Storm\", sono considerati dei classici e sono stati reinterpretati da numerosi artisti delle generazioni successive.\nI Doors hanno venduto pi\u00f9 di 100 milioni di dischi in tutto il mondo. Tre album in studio della band, \"The Doors\" (1967), \"L.A. Woman\" (1971) e \"Strange Days\" (1967), sono presenti nella lista dei 500 migliori album, rispettivamente alle posizioni 42, 362 e 407. Nel 1993 i Doors furono inseriti nella Rock and Roll Hall of Fame.\nStoria.\nOrigini e formazione.\nIl complesso fu fondato nell'estate del 1965 a Venice Beach, in California, a seguito dell'incontro tra Jim Morrison e Ray Manzarek, entrambi studenti della UCLA School of Theater, Film and Television dell'Universit\u00e0 della California. Morrison aveva ricevuto una tiepida accoglienza verso un suo cortometraggio per la tesi di laurea, soprattutto per il poco professionale montaggio tecnico (la pellicola si ruppe pi\u00f9 volte); fu disgustato da tale incomprensione al punto da nemmeno presentarsi per il ritiro del diploma di laurea.\nPasseggiando lungo la spiaggia di Venice, nel luglio del 1965, Morrison incontr\u00f2 Manzarek e, soffermatosi a parlare con lui, gli canticchi\u00f2 il testo di una canzone che aveva da poco scritto, \"Moonlight Drive\", dichiarandogli contemporaneamente la sua totale inesperienza musicale e quindi l'impossibilit\u00e0 di tradurla su pentagramma. Manzarek in quel momento faceva parte di una band chiamata \"Rick &amp; The Ravens\" insieme ai fratelli Rick e Jim Manzarek ma, riconoscendo in Morrison delle potenzialit\u00e0 interessanti, gli propose di creare un nuovo gruppo. Attraverso le sue conoscenze, Ray ebbe la possibilit\u00e0 di ingaggiare il chitarrista Robby Krieger, interessato al flamenco, e il batterista John Densmore, appassionato di jazz, che gi\u00e0 suonavano con un gruppo chiamato \"The Psychedelic Rangers\": i tre si erano conosciuti ad una lezione comune di meditazione trascendentale del guru Maharishi Mahesh Yogi.\nMorrison scelse il nome del gruppo dal testo del libro di Aldous Huxley \"Le porte della percezione\" (\"The Doors of Perception\") del 1954. Nel libro \u00e8 contenuta una frase di William Blake:\nI Doors partirono privi di un bassista, fondamentale in quanto riferimento ritmico per un gruppo rock, non trovando un musicista di loro gradimento in quel ruolo: va detto che tra i quattro Doors si cre\u00f2 subito un rapporto molto stretto e profondo che Morrison voleva custodire con ogni cura. Di conseguenza, durante i provini alla ricerca del bassista, l'attenzione non andava soltanto alle capacit\u00e0 musicali dell'eventuale nuovo acquisto per il gruppo ma anche alla sua persona. Dopo qualche audizione, Manzarek, tastierista tecnicamente e musicalmente dotatissimo, propose di adattarsi in quel ruolo, aggiungendo al suo organo Vox Continental uno strumento che gli consentisse di suonare le note basse con la mano sinistra e la parte melodica con la destra. Nello specifico, utilizz\u00f2 un Fender Rhodes Piano Bass, appoggiato sulla calotta perfettamente piatta del Vox Continental.\nFu la soluzione definitiva, che caratterizzer\u00e0 il sound della band e, in parte, anche le composizioni. La tastiera suonata solo su ottave alte divenne infatti una componente tagliente e inusuale, dando a questo strumento un ruolo molto rilevante nella definizione delle linee melodiche dei brani e un'incredibile posizione di primo piano negli assolo. In quegli anni, infatti, il ruolo descritto era competenza esclusiva delle chitarre elettriche, cui competevano anche tutti gli assolo. Nelle registrazioni in studio, comunque, a parte l'album \"The Doors\", fu scelto di utilizzare il basso elettrico, suonato da diversi celebri turnisti: Jerry Scheff, Harvey Brooks, Doug Lubahn, Kerry Magness, Lonnie Mack, Larry Knechtel, Leroy Vinnegar e Ray Neapolitan figurano tra i bassisti scelti.\nI testi delle canzoni dei Doors (la maggior parte di Morrison, coltissimo, intellettuale, vorace divoratore di libri delle pi\u00f9 disparate epoche e tematiche) sono influenzati dagli scritti del gi\u00e0 citato Aldous Huxley, influenze sulla poetica dei Doors sono rintracciabili nel pensiero di Friedrich Nietzsche, nell'antropologia, nella letteratura antica, romantica, simbolista, surrealista, moderna e nella cultura classica e del mito in genere, come il chiaro riferimento all\"'Edipo re\" di Sofocle nella canzone \"The End\"; uno tra i poeti pi\u00f9 amati da Morrison fu Rimbaud, sosteneva la tesi dello sconvolgimento dei sensi, necessario per divenire \"veggente\".\nIl sound dei Doors \u00e8 divenuto celebre per le evoluzioni alla tastiera di Ray Manzarek, appassionato di musica classica e in particolare di J. S. Bach, del jazz e del blues di Chicago, lo stile di Robby Krieger la cui chitarra echeggiava la classica spagnola ed il flamenco, la musica indiana e modale, il free jazz, lo slide blues bottleneck e la musica classica e per finire, il batterista Densmore il cui stile unico, esotico ed espressionista deve moltissimo al jazz ed al tribal.\nNell'estate del 1965 i Doors con una formazione ancora in via di sperimentazione svolgono le prime prove senza Krieger, in quel momento il gruppo era composto da Jim Morrison voce, Ray Manzarek piano, John Densmore batteria, Rick Manzarek chitarra, Jim Manzarek armonica ed al basso da una ragazza di nome Pat Sullivan. Il sestetto, il 2 settembre del 1965 registr\u00f2 sei canzoni Demo al World Pacific Jazz Studios, che erano \"Hello, I Love You\", \"Moonlight Drive\", \"Summer's Almost Gone\", \"My Eyes Have Seen You\", \"The End of the Night\", e \"Go Insane (A Little Game)\" pubblicate molti anni dopo nel \"The Doors Box Set\" del 1997, quindi stamparono qualche acetato per procurarsi degli ingaggi. Il battesimo di Krieger avvenne qualche settimana dopo (l'abbandono dalla band dei due fratelli di Manzarek, insicuri sulle potenzialit\u00e0 della band), in un provino per il pezzo \"Moonlight Drive\", egli dimostr\u00f2 la sua abilit\u00e0 nell'usare la chitarra slide, l'invito ad unirsi alla band fu immediato. Fu John Densmore a chiedere a Krieger di entrare a far parte della formazione.\nQuesto \u00e8 il momento della nascita dei Doors e siamo alla fine dell'estate del 1965. Dopo un contratto non portato a termine con la Columbia Records e una gavetta nei club e concerti procurati dalla schiera di amici i Doors vengono ingaggiati al London Fog, locale del Sunset Boulevard. Vennero successivamente assunti nel celebre \"Whisky a Go Go\" come band di casa, che aprir\u00e0 gli spettacoli di band gi\u00e0 note nell'area di Los Angeles e non solo come: Buffalo Springfield, Love, The Byrds, Johnny Rivers, Chambers Brothers, Otis Redding, The Turtles, Frank Zappa con la The Mothers of Invention e i Them di Van Morrison, con quest'ultimo il 18 giugno 1966 le due band, i Doors e i Them suoneranno insieme il brano \"In the Midnight Hour\" e si lanceranno in 20 minuti di improvvisazione del brano \"Gloria\" che i Doors avevano nel loro repertorio, e che eseguivano normalmente tutte le sere al Whisky e che continueranno ad eseguire negli anni a venire.\nNel 1966 vennero finalmente notati dalla Elektra Records, grazie alle raccomandazioni e alle pressioni di Arthur Lee cantante dei Love, band sotto contratto con l'Elektra, che convinse Jac Holzman ad assistere ad un concerto dei Doors. Il 10 agosto 1966 Holzman, presidente dell'Elektra, si reca al Whisky a Go Go per vedere i Doors suonare. Al momento non rimane particolarmente impressionato dal gruppo ma Ronnie Harran, \"talent scout\" del Whisky, e Arthur Lee dei Love, lo convincono a tornare. Passano i giorni e Holzman rimane sempre pi\u00f9 colpito dal complesso, pur continuando a nutrire perplessit\u00e0 sul suo potenziale commerciale, dato uno stile cos\u00ec inconsueto. Holzman chiama a New York Paul A. Rothchild, produttore dello staff Elektra, e gli chiede di aiutarlo a decidere se far firmare il gruppo. Il 15 agosto 1966 Paul A. Rothchild accompagn\u00f2 Jac Holzman al Whisky per vedere i Doors, ma purtroppo per il gruppo evidentemente non era giornata, ed egli assistette ad una delle peggiori esibizioni della sua vita, cos\u00ec Rothchild rimase a Los Angeles per qualche giorno per assistere nuovamente ad un concerto dei Doors, dopo quella brutta esibizione Paul A. Rothchild assistette ad una delle migliori performance musicali della sua vita\u00a0\u2013 come racconter\u00e0 in seguito.\nDopo quel secondo concerto, Holzman insieme a Rothchild contattarono il gruppo non esitando a confessare di essere rimasti fortemente impressionati dallo spettacolo e che Rothchild consiglier\u00e0 immediatamente all'Elektra di assumerli. Il suo entusiasmo \u00e8 cos\u00ec contagioso che Holzman propose un contratto discografico la sera stessa del provino, i Doors sono entusiasti ma l'esperienza con la Columbia li rende pi\u00f9 cauti e li spinge a pensarci su qualche giorno. Holzman torn\u00f2 a New York e i quattro si rivolsero ad un avvocato, su suggerimento del padre di Robby Krieger, e si accordarono con Max Fink, che li rappresenter\u00e0 per tutta la carriera.\nIl 21 agosto 1966 i Doors si esibirono per l'ultima volta al \"Whisky a Go Go\" come band di casa, aprirono lo show con una sinistra versione del brano \"The End\", Morrison inser\u00ec il passaggio \"edipico\" nel bel mezzo della canzone e cos\u00ec i Doors vennero licenziati la sera stessa.\nAlbum di debutto.\nIl 24 agosto 1966 i Doors entrarono in sala di registrazione, ai \"Sunset Sound Recording Studios\" di Los Angeles, (California) per registrare il loro straordinario album di debutto con Paul A. Rothchild, in veste di produttore. Le sessions durarono sei giorni esatti (con una pausa di fine settimana) dopo di che Rotchild vol\u00f2 a New York con i \"master\" su nastri di mezzo pollice a quattro tracce per avviare un meticoloso lavoro di \"editing\". Tra le canzoni incise durante le sessions del primo album figuravano \"Moonlight Drive e Indian Summer\" escluse dall'album.\nIl 4 gennaio del 1967 venne dato alle stampe il loro primo album: \"The Doors\", l'album si rivel\u00f2 un vero capolavoro raggiungendo la seconda posizione nella classifica di Billboard secondo solo a \"Sgt. Pepper's Lonely Hearts Club Band\" dei Beatles, mentre \"Light My Fire\" il 29 luglio 1967 raggiunse la prima posizione in quella dei singoli restandoci per 3 settimane, vendendo 1 milione di copie e aggiudicandosi il disco d'oro. Negli Stati Uniti era la stagione del sound di San Francisco, all'insegna quindi di \"Pace &amp; Amore\" e della controcultura hippy, ma i Doors si imposero con un atteggiamento diverso, con Morrison che quasi aggrediva il suo pubblico scrivendo canzoni che parlavano di sesso, droga, rivoluzione e morte. Nel quadriennio 1966-1969 il gruppo conobbe un'ascesa memorabile, suonando nei migliori locali di San Francisco (Matrix Club, Avalon Ballroom, Fillmore Auditorium e Winterland Arena) e New York (Ondine Discotheque, Village Theater e Scene Club) raggiungendo quasi subito le vette delle classifiche.\nNel novembre 1966, Mark Abramson diresse il film promozionale per il singolo \"Break on Through (To the Other Side)\", la pellicola ritraeva i Doors in sala di registrazione mentre eseguono la canzone con un gioco di luci molto \"dark\". Mentre a Los Angeles avvenne il loro debutto in Televisione allo show televisivo chiamato \"Boss City\" sul finire del 1966 e successivamente il 1\u00ba gennaio del 1967 sempre a Los Angeles i Doors si esibirono al TV show chiamato \"Shebang\" per promuovere il loro singolo di debutto \"Break on Through (To the Other Side)\".\nPrime registrazioni: \"Live at The Matrix 1967\".\nNel marzo 1967, i Doors si esibirono in un piccolo locale chiamato The Matrix Club, 3138 Fillmore Street di San Francisco. Il locale ingaggi\u00f2 i Doors tra il 7 e l'11 marzo, le serate del 7 e del 10 vengono registrate, per un totale di 4 set. Le registrazioni di questi spettacoli vengono effettuate da Peter Abram, che successivamente le vender\u00e0 ai Doors. Il 18 novembre 2008, la Bright Midnight Archives in collaborazione con la Rhino Records ha pubblicato una compilation con il meglio di quelle serate dal titolo \"Live at The Matrix 1967\".\nPrime performance in TV.\nNel maggio 1967, i Doors presero parte alla registrazione live di \"The End\" al debutto televisivo internazionale per la Canadian Broadcasting Corporation (CBC) negli studi televisivi di Toronto, Canada per il programma \"The Rock Scene: Like It Is\" (performance contenuta nel DVD The Doors Soundstage Performances pubblicato nel 2002)..\nIl 17 settembre 1967 i Doors furono invitati a partecipare al programma televisivo Ed Sullivan Show, dove eseguirono le canzoni \"People Are Strange\" e una devastante e memorabile versione di \"Light My Fire\". Il produttore di Sullivan, Bob Precht, chiese ai Doors di modificare la canzone sostituendo la parola \"Higher\" con qualche altro aggettivo. Alle prove i Doors promisero che lo avrebbero fatto ma durante la critica esibizione mantennero intatto il testo: il produttore, furioso, disse ai quattro che non sarebbero stati mai pi\u00f9 invitati alla trasmissione, come in effetti accadde.\nIl 24 dicembre 1967 i Doors registrarono per lo show televisivo della CBS \"Jonathan Winters Show\" due delle loro canzoni, \"Moonlight Drive\" e \"Light My Fire\". Il 26 dicembre e il 28 dicembre 1967 i Doors suonarono alla Winterland Arena di San Francisco.\nIl 30 e 31 dicembre 1967 i Doors suonarono a Denver.\nL'Incidente di New Haven.\nIl 9 dicembre 1967 i Doors si esibiscono nell'arena di New Haven, Connecticut, dove Morrison viene arrestato sul palco con l'infamante accusa per indecenza e oscenit\u00e0 in pubblico dalla polizia locale, salvo poi essere scagionato dalle accuse rivolte contro di lui.\nPochi minuti prima di salire sul palco, Morrison non viene riconosciuto da un poliziotto e finisce per prendersi del liquido irritante in volto, perch\u00e9 si trovava appartato con un'amica nelle docce dell'arena; il poliziotto ordina loro di andarsene, Morrison si arrabbia per l'intrusione e reagisce in modo insolente. Una volta saliti sul palco durante \"Back Door Man\" Morrison si lancia in una diatriba sul comportamento del poliziotto, ed inizia a raccontare la storia apostrofando il poliziotto quale \"ometto blu\", a questo punto la polizia ordina al direttore di palco di accendere le luci nell'arena e di sospendere il concerto, mentre il tenente Kelly si dirige verso Morrison per arrestarlo. Morrison, nonostante Ray Manzarek e Bill Siddons provino a intervenire, viene poi trascinato dietro le quinte e pestato a sangue dalla polizia di New Haven che arrest\u00f2 anche i reporter che scattarono fotografie e filmarono l'accaduto, sequestrando loro le pellicole.\n\"Strange Days\".\nLe registrazioni per il secondo album iniziano nel febbraio 1967 e terminano in agosto con Paul A. Rothchild come produttore, nel frattempo i Sunset Sound si modernizzano passando da quattro a otto piste, il titolo dell'album \u00e8 \"Strange Days\" che esce alla fine di settembre del 1967. L'album si rivela un degno successore del primo disco, con canzoni come \"People Are Strange\", \"Love Me Two Times\", \"Moonlight Drive\" e \"When the Music's Over\" che non fecero altro che rafforzare il valore e il successo del gruppo. Nonostante ci\u00f2, Paul A. Rothchild ebbe a dichiarare che l'album, seppur raggiungendo la posizione numero 3 nelle classifiche dei dischi, non ottenne il successo sperato e meritato a causa della mancanza di un singolo di successo come \"Light My Fire\", impedendo al gruppo di raggiungere e superare il successo del disco d\u2019esordio.\n\"Waiting for the Sun\".\nNel luglio 1968 esce il terzo album dal titolo \"Waiting for the Sun\", inciso negli studi di registrazione T.T.G. di Hollywood, tra febbraio e maggio, tra le canzoni prese in considerazione per essere incluse nel disco e poi escluse all'ultimo momento figuravano la \"cover\" \"Gloria\" di Van Morrison e la lunghissima composizione teatrale di Jim Morrison \"Celebration of the Lizard\", per la pubblicazione ufficiale della quale bisogner\u00e0 aspettare l'uscita dell'album live del 1970 \"Absolutely Live\", mentre in \"Waiting for the Sun\" verr\u00e0 inclusa una parte della composizione, intitolata \"Not to Touch the Earth\". Nel marzo del 1968 i Doors decidono di avviare la produzione di un film documentario chiamato \"Feast of Friends\" costituito da spezzoni di concerti inframmezzati da riprese della band dietro le quinte e in \"tourn\u00e9e\". Le riprese iniziano durante il tour nell'aprile 1968 e si concludono con il concerto finale dei Doors prima della partenza del tour Europeo, in programma nel mese di settembre dello stesso anno. I tecnici che si occupano della produzione sono amici del gruppo, Paul Ferrara alla regia, Babe Hill al sonoro e Frank Lisciandro curatore.\nNello stesso anno i Doors si apprestano a partecipare al loro primo tour europeo in programma per settembre con destinazione, Inghilterra, Germania, Paesi Bassi, Danimarca, e Svezia. La prima tappa \u00e8 prevista a Londra dove i Doors sono accolti all'aeroporto di Heathrow da una \"troupe\" di Granada Television che li seguir\u00e0 e filmer\u00e0 per i giorni a venire alla Roundhouse di Londra dove i Doors sono attesi per esibirsi insieme ai Jefferson Airplane nelle serate del 6 e 7 settembre. Entrambi gli show sono ripresi da Granada Television per lo speciale televisivo \"The Doors Are Open\" mandato in onda per la prima volta il 4 ottobre 1968, e successivamente il 16 novembre su tutto il territorio del Regno Unito. Il 7 settembre i Doors tengono una conferenza stampa alla ICA Gallery di Londra, filmata e inclusa nello speciale \"The Doors Are Open\" (pubblicato nel 1998 in DVD).\nIl precedente 5 settembre 1968 i Doors partecipano al programma televisivo della BBC \"Top of the Pops\" insieme ai Canned Heat, dove eseguono una versione \"live\" del singolo Hello, I Love You numero uno nelle classifiche dei singoli Billboard Hot 100 per due settimane negli Stati Uniti. Il 18 settembre 1968, i Doors appaiono alle 10 del mattino negli studi della Television-Byen di Gladsaxe, (Copenaghen) per essere filmati, per uno special televisivo che comprende un set di 30 minuti che include canzoni come \"Alabama Song\", \"Back Door Man\", \"Texas Radio &amp; The Big Beat (The Wasp)\", \"Love Me Two Times\", \"When the Music's Over\", \"The Unknown Soldier\" dove saranno visti in gran parte dell'Europa (\"performance\" contenuta nel DVD \"The Doors Soundstage Performances\" del 2002). Terminano il loro tour europeo il 20 settembre in Svezia con due concerti registrati e trasmessi per intero in diretta dalla stazione radio di Stoccolma \"Radiohuset\", dopo di che insieme al loro entourage fanno ritorno a Londra e poi volano a Los Angeles, mentre Jim Morrison e Pamela Courson rimangono a Londra (all'Hotel Belgravia) fino al 20 ottobre.\n1969-71.\nL'incidente di Miami.\nIl 24 gennaio 1969, i Doors si esibiscono nell'arena del Madison Square Garden di New York, per un concerto che registra il tutto esaurito.\nLa settimana di Pasqua fuori Palm Springs, (CA) Jim Morrison, insieme al team di Feast of Friends (Paul Ferrara alla regia, Babe Hill al sonoro e Frank Lisciandro nel ruolo di curatore), filmano su pellicola a colori da 35mm HWY il film diretto da Jim Morrison. Il film racconta il vagabondaggio assassino di un autostoppista che dal deserto si dirige a Los Angeles. Purtroppo il film non verr\u00e0 mai ultimato e di conseguenza pubblicato ufficialmente (anche se all'epoca venne proiettato in molti film festival e riscosse ottime recensioni). La versione del film che veniva proiettata all'epoca \u00e8 della durata complessiva di 52:00 minuti, anche se esistono moltissime scene tagliate che non compaiono nella versione originale.\nImmediatamente dopo, tuttavia, prende il via la parabola discendente, dovuta soprattutto alla dipendenza di Morrison dall'alcool, che prese ad influenzare non poco le registrazioni, se non addirittura le esibizioni dal vivo. Il culmine fu raggiunto al concerto che i Doors tennero a Miami il 1\u00ba marzo del 1969, quando Jim Morrison fu accusato di aver assunto atteggiamenti osceni. Sia i Doors che il tecnico Vince Treanor hanno sempre smentito l'accaduto, affermando che quella sera erano tutti vicini a Morrison e nulla accadde. Lo stesso Jim Morrison ha sempre sostenuto la sua innocenza: infatti, nonostante, durante quel concerto, siano state scattate almeno 430 fotografie, nessuna di esse mostra Morrison in atteggiamenti osceni.\nA seguito di ci\u00f2, tuttavia, Morrison sub\u00ec un processo, e venne liberato su cauzione, ma l'immagine della band ne usc\u00ec gravemente macchiata, al punto che furono annullati tutti i concerti che i Doors avevano iniziato in quel periodo. In seguito a ci\u00f2 decisero di comune accordo di non partecipare al Festival di Woodstock, in quanto ritenuto dalla band uno spazio troppo vasto per la loro esibizione e che diminuiva notevolmente l'energia e l'intimit\u00e0 che ambienti pi\u00f9 raccolti sono invece in grado di dare.\n\"The Soft Parade\".\nIn questo clima viene dato alle stampe il quarto album della band \"The Soft Parade\" che rispetto ai precedenti non ottiene il successo sperato, il cambio di direzione musicale e l'inserimento nelle sezioni musicali di orchestre e strumenti a fiato non fanno altro che indebolire la musica che i fan dei Doors erano abituati ad ascoltare nei primi dischi. Il primo singolo estratto dall'album \u00e8 \"Touch Me\" scritta da Robby Krieger che si piazza alla posizione numero 3 nella classifica dei singoli, mentre l'album raggiunge la posizione numero 6. In aprile del 1969 i Doors partecipano al programma televisivo della \"PBS\" Critique diviso in due parti, il primo giorno, il 28, viene dedicato alla \"performances live\" dove i Doors eseguono canzoni vecchie, tratte dagli album precedenti e materiale nuovo dall'album \"The Soft Parade\", il secondo giorno, il 29, invece vengono intervistati da \"Richard Goldstein\", mentre il 14 giugno ritornano a esibirsi all'Auditorium Theatre di Chicago.\nI concerti all'Aquarius Theatre di Hollywood.\nNel luglio 1969 i Doors, dopo le sfortunate conseguenze di Miami, fanno definitivamente ritorno sulle scene musicali con due serate all'Aquarius Theatre di Hollywood offrendo al pubblico di Los Angeles una delle migliori e pi\u00f9 energiche \"performance\" musicali che la citt\u00e0 abbia mai ospitato.\nLe due performance del giorno 21, pi\u00f9 le prove del 22, vengono registrate e poste in archivio, fino alla pubblicazione avvenuta nel 2002 tramite l'etichetta \"Bright Midnight Archives\" creata appositamente dai Doors per la pubblicazione di performance storiche.\nIl 13 settembre 1969 I Doors partecipano al Toronto Rock and Roll Revival festival, ad attenderli ci sono pi\u00f9 di 22.000 persone, insieme ad artisti come Whiskey Howl, Junior Walker and the All Stars, Cat Mother and the All Night News Boys, Chuck Berry, Jerry Lee Lewis, Bo Diddley, Chicago, Alice Cooper, Tony Joe White, Little Richard, Gene Vincent, John Lennon e quest'ultimo insieme a Y\u014dko Ono, si esibiscono prima dei The Doors con la Plastic Ono Band con Eric Clapton alla chitarra principale, Klaus Voorman al basso e Alan White alla batteria, mentre Lennon presenter\u00e0 anche il festival filmato da D. A. Pennebaker e pubblicato con il titolo \"Sweet Toronto\".\n\"Morrison Hotel\" e \"Absolutely Live\".\nCon la pubblicazione del quinto album \"Morrison Hotel\" i Doors abbandonano il progetto intrapreso con l'album \"The Soft Parade\" e non fanno altro che tornare alle loro radici e al sound grezzo di garage blues band e ottengono migliori risultati con canzoni come \"You Make Me Real/Roadhouse Blues\", mentre l'album raggiunge la posizione numero 4. Nello stesso anno esce il primo disco live del gruppo e cio\u00e8 \"Absolutely Live\" inciso durante il \"Roadhouse Blues tour\" con concerti registrati tra luglio 1969 e maggio 1970 durante i seguenti Show: Aquarius Theatre, Hollywood 21/07/1969; Felt Forum Arena, New York 17-18/01/1970; Boston Garden Arena, Boston 10/04/1970; Philadelphia Spectrum Arena, Philadelphia 01/05/1970; Pittsburgh Civic Arena, Pittsburgh 02/05/1970 e Cobo Hall Arena, Detroit 08/05/1970. Nell'estate del 1970 i Doors continuano a suonare nelle grandi arene, il 5 giugno faranno tappa a Seattle, il 6 giugno a Vancouver insieme al Bluesman Albert King, che a met\u00e0 scaletta si unir\u00e0 con i Doors sul palco suonando la chitarra in molte canzoni (entrambi i concerti vengono registrati e trasmessi dalle stazioni radio di Seattle e Vancouver e posti in archivio), esistono molte registrazioni bootleg di questi concerti, che non sono mai stati pubblicati ufficialmente, solo alcune tracce appaiono nel The Doors Box Set del 1997.\nNell'agosto del 1970 i Doors partecipano in quello che spesso viene definito l'ultimo dei grandi festival e cio\u00e8 quello dell'isola di Wight, per un totale di cinque giorni di musica e con un pubblico che si aggira tra le 600.000 e le 700.000 persone e a cui presero parte artisti come Jimi Hendrix, The Who, Miles Davis, Emerson, Lake &amp; Palmer, Jethro Tull, Free, Joni Mitchell, Joan Baez, Ten Years After, Sly &amp; The Family Stone, e tanti altri, il tutto documentato nel film di Murray Lerner Message To Love dove sono presenti due video dei The Doors: \"When The Music's Over\" e \"The End\" (pubblicato il 21 febbraio 1997 in DVD). Per Jim Morrison e Jimi Hendrix saranno tra gli ultimi concerti prima della loro scomparsa: per il primo sar\u00e0 l'ultimo in Europa, mentre per il secondo sar\u00e0 uno degli ultimi prima della sua morte avvenuta circa tre settimane dopo l'esibizione al festival dell'Isola di Wight.\nGli ultimi concerti, Dallas e New Orleans.\nDopo l'esibizione al festival dell'Isola di Wight sul finire del 1970 i Doors decidono di esibirsi a Dallas e New Orleans: per Jim saranno gli ultimi concerti. Durante l'esibizione di New Orleans accadde l'imprevisto: Morrison era talmente ubriaco e spossato, per via delle vicende del processo di Miami, che inizi\u00f2 a saltare intere strofe di canzoni finch\u00e9, improvvisamente, si accasci\u00f2 sull'asta del microfono come una marionetta cui abbiano di colpo allentato i fili. Ray Manzarek, a proposito dell'incidente, affermer\u00e0 di aver avuto l'impressione che le energie di Jim si fossero esaurite di colpo.\nI Doors decisero allora di prendersi una pausa di riflessione e di smettere per un po' di suonare in giro e concentrarsi sul lavoro in studio, mentre Jim, insieme alla compagna Pamela Courson, decide di trasferirsi a Parigi non appena terminate le incisioni dell'ultimo album in lavorazione, cio\u00e8 \"L.A. Woman\".\n\"L.A. Woman\".\nL'ultimo album in studio con Morrison ancora in vita \u00e8 \"L.A. Woman\" che \u00e8 sicuramente da considerarsi l'album pi\u00f9 blues dell'intera produzione, oltre che il testamento spirituale della band.\nLe registrazioni iniziano verso la fine del 1970 e si protraggono fino al completamento dell'album avvenuto in aprile del 1971; i singoli estratti dall'album furono \"Love Her Madly\" e \"Riders On The Storm\", che si piazzarono rispettivamente alla posizione 11 e 14 nelle classifiche dei singoli, mentre l'album raggiunse la posizione numero 9. A questo punto Jim, avendo portato a termine il suo impegno con la casa discografica \"Elektra\" si sent\u00ec libero da qualsiasi vincolo contrattuale, e decise con la sua compagna Pamela Courson di partire prima per un viaggio in Marocco e poi di stabilirsi a Parigi.\nParigi, la morte di Jim Morrison.\nIl 3 luglio del 1971, Morrison mor\u00ec in circostanze mai del tutto chiarite; il suo corpo venne ritrovato privo di vita nella vasca da bagno del suo appartamento a Parigi, in Rue Beautrellis 17.\nSi concluse che fosse morto per arresto cardiaco, anche se successivamente venne rivelato che nessuna autopsia venne effettuata prima che il corpo di Morrison fosse sepolto al cimitero di P\u00e8re-Lachaise di Parigi.\nLa sua morte rimane avvolta nel mistero, visto che nessuno\u00a0\u2013 oltre alla sua fidanzata e al suo dottore\u00a0\u2013 ha mai visto il corpo di Jim Morrison. Per evitare un continuo via vai di fotografi, persone famose e gente comune, si decise per una cerimonia funebre semplice all'interno del cimitero di P\u00e8re-Lachaise alla quale erano presenti Pamela, Bill Siddons e al massimo altre 4 o 5 persone. La scomparsa di Morrison avvia cos\u00ec due movimenti: quello delle migliaia di fan che annualmente recano visita alla sua tomba in un cimitero di Parigi e quello, contrario, di coloro che credono che il cantante-mito sia vivo e vegeto a godersi la sua strana vita in qualche remoto angolo di mondo.\nLa morte di Jim Morrison avvenuta all'et\u00e0 di 27 anni va cos\u00ec ad aggiungere l'artista al cosiddetto Club 27 (che indica gli artisti deceduti all'et\u00e0 di 27 anni) che comprende artisti come Brian Jones, nato a Cheltenham il 28 febbraio 1942 e morto a Hartfield il 3 luglio 1969, Jimi Hendrix nato a Seattle il 27 novembre 1942 e morto a Londra il 18 settembre 1970, Janis Joplin, nata a Port Arthur il 19 gennaio 1943 e morta a Los Angeles il 4 ottobre 1970, Kurt Cobain, nato ad Aberdeen il 20 febbraio 1967 e morto a Seattle il 5 aprile 1994 ed Amy Winehouse nata a Londra il 14 settembre 1983 e morta a Londra il 23 luglio 2011.\n1971\u201373.\n\"Other Voices\" e \"Full Circle\".\nGli altri membri del gruppo continuarono nell'attivit\u00e0 artistica ed incisero altri due album, \"Other Voices\" e \"Full Circle\", senza per\u00f2 riscuotere gli stessi successi avuti con Morrison. Quindi si sciolsero, cercando di intraprendere carriere soliste. Sia \"Other Voices\" sia \"Full Circle\" sono stati pubblicati ufficialmente in un CD dalla Bright Midnight Elektra negli Stati Uniti d'America; prima esistevano solo come bootlegs in un unico CD prodotto dalla Butterfly Productions, in Germania e dalla Cdmaximum in Russia.\n1978.\n\"An American Prayer\".\nIl terzo album post-Morrison, \"An American Prayer\", fu realizzato nel novembre 1978. I tre Doors superstiti si riunirono per la registrazione di questo album, realizzato sovrapponendo la voce di Jim Morrison tratta da una registrazione perlopi\u00f9 di poesie declamate dal cantante nel 1970 alle musiche composte per l'occasione. L'album raggiunse un notevole successo di vendite tanto che negli anni seguenti si \u00e8 aggiudicato il disco di platino.\nThe Doors of the 21st Century (2002\u00a0\u2013 presente).\nNel 2002, Ray Manzarek e Robby Krieger formano un nuovo gruppo chiamato The Doors of the 21st Century. La formazione prevedeva come cantante Ian Astbury, con Angelo Barbera al basso e Stewart Copeland dei Police alla batteria, che in seguito verr\u00e0 rimpiazzato da Ty Dennis, mentre Densmore si chiama fuori dal progetto. Il gruppo partecipa ad una nuova serie di concerti e registra e pubblica nel 2003 il DVD .\nNel 2005, in seguito ad una causa portata avanti da John Densmore nei confronti dei due ex compagni Manzarek e Krieger che nel frattempo continuavano a farsi chiamare The Doors, Densmore riesce a vincerla e ad ottenere che il gruppo formato dai due compagni non potr\u00e0 pi\u00f9 usare la sigla e farsi chiamare \"D21C\"; a questo punto Manzarek annuncia un nuovo nome per il gruppo chiamato \"Riders On The Storm\". Il 16 febbraio 2007 Ian Astbury lascia i Riders on the Storm, e si riunisce con la sua vecchia band The Cult. Nel marzo 2007 Scallions viene scelto come cantante per i Riders On The Storm in sostituzione di Ian Astbury, nel progetto formato dai membri rimanenti dei The Doors figurano Robby Krieger e Ray Manzarek.\nIl 20 aprile 2008 i membri dei The Doors Manzarek e Robby Krieger si recano in Ecuador nella capitale della citt\u00e0 di Quito per continuare a celebrare i 40 anni di esistenza con un concerto di riunione. I due si presentano e suonano con il nome \"Riders On The Storm\" con Ty Dennis alla batteria e Phil Chen (che aveva gi\u00e0 suonato con Robby e John Densmore nella The Butts Band) suona il basso. Nell'agosto 2008 la Corte Suprema della California decide che Krieger e Manzarek non potranno pi\u00f9 usare il nome \"The Doors\" in esibizioni e concerti dal vivo. Nel febbraio 2009 Ray e Robby decidono di andare in tour usando il nome \"Ray Manzarek e Robby Krieger dei The Doors.\" Nel luglio 2009 suonano al \"Gathering Of The Vibes\" festival nel Connecticut, mentre ad ottobre all'\"Under Jam\" nel Neve, Nevada.\nNel tour figura l'originale batterista John Densmore. Nel luglio 2011 suonano due volte in Italia, il 9 a Pistoia (ospiti del Pistoia Blues Festival) e l'11 a Grado (GO). Il 20 maggio 2013 muore Ray Manzarek, dopo una battaglia contro una forma di cancro al dotto biliare.\nNuovo materiale d'archivio.\nNel 1997 i The Doors pubblicano il primo cofanetto box set, composto da registrazioni d'archivio mai pubblicate ufficialmente.\nIl box \u00e8 formato da 4 CD pi\u00f9 un libro con annotazioni e foto varie della band: il primo CD comprende una selezione di brani (Demo\u00a0\u2013 Live\u00a0\u2013 versioni alternative\u00a0\u2013 Outtakes) del periodo 1965 - 1970, dove troviamo per la prima volta la composizione \"Rock Is Dead\" registrata nel 1969; il secondo CD comprende invece materiale esclusivamente live e cio\u00e8 \"Live in New York\" 1970, registrazione effettuata il 17 e 18 gennaio 1970 in occasione delle due serate al Felt Forum di New York; il terzo CD invece contiene una selezione di brani (Demo\u00a0\u2013 Live\u00a0\u2013 Outtakes) del periodo 1965 - 1971, mentre il quarto CD \u00e8 un atipico greatest hits composto da materiale pubblicato in precedenza con brani scelti personalmente dai tre Doors superstiti.\nNel novembre del 2000, i Doors annunciano la creazione di una nuova etichetta, la Bright Midnight Records, con il progetto di 36 album e 90 ore di materiale mai pubblicato dell'era Morrison da pubblicare in CD. Il lancio della Bright Midnight Records inizi\u00f2 con la pubblicazione del CD \"The Bright Midnight Sampler\", un album compilation live dei Doors pubblicato in USA che \u00e8 l'equivalente del CD pubblicato in Europa dal titolo '. Registrato tra luglio 1969 ad agosto 1970 il live contiene varie registrazioni di concerti eseguiti negli Stati Uniti e presenta un estratto del materiale d'archivio registrato dal vivo che la band pubblicher\u00e0 negli anni a venire con l'etichetta Bright Midnight Archives. Il secondo invece \u00e8 il doppio CD \"Live in Detroit\", registrato alla Cobo Arena l'8 maggio 1970 e pubblicato nel 2000. Le altre pubblicazioni negli anni a venire sono: ', ' e ', registrato all'Aquarius Theatre di Hollywood il 21 e 22 luglio 1969 e pubblicato nel 2001 e 2002.\nNel 2001 i Doors pubblicano: \"No One Here Gets Out Alive\", un box set costituito da 4 CD che \u00e8 una sorta di documentario radiofonico condotto da Los Angeles dal DJ Jim Ladd, e inframmezzato da spezzoni di canzoni gi\u00e0 edite con interviste ai Doors che raccontano la storia della band; esso si ispira al famosissimo libro e documentario di Jerry Hopkins e Danny Sugerman \"No One Here Gets Out Alive\" (tradotto anche in italiano con il titolo \"Nessuno uscir\u00e0 vivo da qui\"). Inizialmente il box fu pubblicato in edizione limitata di 150 copie in vinile mentre successivamente dai vinili originali \u00e8 stato riversato in CD e ne hanno rimasterizzatto digitalmente pi\u00f9 copie. Nel 2003 \u00e8 la volta di \"Boot Yer Butt\" un set di 4 CD comprendente materiale esclusivamente bootleg del periodo 1967-1970.\nNel 2005 i Doors pubblicano \"Live in Philadelphia '70\", 2 CD, che comprende il concerto di Philadelphia registrato il 1\u00ba maggio 1970 alla Spectrum Arena di Filadelfia. Nel 2007, pubblicano \"Live in Boston 1970\", 3 CD che documentano il concerto della band registrato a Boston il 10 aprile 1970. Nel 2008 vengono pubblicati \"Live in Pittsburgh 1970\" e il pi\u00f9 recente \"Live at The Matrix 1967\" registrato il 7 e 10 marzo 1967 al Matrix Club di San Francisco. Tra le tante registrazioni in possesso dei Doors mai pubblicate ufficialmente troviamo: i due concerti di Stoccolma del 20 settembre 1968 registrati dalla stazione radio di Stoccolma Radiohuset, il concerto di Seattle del 5 giugno 1970, il concerto di Vancouver del 6 giugno 1970, il concerto di Bakersfield registrato alla Bakersfield Civic Auditorium il 21 agosto 1970, il concerto dell'Isola di Wight 1970, il concerto all'Hollywood Bowl 1968 (mai pubblicato integralmente in CD, solo in DVD omettendo le canzoni \"Hello, I Love You\" e parte di \"Spanish Caravan\") e il concerto al Felt Forum di New York del 17 e 18 gennaio 1970 che i Doors registrarono in previsione della pubblicazione di un album live che sarebbe poi diventato \"Absolutely Live\".\nNel 1999 i Doors pubblicano il secondo box set \"The Complete Studio Recordings\" composto da 6 CD + \"Essential Rarities\" (escludendo \"Other Voices\"\u00a0\u2013 \"Full Circle\"\u00a0\u2013 \"An American Prayer\"). Nel gennaio 2006 i Doors pubblicano \"Love/Death/Travel Box Set\" che consiste in 3 CD pi\u00f9 1 DVD di materiale gi\u00e0 edito (solo per collezionisti). Il 21 novembre 2006 i Doors celebrano il loro quarantesimo anniversario pubblicando il cofanetto \"Perception\" composto da 6 CD pi\u00f9 6 DVD in 5.1 Surround (prodotto e mixato da Bruce Botnick) in 96\u00a0kHz/24-bit LPCM, Dolby Digital, e DTS con 2 video per ogni DVD, tutti i video presenti nei DVD sono gi\u00e0 editi, tranne l'inedito, presente in \"L.A. Woman\"; \"Crawling King Snake\", filmato durante le sessioni di registrazione per l'album \"L.A. Woman\" dalla rete televisiva australiana GTK. I dischi sono accompagnati da libriccini con foto e nuove annotazioni di Botnick, continuando ad omettere \"Other Voices\"\u00a0\u2013 \"Full Circle\"\u00a0\u2013 \"An American Prayer\", il box comprende i 6 album tradizionali, con aggiunta di materiale outtake, prove e dialoghi in studio.\nNel luglio del 2011 in seguito al quarantesimo anniversario dalla morte di Jim Morrison avvenuta a Parigi il 3 luglio 1971, la Elektra Records insieme alla Rhino Records pubblicano \"The Doors A Collection\", un box set contenente tutta la discografia ufficiale incisa dal 1966 al 1971. Nel novembre del 2011 per il 40 th anniversary esce L.a. woman expanded edition 2 CD e il video Mr Mojo Risin in DVD/Blu-ray Disc. Nel novembre 2012 Rhino pubblica \"The Doors at the Bowl '68\" in CD/DVD/Blu-ray Disc. Nel novembre 2013 Rhino pubblica The Doors R-Evolution, una raccolta di video promo ed esibizioni televisive della band in DVD/Blu-ray Disc. Nel novembre 2014 Rhino pubblica The Doors Feast Of Friends, un documentario girato e montato nel 1968, durante l'american tour 1968 con scene girate sul palco e dietro le quinte in DVD/Blu-ray Disc.\nIl documentario \"When You're Strange\".\nNel 2009 esce il documentario \"When You're Strange\", diretto da Tom DiCillo e prodotto da Peter Jankowski, con voce narrante di Johnny Depp (nella versione italiana la voce \u00e8 di Morgan). Inclusi nei 90 minuti vi sono sequenze inedite che mostrano Manzarek e Morrison alla scuola di cinema dell'Ucla, a Los Angeles, e filmati che ripercorrono la parabola del gruppo, dalla nascita della band alla tragica morte di Jim Morrison, in un arco temporale che va dal 1965 al 1971.Molto del materiale \u00e8 stato prelevato dai due film dell'epoca dei Doors, e cio\u00e8 \"Feast Of Friends\" e \"HWY\". Ray Manzarek dichiar\u00f2 che il cine-documentario fosse il vero \"anti-Stone\", in riferimento al film \"The Doors\" di Oliver Stone, pellicola nella quale Manzarek e gli altri membri della band non si sono mai rispecchiati. John Densmore disse di essere stato commosso dal film, perch\u00e9 \u00abmostra Jim agli inizi, la sua innocenza, timidezza e tutto quanto. Mi piace moltissimo vederlo cos\u00ec, come il Jim che conoscevo\u00bb. La prima proiezione pubblica \u00e8 stata al Sundance Film Festival 2009 di Park City, Utah, mentre il DVD \u00e8 stato pubblicato il 29 giugno del 2010.. In Italia il biopic \u00e8 stato proiettato nei cinema il 21 giugno 2011. Frank Lisciandro, amico fraterno di Morrison e montatore di HWY, ha altres\u00ec dichiarato che, pur essendo un tentativo apprezzabile, \"\"When You're Strange\" nel complesso risulta insoddisfacente\".\nStile musicale.\nConsiderati i rappresentanti della psichedelia cupa insieme ai Jefferson Airplane e i Quicksilver Messenger Service, i Doors fondono blues, rock psichedelico, rock &amp; roll e riferimenti orientali concedendosi alcune occasionali incursioni nel raga rock. Celebri per il cantato sensuale del loro leader Jim Morrison, i Doors sono citati importantissimi ispiratori del punk rock e del rock alternativo. Qualcuno li ha anche definiti \"i re dell'acid rock\" mentre altri li considerano esponenti del blues-rock, del rock 'n' roll e dell'hard rock . I Doors possono essere catalogati anche come band art rock, grazie a composizioni come \"The End\", \"When The Music 's over\" e \"The Celebration of the Lizard\".\nI Doors in italiano.\nLe canzoni dei Doors sono state tradotte in italiano da molti parolieri; di seguito viene riportato un elenco non esaustivo delle principali cover (con l'indicazione del titolo in italiano, dell'interprete e dell'anno di pubblicazione):"}
{"id": "4189", "revid": "71155", "url": "https://it.wikipedia.org/wiki?curid=4189", "title": "Trentino", "text": ""}
{"id": "4190", "revid": "406204", "url": "https://it.wikipedia.org/wiki?curid=4190", "title": "Trattato CEE", "text": ""}
{"id": "4191", "revid": "124064076", "url": "https://it.wikipedia.org/wiki?curid=4191", "title": "Trattato che istituisce la Comunit\u00e0 economica europea", "text": "Il Trattato che istituisce la Comunit\u00e0 economica europea (TCEE) \u00e8 il trattato internazionale che ha istituito la CEE, firmato il 25 marzo 1957 insieme al Trattato che istituisce la Comunit\u00e0 europea dell'energia atomica (TCEEA): insieme sono chiamati Trattati di Roma.\nInsieme al trattato che istituisce la Comunit\u00e0 europea del carbone e dell'acciaio (CECA), firmato a Parigi il 18 aprile del 1951, i Trattati di Roma rappresentano il momento costitutivo della Comunit\u00e0 europea. Il nome del trattato \u00e8 stato successivamente cambiato in \"\"trattato che istituisce la Comunit\u00e0 europea\" (TCE), dopo l'entrata in vigore del trattato di Maastricht, e poi in \"trattato sul funzionamento dell'Unione europea\"\" (TFUE), all'entrata in vigore del trattato di Lisbona.\nI due trattati.\nLa caratteristica del rilancio della comunit\u00e0 europea di difesa risiede nel fatto che l'iniziativa proveniva esclusivamente dall'Europa e non da un input americano; in particolare, in questa fase spiccano i ruoli di singole personalit\u00e0, quali Jean Monnet, Gaetano Martino, Paul-Henri Spaak.\nIl rilancio europeo di Monnet.\nL'iniziativa di Jean Monnet prese le mosse dall'esempio della CECA, l'unica comunit\u00e0 sovranazionale allora esistente: egli intendeva estendere i compiti della Comunit\u00e0 europea del carbone e dell'acciaio ad altri settori, quali i trasporti e le fonti di energia tradizionali e creare una nuova comunit\u00e0 sovranazionale per l'energia nucleare. Il progetto di Monnet venne ben accolto dai partner europei, tranne dalla Gran Bretagna, il cui Governo di Anthony Eden non desiderava farsi inglobare in un sistema integrato europeo, per non perdere la speciale relazione con gli Stati Uniti.\nLa partenza del progetto di Monnet dovette essere rimandata a dopo la caduta del Governo francese di Mend\u00e8s France, che ormai era screditato presso l'opinione pubblica europeista. Un ruolo fondamentale venne giocato da Beyen, Ministro degli Esteri olandese, che propugnava una vera integrazione economica generale che portasse a un'unione economica. Jean Monnet, Paul-Henri Spaak e Johan Willem Beyen predisposero un memorandum nel quale l'idea di integrazione economica veniva approfondita.\nLa Conferenza di Messina.\nDall'1 al 3 giugno 1955 ha luogo, nella casa di Gaetano Martino, all'epoca Ministro degli Affari Esteri, la Conferenza di Messina, nel corso della quale venne deciso che si sarebbero create due istituzioni:\nSi era quindi deciso contro l'idea di Beyen, che caldeggiava un'integrazione economica generale appoggiata solo da Francia e Belgio. Tuttavia, non si chiarirono i poteri da affidare a queste istituzioni (sovranazionali o meno). La Conferenza di Messina si concluse nei fatti in una sorta di compromesso, dal momento che non si era trovato l'accordo su un energico rilancio dell'europeismo.\nI negoziati per il trattato CEE.\nLa Commissione Spaak venne incaricata di estendere un rapporto sul seguito da dare ai contenuti della Conferenza di Messina. Al Consiglio dei ministri della Comunit\u00e0 europea del carbone e dell'acciaio di Venezia del 1956 venne dato il via libera ai negoziati per la stesura dei due trattati. La Gran Bretagna, bench\u00e9 invitata a partecipare ai lavori della Commissione Spaak, richiese di condizionare i lavori a una clausola di compatibilit\u00e0 con l'OECE (organismo di semplice coordinamento, il che appariva come un pretesto per non impegnarsi col resto dell'Europa). Al rifiuto dei 6, la Gran Bretagna si risolse a raggruppare altri stati nell'EFTA (costituita poi nel 1959).\nNonostante il boicottaggio britannico, i negoziati procedettero senza troppi impedimenti e portarono ai Trattati di Roma del 25 marzo 1957, che decisero l'istituzione di:\nLa firma.\nI due trattati, firmati a Roma il 25 marzo 1957, entrati in vigore il 1\u00ba gennaio 1958, istituirono e disciplinarono, rispettivamente:\nI trattati furono sottoscritti dai rappresentanti dei sei \"paesi fondatori\" (detti ancora oggi gli Inner Six):\nLa cerimonia si tenne solennemente in Campidoglio, nella sala degli Orazi e Curiazi del Palazzo dei Conservatori, la stessa dove il 29 ottobre 2004 i rappresentanti dei 25 Paesi membri dell'Unione europea hanno firmato la Costituzione per l'Europa.\nI Trattati di Roma prevedevano, tra l'altro, l'istituzione dell'Assemblea parlamentare europea, composta da 142 deputati nominati dai parlamenti dei sei paesi membri della Comunit\u00e0.\nLa sessione costitutiva dell'Assemblea parlamentare, avente a quel tempo solo funzioni consultive, si tenne a Strasburgo il 19 marzo 1958, sotto la presidenza di Robert Schuman. Soltanto nel 1962, l'Assemblea avrebbe assunto il nome di Parlamento europeo e, solo nel 1979, si sarebbero svolte le prime votazioni a suffragio universale diretto per l'elezione dei suoi membri.\nIl trattato di Roma.\nUsualmente con trattato di Roma si indica il solo trattato istitutivo della Comunit\u00e0 economica europea. Questo trattato \u00e8 ancora la base legale di molte decisioni prese dall'Unione europea, pur avendo subito notevoli modifiche in seguito all'entrata in vigore, il 1\u00ba dicembre 2009, del trattato di Lisbona che ha previsto, tra l'altro, di cambiarne il nome in \"trattato sul funzionamento dell'Unione europea\".\nQuesto trattato prevedeva:\nPer raggiungere questi obiettivi il trattato pone alcune linee guida e definisce il quadro per l'attivit\u00e0 legislativa delle istituzioni comunitarie, in particolare riguardo alla politica agricola comune (articoli 38-43), la politica dei trasporti (articoli 74-75) e una politica commerciale comune (articoli 110-113).\nIl mercato comune basato su quattro libert\u00e0 fondamentali: libera circolazione delle persone, dei servizi, delle merci e dei capitali, che avrebbe dovuto realizzarsi in un periodo di dodici anni, in tre fasi successive (articolo 8).\n50\u00ba anniversario.\nNel 2007 \u00e8 stato celebrato il 50\u00ba anniversario dei Trattati di Roma, con festeggiamenti in tutti i paesi europei. La celebrazione ha avuto il suo culmine con il vertice informale dei capi di Stato e di governo del 24 e 25 marzo a Berlino in cui \u00e8 stata approvata la Dichiarazione di Berlino che ha messo fine al \"periodo di riflessione\" dopo la bocciatura della Costituzione europea e ha spianato la strada all'approvazione del trattato di riforma.\n60\u00ba anniversario.\nIl 60\u00ba anniversario dell'evento \u00e8 stato celebrato al Palazzo dei Conservatori la mattina del sabato 25 marzo 2017 alla presenza dei rappresentanti delle 27 nazioni dell'Unione Europea."}
{"id": "4194", "revid": "124530405", "url": "https://it.wikipedia.org/wiki?curid=4194", "title": "Trattato di Amsterdam", "text": "Il Trattato di Amsterdam \u00e8 uno dei trattati fondamentali dell'Unione europea ed \u00e8 il primo tentativo di riformare le istituzioni europee in vista dell'allargamento dell'Unione europea. Venne firmato il 2 ottobre 1997 dagli allora 15 paesi dell'Unione europea ed \u00e8 entrato in vigore il 1\u00ba maggio 1999.\nStoria.\nAll'interno del trattato di Maastricht esisteva gi\u00e0 una disposizione che invitava gli stati membri a convocare una Conferenza intergovernativa (CIG) per la sua revisione. Nel 1995 ciascuna istituzione presenta le proprie riflessioni e chiede di \"andare oltre Maastricht\": una relazione in tal senso viene presentata al Consiglio europeo di Madrid del dicembre 1995.\nProprio l'insoddisfazione alle modifiche istituzionali, spinse i capi di Stato e di governo a prospettare subito un'ulteriore modifica del sistema istituzionale \"prima che l'Unione conti venti membri\".\nI paesi membri sono consapevoli della necessit\u00e0 di approfondire l'integrazione, soprattutto nei due nuovi \"pilastri\" introdotti appunto con il trattato che ha visto nascere l'UE. La CIG si apre al Consiglio europeo di Torino del 29 marzo 1996 e si conclude al Consiglio europeo informale di Noordwijk del 23 maggio 1997.\nIl trattato firmato ad Amsterdam contiene innovazioni che vanno nella direzione di raffreddore l'unione politica, con nuove disposizioni nelle politiche di Libert\u00e0, sicurezza e giustizia, compresa la nascita della cooperazione di polizia e giudiziaria in materia penale, oltre all'integrazione di Schengen. Altre disposizioni chiarificano l'assetto della Politica estera e di sicurezza comune, con la quasi-integrazione dell'UEO, mentre viene data una rinfrescata (insufficiente) al sistema istituzionale, in vista dell'adesione dei nuovi membri dell'est.\nContenuto.\nIl trattato di Amsterdam \u00e8 caratterizzato da:\nIl testo del trattato sottoscritto ad Amsterdam si compone di 15 articoli, 13 protocolli, 51 dichiarazioni comuni relative alle disposizioni dei trattati e dei protocolli ed 8 dichiarazioni di alcuni degli stati firmatari."}
{"id": "4195", "revid": "154639", "url": "https://it.wikipedia.org/wiki?curid=4195", "title": "Thomas Bayes", "text": "Deve la sua fama ai suoi studi nel campo della matematica e della filosofia; \u00e8 noto soprattutto nella statistica per il\nteorema di Bayes, vertente sulla probabilit\u00e0 condizionata, pubblicato postumo nel 1763.\nBiografia.\nEra figlio di Joshua Bayes, uno dei primi ministri presbiteriani nonconformisti a essere ordinati in Inghilterra; per questo motivo, non gli fu consentito di studiare a Oxford o a Cambridge. Fu quindi costretto, a diciassette anni, a iscriversi all'universit\u00e0 di Edimburgo, dove studi\u00f2 logica e teologia. Nel 1733, come suo padre, fu ordinato ministro nella cappella presbiteriana di Tunbridge Wells, dove prest\u00f2 servizio fino al 1752, anno del suo pensionamento. In seguito continu\u00f2 a risiedere nella medesima citt\u00e0 fino alla morte, nel 1761.\n\u00c8 probabile che nel 1742 fosse stato eletto membro della Royal Society per \"An Introduction to the Doctrine of Fluxions\", anche se non gli sono riconosciute altre opere matematiche pubblicate in vita.\nL'importanza del teorema che porta il suo nome \u00e8 tale da aver dato vita a un intero approccio alla statistica, la statistica bayesiana.\n\u00c8 sepolto nel cimitero Bunhill Fields di Londra.\nOpere.\nDi lui sono note le seguenti pubblicazioni:"}
{"id": "4196", "revid": "1652134", "url": "https://it.wikipedia.org/wiki?curid=4196", "title": "Trattato di Nizza", "text": "Il trattato di Nizza \u00e8 uno dei trattati fondamentali dell'Unione europea e riguarda le riforme istituzionali da attuare in vista dell'adesione di altri Stati.\nIl trattato di Nizza ha modificato il trattato di Maastricht (TUE) e i trattati di Roma (TCEE). \u00c8 stato approvato al Consiglio europeo di Nizza l'11 dicembre 2000 e firmato il 26 febbraio 2001. Dopo essere stato ratificato dagli allora 15 Stati membri dell'Unione europea, \u00e8 entrato in vigore il 1\u00ba febbraio 2003.\nL'obiettivo del trattato di Nizza \u00e8 relativo alle dimensioni e alla composizione della commissione, alla ponderazione dei voti in consiglio e all'estensione del voto a maggioranza qualificata e infine alle cooperazioni rafforzate tra i paesi dell'Unione europea.\nStoria.\nDopo l'approvazione del trattato di Amsterdam, nacque subito l'insoddisfazione per le modifiche non incisive introdotte in campo istituzionale, soprattutto in vista dell'allargamento dell'UE ai paesi dell'ex Unione Sovietica. Questa insoddisfazione spinse i capi di stato e di governo a prospettare subito un'ulteriore modifica del sistema istituzionale \"prima che l'Unione conti venti membri\".\nLa Conferenza intergovernativa (CIG) inizi\u00f2 il 14 febbraio 2000 con la presidenza portoghese, dopo la \"Relazione sulle implicazioni istituzionali dell'allargamento\" del gruppo Dehaene.\nLa trattativa si concluse al Consiglio europeo di Nizza dell'11 dicembre 2000, ma si tradusse in un mezzo fallimento: vennero adottate solo disposizioni \"minime\" che permettessero alle istituzioni, pensate per 6 membri, di funzionare anche a 28 membri.\nDescrizione.\nClausole dell'accordo.\nIl trattato di Nizza in particolare introduce:\nNell'ambito del Consiglio europeo di Nizza \u00e8 stata solennemente proclamata la Carta dei diritti fondamentali dell'Unione europea, che per\u00f2 non \u00e8 entrata a far parte del trattato.\nPassi successivi.\nNel dicembre 2001 il Consiglio europeo ha approvato la Dichiarazione di Laeken con lo scopo di far partire un dibattito pi\u00f9 ampio e pi\u00f9 approfondito sull'avvenire dell'Unione europea, che \u00e8 poi approdato nella Convenzione europea. Il trattato costituzionale europeo scaturito da questa Convenzione \u00e8 abortito a causa della vittoria dei no nei referendum di Francia e Paesi Bassi nel 2005 ed \u00e8 stato sostituito dal trattato di Lisbona entrato in vigore il 1\u00ba dicembre 2009."}
{"id": "4204", "revid": "767487", "url": "https://it.wikipedia.org/wiki?curid=4204", "title": "Todd Rundgren", "text": "Biografia.\nDopo aver pubblicato due LP con il gruppo garage-psichedelico dei Nazz, da lui stesso fondato a met\u00e0 anni sessanta, ha iniziato nel 1970 la sua carriera solista. Nell'album d'esordio, \"Runt\" (Bearsville, 1970), realizzato praticamente in solitudine, si ha gi\u00e0 un assaggio del suo eclettismo e della sua passione per la musica Soul (come si evince ad esempio in \"We Gotta Get You A Woman\").\nDopo l'episodio minore, seppur di pregevole fattura \"Runt. The Ballad of Todd Rundgren\" (Bearsville, 1971), nel 1972 pubblica quello che \u00e8 ritenuto generalmente il suo capolavoro, il trionfo del suo ego creativo: il doppio LP \"Something/Anything?\" (Bearsville, 1972). Le 25 canzoni dell'album testimoniano la genialit\u00e0 del polistrumentista e compositore, che fagocitando con disinvoltura ogni linguaggio musicale produce pezzi dalla perfezione cristallina.\nPop dal gusto retro', soul d'alta scuola, diavolerie elettroniche, travolgente hard rock, parentesi folk, blues sanguigno, nostalgie beat: Rundgren manifesta eccellenti capacit\u00e0 di scrittura in ogni ambito affrontato, registrando nella maggior parte dei brani le parti di ogni strumento e consegnando alla storia un album epocale per profondit\u00e0 di scrittura, variet\u00e0 di umori e qualit\u00e0 realizzativa. I dischi successivi sono tutti di buon livello, a partire dal successivo \"A Wizard, A True Star\" (Bearsville, 1973).\nParallelamente all'attivit\u00e0 solista, Rundgren porta avanti anche il progetto Utopia, band di genere progressive rock. Notevoli anche i suoi risultati come produttore discografico: da citare almeno le storiche collaborazioni con The Band, New York Dolls, Grand Funk Railroad, Hall &amp; Oates, Meat Loaf, The Tubes, Patti Smith, XTC (\"Skylarking\" nel 1986, uno dei loro album migliori), The Psychedelic Furs e Bad Religion.\nNel 2021 \u00e8 stata incluso nella Rock and Roll Hall of Fame di Cleveland"}
{"id": "4205", "revid": "1762097", "url": "https://it.wikipedia.org/wiki?curid=4205", "title": "Tevere", "text": "Il Tevere (chiamato anticamente prima \"Albula\", poi \"Thybris\" ed infine \"Tiberis\") \u00e8 il principale fiume dell'Italia centrale e peninsulare; con 405\u00a0km di corso \u00e8 il terzo fiume italiano per lunghezza (dopo il Po e l'Adige). Secondo solo al Po per ampiezza del bacino idrografico con /s di portata media annua alla foce \u00e8 anche il terzo corso d'acqua nazionale (dopo il Po e il Ticino) per volume di trasporto. Inoltre \u00e8 il 1\u00ba fiume appenninico per lunghezza e portata. Bagna direttamente 4 regioni (Emilia-Romagna, Toscana, Umbria e Lazio), 7 province (Forl\u00ec-Cesena, Arezzo, Perugia, Terni, Viterbo, Rieti e Roma) ed 82 comuni della Valle del Tevere, tra cui Perugia e Roma.\nIl nome.\nL'antico idronimo del fiume era \"Albula\", per la tradizione in riferimento al colore chiaro delle sue acque bionde. Un altro antico nome del Tevere \u00e8 stato \"Rumon\", di origine etrusca, da molti collegato al nome di Roma.\nIl nome attuale deriverebbe secondo la tradizione dal re latino Tiberino Silvio, che vi sarebbe annegato. Secondo Virgilio, invece, gi\u00e0 gli etruschi lo chiamavano \"Thybris.\"\nDescrizione.\nIl corso.\nLa sorgente del fiume Tevere si trova sulle pendici del Monte Fumaiolo a s.l.m., sul lato che volge verso la Toscana, vicino alle Balze, frazione del comune di Verghereto (in Provincia di Forl\u00ec-Cesena).\nFu Mussolini che nel 1923 fece spostare i confini regionali, includendo il monte Fumaiolo e la cosiddetta Romagna Toscana nella regione a est dell'Appennino: ci\u00f2 per assecondare il suo desiderio che le sorgenti del Tevere si trovassero nel Forlivese, sua provincia di origine. Accanto alla sorgente nel 1934 \u00e8 stata posta una colonna di travertino, dove appaiono tre teste di lupo e sovrastata da un'aquila rivolta verso Roma (simbolo imperiale riutilizzato in epoca fascista), con incisa la frase retorica \"Qui nasce il fiume sacro ai destini di Roma\".\nQuesto \u00e8 lo schema dei 405\u00a0km di corso del suo percorso dall'Appennino al Tirreno:\nCome si vede nel diagramma, il bacino del Tevere \u00e8 ricco di affluenti e subaffluenti, ma il fiume riceve la maggior parte delle sue acque dalla riva sinistra, dove ha come adduttori principali il sistema Chiascio - Topino, il Nera (che raccoglie le acque del Velino) e l'Aniene. I maggiori tributari della riva destra sono il Nestore, il Paglia, e il Treja, a cavallo tra le province di Roma e Viterbo, attorno al quale, in consorzio fra i comuni di Mazzano Romano e Calcata, \u00e8 stato costituito dal 1982 il Parco regionale Valle del Treja.\nLe principali localit\u00e0 attraversate sono Pieve Santo Stefano, Sansepolcro, Citt\u00e0 di Castello, Umbertide, Orte e Roma. Passa anche nelle immediate vicinanze di Perugia, Marsciano, Deruta e Todi. Il fiume fu utilizzato per molti secoli come via di comunicazione: in epoca romana il naviglio mercantile poteva risalire direttamente fino a Roma, all'Emporio che era situato ai piedi dell'Aventino, mentre barche pi\u00f9 piccole e adatte alla navigazione fluviale trasportavano merci e prodotti agricoli dall'Umbria, attraverso un sistema navigabile capillare che penetrava nella regione anche attraverso gli affluenti, in particolare Chiascio e Topino.\nAffluenti.\nGli affluenti (che in totale sono 29 tra fiumi e torrenti) maggiori sono:\nI fiumi in sinistra idrografica hanno un carattere carsico, con portate abbastanza costanti, in special modo il Nera, 7\u00ba corso d'acqua italiano per portata con 168 metri cubi d'acqua al secondo, invece i fiumi in destra idrografica hanno un carattere stagionale, (con piene invernali, anche di 800 metri cubi d'acqua al secondo) e magre estive, e i maggiori sono Nestore e Paglia, tra i principali responsabili dello storico evento calamitoso del 12 novembre 2012.\nPortata media mensile.\nmedia anno 2013: \nmedia totale: \n\"Dati portata fiume Tevere (Stagione 2013)\"\nIl Tevere a Roma.\nL'antichit\u00e0: leggende e usi del Tevere.\nIl Tevere, fin dalla sua nascita, \u00e8 stato l'anima di Roma, e il fatto che la citt\u00e0 gli debba la propria stessa esistenza \u00e8 descritto gi\u00e0 dalla prima scena della leggenda di fondazione, con Romolo e Remo nella cesta che, arenati sotto il \"ficus ruminalis\", succhiano il colare zuccherino dei frutti in attesa di una vera poppata.\nTutti gli insediamenti preromani il cui convergere diede luogo alla Roma storica \"vedevano\" il Tevere, ma dall'alto e non da vicino (si pensi ad \"Antemnae\", ad esempio), per evidenti ragioni di difesa e perch\u00e9 il Tevere \u00e8 sempre stato un fiume soggetto a piene improvvise. Il punto in cui la pianura alluvionale era pi\u00f9 sicuramente guadabile era l'Isola Tiberina, accanto alla quale (in quella zona che sarebbe poi divenuta il Foro romano a partire da un pi\u00f9 modesto \"Foro boario\") si localizz\u00f2 in origine il punto di scambio tra le popolazioni etrusche che dominavano la riva destra (detta poi \"Ripa Veientana\") e i villaggi del Latium vetus sulla riva sinistra (la \"Ripa Greca\").\nL'Isola era, inoltre, il punto fin dove le navi antiche, di basso pescaggio, potevano risalire direttamente dal mare. Poco a valle dell'Isola fu costruito (in legno, e tale rimase per diversi secoli) il primo ponte di Roma, il \"Pons Sublicius\". Per le popolazioni arcaiche erano cos\u00ec importanti, questo ponte e la sua manutenzione, che in relazione ad essi nacque il pi\u00f9 antico e potente sacerdozio romano: il \"Pontifex\".\nIl fiume stesso era considerato una divinit\u00e0, personificata nel \"Pater Tiberinus\": la sua festa annuale (le \"Tiberinalia\") veniva celebrata l'8 dicembre, anniversario della fondazione del tempio del dio sull'Isola Tiberina ed era un rito di purificazione e propiziatorio. Secondo Virgilio, durante la guerra fra troiani e italici Enea decapit\u00f2 il giovane nemico Tarquito facendone poi rotolare testa e busto nella foce del Tevere.\nPorti e trasporti sul Tevere.\nProgredendo l'interramento del fiume, le navi non poterono pi\u00f9 arrivare come in epoca classica fino all'emporio (sotto l'attuale rione di Testaccio), ma merci e passeggeri continuavano a giungere a Roma via fiume, col metodo dell'alaggio, cio\u00e8 su chiatte o barconi che venivano rimorchiati dalla riva: la forza motrice per risalire il Tevere, che nei periodi di magra non offriva pi\u00f9 di due metri e mezzo di pescaggio, era generalmente costituita da buoi ma anche, al bisogno, da uomini. Il sistema era ancora in uso a met\u00e0 dell'Ottocento, quando i buoi vennero sostituiti da rimorchiatori a vapore, che trascinavano tre o quattro chiatte, come avveniva sulla Senna fino a non molti anni fa.\nIl porto dell'Emporium era stato abbandonato gi\u00e0 in epoca medioevale, e il nuovo attracco si consolid\u00f2 sulla riva destra (che era detta \"Ripa Romea\": era in effetti molto pi\u00f9 comodo, per i pellegrini, sbarcare sulla riva dove era posto il Vaticano). Questo approdo era detto, per antonomasia, Ripa. Modificando il percorso delle mura a porta Portese, il porto venne ricostruito nel 1642 un po' pi\u00f9 a monte, all'interno della cinta daziaria, in corrispondenza dell'ospizio di San Michele, e divenne il porto di Ripa Grande, dedicato a merci e uomini in arrivo da Ostia. Sulla riva sinistra, a monte di Castel Sant'Angelo, venne costruito nel 1704 il porto di Ripetta, dedicato soprattutto al traffico con il retroterra umbro. Ebbe sede qui l'idrometro storico del Tevere, installato nel 1821, e che aveva come zero idrometrico il settimo gradino della scalinata del porto stesso.\nPi\u00f9 a valle sulla riva destra, poco pi\u00f9 gi\u00f9 di porta Santo Spirito c'era un altro porto. Era detto \"porto dei travertini\" perch\u00e9 era stato utilizzato per i marmi destinati alla costruzione della basilica di San Pietro. Fu poi fatto ricostruire all'inizio dell'Ottocento (1827) da Leone XII, come porto di servizio della citt\u00e0 Leonina e da lui prese il nome. Il porto fu dotato in quell'occasione anche di una fontana che utilizzava il condotto dell'acqua lancisiana che era stato riattivato sotto Pio VII; il mascherone che l'adornava \u00e8 quello che arricchisce oggi la fontana fuori dal giardino degli Aranci. Un secolo dopo, la costruzione dei muraglioni e l'abbandono del trasporto fluviale lo obliterarono completamente. Ne rimane la traccia nella doppia scala che scende alla banchina da piazza della Rovere, e nella lapide a memoria dei lavori, che \u00e8 stata conservata.\nSul Tevere navigavano imbarcazioni di tutti i tipi (anche a vela: per discendere il fiume da Orte ci volevano tre giorni). Oltre alle chiatte trainate da rimorchiatori, alle barchette dei pescatori, c'erano anche piccole barche per trasbordare le persone da una riva all'altra: non si dimentichi che fino alla caduta dello Stato Pontificio i ponti cittadini sul Tevere erano soltanto quattro: ponte Mollo, il ponte di Castello, ponte Sisto e i due ponti attraverso l'isola Tiberina, ponte Cestio e il ponte dei Quattro Capi.\nPer via fluviale, circumnavigando l'Italia dal lago Maggiore al Ticino, al Po, all'Adriatico e infine risalendo il Tevere fino ai piedi della basilica con un viaggio di quattro anni, arrivarono dalle cave di Baveno e Montorfano le 150 colonne monolitiche di marmo bianco del nuovo portico della basilica di San Paolo fuori le mura.\nL'ultimo grande trasporto via fiume, su una chiatta di cemento appositamente costruita, fu quello effettuato nel 1929, dei marmi provenienti dalle Alpi Apuane e destinati all'obelisco del Foro Italico, fin dove risalirono, appunto, via fiume.\nLo sviluppo del trasporto stradale e ferroviario, la costruzione nel tempo di ben 23 dighe di sbarramento lungo l'intero bacino e il progressivo interramento del basso corso del fiume hanno completamente annullato questo utilizzo (durato fin verso la met\u00e0 dell'Ottocento), e ormai la navigazione fluviale si limita a fini sportivi (canottaggio) e turistici, con battelli che dalla fine degli anni novanta percorrono tratti del corso romano del fiume.\nA causa delle soglie costruite all'altezza dell'isola Tiberina per regolare e armonizzare il flusso del fiume, la navigazione sul fiume \u00e8 divisa in due tratte, una verso monte, dall'isola a ponte Risorgimento, l'altra verso il mare, da ponte Marconi a Ostia Antica. Va tenuto presente, quando si riflette sull'uso del Tevere, che attualmente sono 36 i soggetti pubblici che hanno titolo ad intervenire sul Tevere: il numero rende evidenti, da solo, le difficolt\u00e0 che presenta ogni nuovo progetto d'uso o di intervento.\nLe \"mole\".\nUn'altra presenza sul fiume, che datava dal medioevo e della quale ora non c'\u00e8 pi\u00f9 traccia, erano i molini ad acqua (a Roma detti \"mole\", anche nel linguaggio ufficiale della burocrazia annonaria), ancorati in gran parte, da ultimo, vicino all'Isola Tiberina.\nLa storia delle mole a Tevere inizi\u00f2 quando Vitige, tagliando durante l'assedio del 537 l'acquedotto Traiano che forniva energia ai mulini installati sul Gianicolo, costrinse Belisario a cercare una nuova soluzione per l'approvvigionamento di farina dei romani assediati. La soluzione trovata fu quella di installare coppie di barche incatenate: ogni coppia era dotata, al centro, di una ruota che azionava le macine di pietra alloggiate sulle barche stesse. La prima coppia era incatenata alle rive del fiume presso il Ponte di Agrippa (l'attuale Ponte Sisto), le altre erano collegate alla prima. A monte di questo sistema di molini galleggianti furono installate palafitte di riparo, allo scopo di deviare i tronchi con i quali i Goti cercavano di travolgerlo.\nNei secoli successivi si continua ad avere notizie dei molini sul Tevere - anche se non se ne hanno rappresentazioni sulle mappe fino alla fine del Quattrocento - che appaiono per\u00f2 dislocati pi\u00f9 a valle, verso l'Isola Tiberina.\nLa collocazione attorno all'Isola non fu per\u00f2 mai esclusiva: ci furono mole sull'ansa a monte di Ponte Sisto sia sulla riva sinistra (esiste ancora in fondo a via Giulia, una \"via delle Mole dei Fiorentini\"), che sulla riva destra sotto Santo Spirito in Sassia, all'altezza all'incirca del Ponte Neroniano. A un certo punto dell'alto medioevo (non si sa quando), i molini furono ancorati singolarmente alla riva, assumendo la struttura che conosciamo dalle rappresentazioni. L'impianto era costituito da:\nAlluvioni.\nI muraglioni di contenimento dei Lungotevere, rendono oggi difficile immaginare quanto \"fluviale\" potesse essere la citt\u00e0 antica e quanto lo fosse ancora un secolo fa. Ma questa connessione con il fiume, che certo era una risorsa economica notevole, era anche - da sempre - ad alto rischio. Gi\u00e0 Livio attesta che le piene del Tevere, spesso disastrose (come quelle del 215 a.C.), erano ritenute dal popolo romano annunciatrici di eventi importanti o punizione degli dei irati, e certo comportavano - oltre che distruzioni - epidemie causate dal ristagno delle acque.\nLe grandi piene (mediamente almeno 3 o 4 per secolo) sono sempre arrivate a Roma dalla via Flaminia: a valle dell'ultima confluenza con l'Aniene il fiume, libero fin l\u00ec di distendersi su territori pianeggianti e praticamente golenali, incontrava costruzioni e ponti che lo ostacolavano (ripetutamente il \"Pons Sublicius\" era stato trascinato via dalle alluvioni) e si incanalava rovinoso per vie e piazze.\nCesare immagin\u00f2 di raddrizzare i meandri urbani del fiume deviandolo attorno al Gianicolo (cio\u00e8 facendogli evitare Trastevere e la pianura dei Fori) e canalizzandolo attraverso le Paludi Pontine in direzione del Circeo. Augusto, di temperamento pi\u00f9 realista e \"amministrativo\", dopo aver nominato una commissione di 700 esperti si limit\u00f2 a disporre la pulizia dell'alveo fluviale e ad istituire una magistratura apposita, i \"Curatores alvei et riparum Tiberis\", carica che Agrippa tenne per tutta la vita.\nGli esperti di Tiberio suggerirono di deviare le acque del Chiani verso l'Arno, ma per l'opposizione dei fiorentini non se ne fece nulla (il progetto fu riesumato - e ugualmente abbandonato - nel 1870). A Traiano si deve il completamento del canale di Fiumicino (la cosiddetta \"Fossa Traiana\") iniziato da Claudio, funzionale alla navigabilit\u00e0 del fiume, ma anche a migliorare il deflusso delle acque verso il mare. L'ultimo imperatore che dispose una pulizia radicale dell'alveo e un'arginatura del fiume fu Aureliano.\nIl drizzagno del Tevere.\nIncessantemente Roma nei secoli venne allagata dalle piene del Tevere, un vero flagello per l'Urbe. Ancora sui vecchi muri del centro storico vi sono lapidi che ricordano il livello delle acque raggiunto da quelle alluvioni (vedi la foto sopra). L'ultima grande alluvione avvenne nel dicembre 1937 allorch\u00e9 il governo fascista decise di ampliare notevolmente il progetto gi\u00e0 in attuazione dal 1936 da parte del Ministero dei Lavori Pubblici e quello dell'Aeronautica, ora con i cantieri allagati. Questo progetto prevedeva, tra l'altro, di accorciare il corso del Tevere per aumentare il deflusso delle acque verso il mare. Ci\u00f2 era possibile tagliando un'ansa del fiume di circa 8\u00a0km che si trovava in localit\u00e0 Spinaceto, a valle di Roma, realizzando il drizzagno del Tevere. I lavori ripartirono su vasta scala dal 1938, scavando un nuovo alveo rettilineo di oltre 1\u00a0km di lunghezza insieme a colossali lavori di sbancamento che portarono i nuovi argini del Tevere a ben 400 metri di larghezza, creando un alveo capace di contenere anche le piene pi\u00f9 copiose. Il 12 agosto del 1940 l'allora capo del governo Mussolini inaugur\u00f2 il drizzagno facendo esplodere gli ultimi diaframmi e deviando le acque nel nuovo alveo artificiale. Gi\u00e0 dall'inverno del 1940 questo invaso, assieme al nuovo drizzagno, scongiurarono il pericolo di altre grandi alluvioni, alluvioni che da allora, a Roma, non si verificarono pi\u00f9 per straripamento del Tevere.\nIdrometri.\nIl porto di Ripetta fu demolito nel 1893 per costruire il Ponte Cavour, fondamentale per l'urbanizzazione del nuovo rione dei Prati di Castello e l'idrometro sistemato sul muro laterale della chiesa di San Rocco. In corrispondenza del nuovo ponte, 5 anni dopo venne sistemato il nuovo idrometro, con lo stesso zero idrometrico. L'attuale stazione idrometrica \u00e8 situata, dal 1941, 5 chilometri pi\u00f9 a valle, a Porta Portese (via Portuense 49).\nLe osservazioni sulla portata del Tevere a Roma, iniziate nel 1782 per iniziativa dell'abate Giuseppe Calandrelli, direttore dell'Osservatorio astronomico e meteorologico di Collegio Romano, costituiscono ad oggi la serie storica pi\u00f9 rilevante tra le osservazioni sistematiche dei fiumi italiani.\nMuraglioni.\nLa spinta definitiva a riprendere l'elaborazione di un sistema di difesa della citt\u00e0 dalle furie del suo fiume venne certamente dalla disastrosa alluvione del 28 dicembre 1870. L'inondazione arriv\u00f2, quella volta, a pi\u00f9 di 17 metri oltre il livello normale del fiume (praticamente fino a piazza di Spagna). Il 1\u00ba gennaio 1871 fu nominata un'apposita Commissione di studio che in quattro anni non produsse risultati. Nel 1875 Garibaldi, arrivato a Roma come parlamentare, risuscit\u00f2 l'idea di Cesare di deviare il corso del fiume presentando una proposta in merito. L'ipotesi suscit\u00f2 gran dibattito, apparendo ad alcuni quasi blasfema, ma facendo balenare ad altri il sogno di ritrovamenti di smisurati tesori, archeologici o propriamente preziosi, inabissati nel fiume lungo i secoli.\nLa proposta di Garibaldi risuscit\u00f2 comunque la Commissione, che il 23 settembre non approv\u00f2 il progetto di Garibaldi, ma quello conservativo dell'ingegnere Raffaele Canevari. Esso prevedeva l'arginatura del corso del fiume da Ponte Milvio alla Basilica di San Paolo fuori le mura, la \"rimozione dei ruderi ed escavamento del fondo dell'alveo\" ed una stabilizzazione della sua ampiezza a 100 metri, lo \"studio della situazione di un porto in luogo di quello di Ripetta nella localit\u00e0 che si trover\u00e0 pi\u00f9 opportuna\", scongiurando per\u00f2 l'ipotesi, che pure era stata avanzata, dell'interramento del braccio sinistro del fiume a lato dell'Isola Tiberina (quello del Ponte Quattro Capi), e quindi la sua scomparsa.\nAlla fine del 1876 il Governo assegnava l'appalto del primo lotto dei lavori, che durarono 25 anni. Il Porto di Ripetta non fu mai ricostruito, ma una nuova piena disastrosa del fiume nel 1900, che super\u00f2 i 16 metri, mostr\u00f2 che il contenimento fornito dai muraglioni funzionava (anche se alla fine crollarono 125 metri di argine tra Ponte Garibaldi e Ponte Cestio). L'ultimo tratto dell'opera, sotto l'Aventino, fu completato nel 1926, a cinquant'anni dall'inizio.\nSalvata dalle esondazioni e bonificata dall'umidit\u00e0 che ristagnava nelle fondazioni dei rioni cresciuti lungo il Tevere, la citt\u00e0 perse tuttavia il contatto con il suo fiume. Le demolizioni che furono effettuate per far spazio all'arginatura, e la standardizzazione dell'altezza delle rive fecero s\u00ec che alcune delle strade storiche che corrono a lato del fiume restassero al di sotto del livello dei Lungotevere (\u00e8 sufficiente, per rendersene conto, una passeggiata in Via Giulia), e che andasse in parte smarrito il senso delle situazioni urbanistiche e architettoniche di molti edifici, anche importanti, che erano stati costruiti sulle rive, dotati di giardini e approdi sul fiume - si pensi ad esempio, a Palazzo Falconieri, o alla Villa Farnesina alla Lungara.\nCon i muraglioni e l'inquinamento urbano scomparvero anche - un po' pi\u00f9 lentamente ma irrevocabilmente - figure legate al fiume, come i barcaioli o i \"fiumaroli\", e le loro attivit\u00e0 commerciali ed artigiane.\nNavigabilit\u00e0.\nAttualmente il Tevere nella citt\u00e0 di Roma \u00e8 parzialmente navigabile da piccole imbarcazioni, canoe e battelli, in alcuni tratti a partire dalla diga di modulazione di Castel Giubileo a nord fino alla foce ad Ostia a sud, a causa della presenza di alcune rapide (ad es. nei pressi dell'Isola Tiberina) e bassifondi. Sul Tevere \u00e8 posta una delle sedi del famoso Circolo Canottieri Aniene. Ogni anno, da oramai circa 40 anni, la Discesa Internazionale del Tevere percorre il fiume in canoa da Citt\u00e0 di Castello fino a Roma.\nSan Cesareo di Terracina, invocato contro le inondazione del Tevere.\nSan Cesareo diacono e martire, condannato ad essere annegato nel mare di Terracina, \u00e8 da sempre invocato contro le inondazioni del Tevere; infatti la Chiesa di San Cesareo de Arenula a Roma era situata proprio nei pressi del fiume, nel Rione Regola, edificata presso \"l'Onda\" in riferimento alle innumerevoli inondazioni del Tevere che interessarono in passato la zona. Inoltre, la Chiesa di San Salvatore in Onda originariamente era dedicata al Salvatore e a San Cesareo diacono, ma siccome a quest'ultimo era intitolata anche la Chiesa di San Cesareo de Arenula, situata nello stesso rione, vi fu la riduzione ad una sola intitolazione. Il diacono Cesareo \u00e8 invocato anche contro gli annegamenti, alludendo alla modalit\u00e0 di esecuzione del suo martirio.\n\u00c8 interessante rilevare che la Porta di San Cesareo ad Orte (edificata nel 1449) consentiva il collegamento tra il centro urbano e il ponte sul Tevere; in questa localit\u00e0 esisteva anche una chiesa (gi\u00e0 scomparsa nel '500) dedicata al diacono Cesareo di Terracina, santo invocato contro le inondazioni e gli annegamenti.\nCeneri degli artisti famosi dispersi nel Tevere.\nTra le alcune personalit\u00e0 dove sono state sparse le ceneri abbiamo:"}
{"id": "4207", "revid": "124359805", "url": "https://it.wikipedia.org/wiki?curid=4207", "title": "Travac\u00f2 Siccomario", "text": "Travac\u00f2 Siccomario (\"Travac\u00f2\" in dialetto pavese) \u00e8 un comune italiano di 4.385 abitanti nella provincia di Pavia in Lombardia. Posto 2\u00a0km a sud del capoluogo, tra il Ticino e il Po, presso la loro confluenza, insieme al comune di San Martino Siccomario \u00e8 parte del territorio denominato Siccomario.\nOrigini del nome.\nSecondo ll \"Dizionario di toponomastica lombarda\" (Dante Olivieri, 1931), il nome \"Travac\u00f2\" deriva probabilmente da \"travacca\", elemento di contenimento di un corso d'acqua a rinforzo di un argine. La \"o\" accentata finale \u00e8 tipica di nomi derivati da termini che avevano originariamente il suffisso \"-atum\". \"Travac\u00f2\" deriverebbe quindi da \"trabaccatum\", ovvero luogo dove \u00e8 situata la travacca. (Nelle vecchie carte appare per\u00f2 indicato piuttosto come \"Travacolo\", quindi pi\u00f9 probabilmente: piccola travacca).\nIl toponimo \"Siccomario\" potrebbe derivare invece dal nome del feudatario locale di origine Franca o Germanica \"Sighemar\", poi trasformato in \"Sighemarus\", ed \u00e8 attestato per la prima volta in documenti risalenti al X secolo d.C.\nStoria.\nNel 1014 l'imperatore Enrico II concesse Travac\u00f2 al monastero di San Felice. Il territorio dell'attuale comune di Travac\u00f2 Siccomario faceva parte della piccola unit\u00e0 amministrativa del dominio pavese, detta appunto Siccomario, di cui costituiva la parte orientale, divisa dal resto dal canale \"Rotta\", antico ramo del Po, che ne faceva una vasta isola. Nei secoli passati, in tale territorio non vi erano dei centri importanti, ma un gran numero di cascine e alcune chiese, formanti diversi piccoli comuni. Nel XVII secolo essi erano:\nQuesti piccoli comuni subirono una progressiva concentrazione: dopo il 1818 non restavano che i due comuni di Mezzano Siccomario (cui erano stati uniti Cascina Lebba in Mezzano e Valbona) e Santa Maria della Strada (cui erano stati uniti Santa Maria Travac\u00f2, Cascina Lebba in Travac\u00f2, Predemasco e Costa Caroliana), che per\u00f2 di tale centro non conservava che il nome, essendo stato distrutto dal Po: la sede comunale era a Travac\u00f2. Tenendo conto di tale situazione, il comune assunse la denominazione di Travac\u00f2 Siccomario nel 1863.\nNel 1872 anche il comune di Mezzano Siccomario (CC F180) fu soppresso e unito a Travac\u00f2.\nOggi il comune di Travac\u00f2 Siccomario fa parte del Parco Lombardo della Valle del Ticino.\nMonumenti e luoghi d'interesse.\nChiesa parrocchiale.\nNel centro del paese \u00e8 collocata la Chiesa parrocchiale dedicata alla Nativit\u00e0 di Maria Vergine.\nLa costruzione \u00e8 di origine duecentesca (1225) e appartiene artisticamente all'ultima fase del romanico pavese. L'edificio ha un impianto a croce latina, a navata unica con volta a crociera. Di rilievo all'interno della chiesa \u00e8 da segnalare (seconda cappella di sinistra) un affresco attribuito alla scuola di Vincenzo Foppa (XV secolo) che raffigura la Madonna in trono attorniata da angeli.\nIl primo riferimento alla funzione parrocchiale dell'edificio si ritrova in una lapide presente nell'edificio che riporta oltre alla data (1405) il ricordo delle famiglie pavesi dei Folperti e dei Mezzabarba che contribuirono a fondare la parrocchia.\nAnche se il comune confina con quello di Pavia, la Parrocchia fa capo alla diocesi di Vigevano, in Lomellina.\nLa Grande Foresta tra i due Fiumi.\nLa 'Grande Foresta tra i due fiumi' \u00e8 il frutto di un progetto di riqualificazione ambientale, finanziato dalla Regione Lombardia, che ha visto la ricostruzione di un ambiente forestale fluviale nella golena del fiume Ticino, in prossimit\u00e0 della sua confluenza nel Po.\nSono 54 ettari di terreno nel quale sono state messe a dimora oltre 65\u00a0000 piante autoctone, pioppi, salici, ontani, aceri campestri, olmi, biancospini e altre essenze tipiche della Pianura Padana. L'area boschiva \u00e8 attrezzata con sentieri, piazzole e osservatori faunistici ed \u00e8 di completamente libera fruizione.\nRaggiungibile solo a piedi o in bicicletta, \u00e8 integrata in una fitta rete di percorsi ciclopedonali e piste ciclabili che percorrono tutta questa zona di estremo interesse ambientale alla confluenza tra Po e Ticino. Gli ingressi distano circa 1.8\u00a0km da piazza Pasquale Massacra, parcheggio e capolinea del bus Line 22 Pavia-Boschi.\nSantuario di Santa Maria del Novello.\nIl santuario di Santa Maria del Novello sorge nell'area golenale prossima all'argine maestro sinistro del Po. Il fiume scorre a qualche centinaio di metri. Non si hanno molte notizie di questa opera che la tradizione popolare vuole posta a protezione dalle piene del Grande Fiume. La costruzione, realizzata su un'antica cappelletta ed avvenuta ad opera della famiglia Bonacossa, risale alla fine del 1500. All'interno del santuario \u00e8 possibile tutt'oggi ammirare l\u2019affresco originale dell'antica cappelletta. In stato di rovina alla fine del 1800, la costruzione fu recuperata nel 1922 e da allora si festeggia la sua rinascita l\u2019ultima domenica di agosto.\nColombarone di Mezzano.\nAlla frazione Mezzano si pu\u00f2 ammirare quel che resta del \"Castrum Mezzani\", la residenza signorile fortificata che la famiglia Beccaria edific\u00f2 al centro del proprio feudo nel XV secolo. Si tratta di una robusta costruzione quadrata di tre piani, caratterizzata da murature in mattoni a scarpa, da finestre profilate in cotto o da decorazioni in polvere di marmo.\nLa Dogana Austriaca.\nNella frazione Rotta esiste un edificio risalente al periodo della dominazione spagnola che durante l'impero austriaco fu utilizzato come dogana, poich\u00e9 in quel periodo Pavia risultava sotto il dominio austriaco mentre il Siccomario rimase sotto al dominio piemontese. Negli anni '70, l'edificio fu recuperato e restaurato completamente. Sul fianco destro, il monumento, conserva le effigi dell'impero austriaco e del Lombardo-Veneto.\nCascina San Maiolo.\nNella Frazione Colonne troviamo la Cascina San Maiolo (risalente al X secolo), ossia la pi\u00f9 importante ed antica cascina del Siccomario. Da vari documenti storici, la propriet\u00e0 risulta essere gi\u00e0 esistente prima dell'anno 1000, come piccolo monastero gestito dai Monaci Clauniacensi, fino al 1360, quando fu poi ceduto a vai proprietari terrieri, fino ad arrivare al 1700, quando venne acquistata dal collegio Borromeo ed infine venduta alla famiglia Berzio, che gi\u00e0 vi viveva dal 1587. Diversi furono gli interventi di ampliamento a livello agricolo, l'ultimo nel 1879, che ha interessato la parte di Cascinale verso est e le stalle rialzate.\nAmministrazione.\nOrganizzazioni.\nDall'ottobre 2015 Travac\u00f2 Siccomario fa parte di Cittaslow."}
{"id": "4214", "revid": "324026", "url": "https://it.wikipedia.org/wiki?curid=4214", "title": "Tagline", "text": "La tagline o tag-line \u00e8 una frase breve e diretta che riassume in modo istantaneo la vocazione di una marca, di un prodotto o di un'azienda. Il termine \u00e8 in uso soprattutto in pubblicit\u00e0.\nUso in pubblicit\u00e0.\nNel mondo pubblicitario, la \"tag-line\" \u00e8 la frase che chiude l'annuncio ed \u00e8 legata al prodotto pubblicizzato o, pi\u00f9 frequentemente, al produttore. La \"tag-line\" pu\u00f2 rimanere invariata rispetto al marchio nei vari paesi o meno, cio\u00e8 pu\u00f2 essere indipendente dal mercato in cui si articola la comunicazione oppure cambiare. Ad esempio, la \"tag-line\" di McDonald's \"I'm loving it\" \u00e8 invariata tra Italia e Stati Uniti d'America. La \"tag-line\" di Fiat Auto cambia da Inghilterra a Italia: rispettivamente \"You are, we car\" e \"Guidati dal futuro\".\nAlcuni esempi famosi di \"tag-line\" sono:\nLa \"tag-line\" \u00e8 spesso legata al marchio o al logotipo stesso. Le normative di uso dei marchi spesso presentano un capitolo apposito di linee guida per il suo trattamento grafico, dal momento che contribuisce in modo significativo a connotare il marchio.\nDifferenza tra \"tag-line\" e \"headline\".\nLa tag-line viene talvolta confusa con la \"headline\" poich\u00e9 alcune campagne vengono presentate solo con l'una o l'altra. Se la frase viene presentata vicino al logotipo, come se ne fosse una parte integrante, \u00e8 quasi certamente una \"tag-line\". Al tempo stesso esistono \"brand\" che hanno una \"tag-line\" specifica, ma non la riportano sulle proprie campagne.\nEssenzialmente, la \"headline\" \u00e8 legata alla campagna di marketing; una volta che la campagna cambia, la \"headline\" viene abbandonata a favore di una nuova. La \"tag-line\" \u00e8 legata al prodotto o al produttore e pu\u00f2 quindi comparire su tutte le campagne di quel prodotto o produttore. La \"tag-line\" \"dove c'\u00e8 Barilla c'\u00e8 casa\", ad esempio, pu\u00f2 venire usata nella campagna delle \"Emiliane\" come in quella dei \"Fusilli\". \u00c8 infatti legata al marchio Barilla e non al \"concept\" della specifica campagna.\nUso nel cinema.\nIn ambito cinematografico viene usata per indicare lo slogan con cui viene presentato un film. \u00c8 solitamente riportato sulla locandina pubblicitaria vicino al titolo per caratterizzare in maniera lapidaria il significato, evocandone il senso con una frase ad effetto.\nUso nell'informatica.\nIl termine \"tag-line\" viene adoperato anche nell'informatica con il significato di \"firma\" da apporre al termine di ogni messaggio. Tra la fine degli anni ottanta e l'inizio dei novanta, quando la rete telematica amatoriale FidoNet inizi\u00f2 a prosperare in Italia, i messaggi che venivano scambiati tra gli utenti avevano spesso in coda una \"tag-line\" lunga al massimo 79 caratteri, contenenti una breve frase, spesso spiritosa o umoristica."}
{"id": "4215", "revid": "1652635", "url": "https://it.wikipedia.org/wiki?curid=4215", "title": "Terra", "text": "La Terra \u00e8 il terzo pianeta in ordine di distanza dal Sole e il pi\u00f9 grande dei pianeti terrestri del sistema solare, sia per massa sia per diametro. Sulla sua superficie, si trova acqua in tutti e tre gli stati di aggregazione (solido, liquido e gassoso) e un'atmosfera composta in prevalenza da azoto e ossigeno che, insieme al campo magnetico che avvolge il pianeta, protegge la Terra dai raggi cosmici e dalle radiazioni solari. Essendo l'unico corpo planetario del sistema solare adatto a sostenere la vita come concepita e conosciuta dagli esseri umani, \u00e8 l'unico luogo nel quale vivono tutte le specie viventi conosciute. Dopo l'impresa di Jurij Gagarin \u00e8 conosciuta con l'epiteto di \"pianeta azzurro\", che deriva dalle parole che il primo uomo a poterla guardare dallo spazio ha pronunciato mentre l'osservava.\nLa sua formazione \u00e8 datata a circa 4,54 miliardi di anni fa. La Terra possiede un satellite naturale chiamato Luna la cui et\u00e0, stimata analizzando alcuni campioni delle rocce pi\u00f9 antiche, \u00e8 risultata compresa tra 4,29 e 4,56 miliardi di anni. L'asse di rotazione terrestre \u00e8 inclinato rispetto alla perpendicolare al piano dell'eclittica: questa inclinazione combinata con la rivoluzione della Terra intorno al Sole causa l'alternarsi delle stagioni.\nLe condizioni atmosferiche primordiali sono state alterate in maniera preponderante dalla presenza di forme di vita che hanno creato un diverso equilibrio ecologico plasmando la superficie del pianeta. Circa il 71% della superficie \u00e8 coperta da oceani di acqua salata e il restante 29% \u00e8 rappresentato dai continenti e dalle isole.\nLa superficie esterna \u00e8 suddivisa in diversi segmenti rigidi detti placche tettoniche che si spostano lungo la superficie in periodi di diversi milioni di anni. La parte interna, attiva dal punto di vista geologico, \u00e8 composta da uno spesso strato relativamente solido o plastico, denominato mantello, e da un nucleo diviso a sua volta in nucleo esterno, dove si genera il campo magnetico, e nucleo interno solido, costituito principalmente da ferro e nichel. Tutto ci\u00f2 che riguarda la composizione della parte interna della Terra resta comunque una teoria indiretta ovvero mancante di verifica e osservazione diretta.\nImportanti sono le influenze esercitate sulla Terra dallo spazio esterno. Infatti la Luna \u00e8 all'origine del fenomeno delle maree, stabilizza lo spostamento dell'asse terrestre e ha lentamente modificato la lunghezza del periodo di rotazione del pianeta rallentandolo; un bombardamento di comete durante le fasi primordiali ha giocato un ruolo fondamentale nella formazione degli oceani e in un periodo successivo alcuni impatti di asteroidi hanno provocato significativi cambiamenti delle caratteristiche della superficie e ne hanno alterato la vita presente.\nIl simbolo astronomico della Terra \u00e8 un cerchio con all'interno una croce e occasionalmente anche : la linea orizzontale rappresenta l'equatore e quella verticale un meridiano.\nEtimologia.\nIl termine \"terra\" deriva dall'omologo latino \"terra\", che probabilmente era originariamente \"(materia)\" \"tersa\", vale a dire \"secca, arida,\" correlata al verbo \"torreo\" presente in \"torrido\"; dalla radice indoeuropea \"tars-\" con il significato di \"essere secco, disseccarsi\" che trovasi nel sanscrito \"trsyami\", nel tedesco \"Durst\", nell'inglese \"thirst\" e nel greco \"\u03c4\u03b5\u03c1\u03c3\u03b1\u03af\u03bd\u03c9\".\nStoria della Terra.\nGli scienziati da secoli effettuano ricerche volte a ricostruire la storia della Terra. Secondo le ipotesi pi\u00f9 aggiornate la Terra e gli altri pianeti del Sistema Solare si formarono 4,54 miliardi di anni fa. Inizialmente liquefatto, il pianeta gradualmente si raffredd\u00f2 formando una crosta terrestre sempre pi\u00f9 di tipo granitico, simile all'odierna. La Luna si form\u00f2 subito dopo, probabilmente a causa dell'impatto tra la Terra e un protopianeta conosciuto come Theia, grande quanto Marte e avente circa il 10% della massa della Terra. Nell'urto tra i due corpi un po' della massa di questo piccolo corpo celeste si un\u00ec alla Terra e una porzione fu espulsa nello spazio e abbastanza materiale sopravvisse per formare un satellite orbitante.\nL'attivit\u00e0 vulcanica, decisamente maggiore dell'odierna, produsse l'atmosfera primordiale, molto ricca di anidride carbonica. Il vapore acqueo condensandosi produsse gli oceani. Circa 3,5 miliardi di anni fa nacque la prima forma di vita.\nLo sviluppo della fotosintesi permise ad alcune forme di vita di assorbire l'energia solare; l'ossigeno, prodotto di scarto della fotosintesi, si accumul\u00f2 nell'atmosfera e cre\u00f2 uno strato di ozono (una forma di ossigeno molecolare [O3]) nell'atmosfera superiore. L'incorporazione di cellule pi\u00f9 piccole in altre di dimensioni maggiori fece s\u00ec che si sviluppassero cellule pi\u00f9 complesse delle cellule procarioti, chiamate eucarioti. Protette dallo strato di ozono che impediva ai raggi ultravioletti, dannosi per la vita, di attraversare l'atmosfera le varie forme di vita colonizzarono la superficie della Terra.\nLa primordiale struttura geologica di microplacche continentali and\u00f2 verso una primaria aggregazione, formando dei continenti che occasionalmente si univano per formare un supercontinente. Circa 750 milioni di anni fa la Rodinia, il primo supercontinente conosciuto, cominci\u00f2 a dividersi in continenti pi\u00f9 piccoli; i continenti in seguito si riunirono per formare la Pannotia (600\u2013540 milioni di anni fa) e finalmente la Pangea che si divise in continenti pi\u00f9 piccoli circa 180 milioni di anni fa ponendo le basi per la situazione geografica moderna.\nDal 1960 si \u00e8 ipotizzato che diverse ere glaciali tra i 750 e i 580 milioni di anni fa, durante il Neoproterozoico, abbiano coperto di ghiaccio la maggior parte del pianeta. Questa ipotesi, non ancora accettata dall'intera comunit\u00e0 scientifica, \u00e8 conosciuta con il nome di Terra a palla di neve e deve il particolare interesse al fatto che precedette l'esplosione del Cambriano, quando le forme di vita multicellulari cominciarono a proliferare.\nSuccessivamente al Cambriano, circa 530 milioni di anni fa, si sono succedute cinque estinzioni di massa. L'ultima di esse, avvenuta 65 milioni di anni fa e probabilmente causata da una collisione meteoritica, provoc\u00f2 l'estinzione dei dinosauri e di altri animali, tra cui le ammonoidee, ma risparmi\u00f2 alcuni piccoli animali come i mammiferi che presero il sopravvento nel periodo successivo. In seguito i mammiferi si diversificarono, finch\u00e9 un animale africano, rassomigliante a una scimmia, guadagn\u00f2 l'abilit\u00e0 di mantenere una posizione eretta. Questa evoluzione liber\u00f2 le braccia e le mani dal compito della deambulazione, permise l'utilizzo di utensili, incoraggi\u00f2 la comunicazione al fine di provvedere a una migliore nutrizione e cre\u00f2 i presupposti per lo sviluppo di una maggiore area cerebrale. Lo sviluppo della agricoltura, e della civilt\u00e0, permise agli esseri umani di plasmare la Terra in un tempo cos\u00ec breve come nessun'altra forma di vita era riuscita a fare, influenzando sia la natura, sia la quantit\u00e0 delle altre forme di vita.\nLa fase recente delle ere glaciali incominci\u00f2 circa 40 milioni di anni fa intensificandosi durante il Pleistocene, circa 3 milioni di anni fa. Le regioni polari sono state sottoposte a svariati cicli di glaciazioni e disgeli, succedutisi ogni 40-100\u00a0000 anni. L'ultima di queste fasi termin\u00f2 10\u00a0000 anni fa, lasciando il pianeta in una situazione morfo-climatica abbastanza stabile fino ai giorni nostri.\nEt\u00e0 della Terra.\nModelli chimici basati sull'attuale abbondanza di isotopi radioattivi con lunghissimi tempi di decadimento e l'analisi composizionale di materiale non differenziato proveniente da meteoriti e dalla Luna datano la formazione della Terra a 4,54 miliardi di anni fa. La difficolt\u00e0 principale nella determinazione dell'et\u00e0 della Terra \u00e8 legata al fatto che nessuna roccia attualmente affiorante sul pianeta presenta questa et\u00e0; ci\u00f2 \u00e8 dovuto alla natura fluida o plastica della totalit\u00e0 della crosta terrestre durante il primo miliardo di anni circa. Inoltre processi di differenziazione magmatica separavano in questa prima fase i vari elementi concentrandone solo alcuni all'interno della crosta terrestre. Questo frazionamento rende difficile stabilire con esattezza il contenuto iniziale di alcuni geocronometri e pertanto non \u00e8 possibile calcolare con esattezza le abbondanze iniziali.\nLe rocce pi\u00f9 antiche rinvenibili sul pianeta sono rocce continentali, si ritrovano nei cratoni e hanno un'et\u00e0 pari a 4,1 miliardi di anni. La maggior parte della crosta oceanica \u00e8 pi\u00f9 giovane, perch\u00e9 continuamente riciclata dai meccanismi legati alla tettonica delle placche: le rocce pi\u00f9 antiche in questo tipo di crosta sono giurassiche e hanno un'et\u00e0 di 100 milioni di anni.\nL'et\u00e0 della Terra fu determinata da Clair Patterson nel 1953 utilizzando metodi radiometrici legati al decadimento dell'uranio.\nCaratteristiche fisiche.\nLa Terra, di forma geoide (dalla parola Gea o Geo o Ge (in greco antico: \u0393\u1fc6, \"Gh\u1e15\", oppure Gaia in greco ionico e quindi nel greco omerico \u0393\u03b1\u1fd6\u03b1 \"G\u00e0ia\", \u00e8, nella religione e nella mitologia greca, la dea primordiale, quindi la potenza divina, della Terra) \u00e8 il maggiore sia per dimensione sia per massa dei quattro pianeti terrestri (insieme a Mercurio, Marte e Venere), composto per lo pi\u00f9 da roccia e silicati; questo termine \u00e8 contrapposto a quello di giganti gassosi, pianeti appartenenti al sistema solare esterno. Sempre tra i pianeti terrestri \u00e8 quello con la maggiore densit\u00e0, la pi\u00f9 alta gravit\u00e0 e il pi\u00f9 forte campo magnetico.\nForma.\nLa forma della Terra \u00e8 simile ad uno sferoide oblato. Pi\u00f9 precisamente si dice che sia un geoide, solido che per definizione ha la forma della Terra. Un geoide \u00e8 molto simile ad un ellissoide generato dalla rotazione di un'ellisse, detto ellissoide di riferimento, attorno al proprio asse minore rispetto al quale il geoide ha uno scostamento massimo di 100 metri.\nIl diametro medio dell'ellissoide di riferimento \u00e8 circa , tuttavia in maniera pi\u00f9 approssimativa si pu\u00f2 definire come /\u03c0, dato che il metro \u00e8 stato originariamente definito come 1/10\u00a0000\u00a0000 della distanza tra l'equatore ed il polo Nord passando per Parigi.\nLa rotazione della Terra \u00e8 la causa del rigonfiamento equatoriale che comporta un diametro equatoriale di maggiore di quello polare. Le maggiori deviazioni locali sulla superficie sono: il Monte Everest, con sopra il locale livello del mare e la Fossa delle Marianne, con sotto il locale livello marino. Se si paragona la Terra a un perfetto ellissoide essa ha una tolleranza di circa una parte su 584, o dello 0,17% che \u00e8 minore dello 0,22% di tolleranza ammesso nelle palle da biliardo. Inoltre a causa della presenza del rigonfiamento il luogo maggiormente distante dal centro della Terra \u00e8 situato attualmente sul Monte Chimborazo in Ecuador.\nGeosfera.\nL'interno della Terra, detto anche \"geosfera\", \u00e8 costituito da rocce di diversa composizione e fase (solida, principalmente, ma talvolta anche liquida).\nGrazie allo studio dei sismogrammi si \u00e8 giunti a considerare l'interno della Terra suddiviso in una serie di gusci; difatti si \u00e8 notato che le onde sismiche subiscono fenomeni di rifrazione nell'attraversare il pianeta. La rifrazione consiste nella modifica della velocit\u00e0 e della traiettoria di un'onda quando questa si trasmette a un mezzo con differente densit\u00e0. Si sono potute cos\u00ec rilevare superfici in profondit\u00e0 in cui si verificano una brusca accelerazione e una deviazione delle onde e in base a queste sono state identificate quattro zone sferiche concentriche: la crosta, il mantello, il nucleo esterno e il nucleo interno.\nL'interno della Terra, come quello degli altri pianeti terrestri, \u00e8 diviso chimicamente in una crosta formata da rocce da basiche ad acide, un mantello ultrabasico e un nucleo terrestre composto principalmente da ferro. Il pianeta \u00e8 abbastanza grande da avere un nucleo differenziato in un nucleo interno solido e un nucleo esterno liquido che produce un debole campo magnetico a causa della convezione del suo materiale elettricamente conduttivo. La capacit\u00e0 elettrica della Terra vale invece , abbastanza piccola in rapporto alle sue dimensioni. Dal punto di vista delle propriet\u00e0 meccaniche, la crosta e la porzione superiore del mantello formano la litosfera, rigida e una porzione intermedia del mantello, che si comporta in un certo senso come un fluido enormemente viscoso, costituisce l'astenosfera.\nMateriale proveniente dall'astenosfera si riversa continuamente in superficie attraverso vulcani e dorsali oceaniche non conservando per\u00f2 la composizione originale perch\u00e9 soggetto a cristallizzazione frazionata.\nLo schema seguente riassume le profondit\u00e0, la caratteristica principale per la definizione dei vari \"gusci\" che compongono la Terra e la loro densit\u00e0:\nPropriet\u00e0 chimico-fisiche della geosfera.\nLa massa della Terra \u00e8 circa di ovvero quasi 6000 trilioni di tonnellate. Essa aumenta nel tempo al ritmo di 107 kg/anno a causa della cattura di materiale cosmico.\n\u00c8 costituita in peso principalmente da\nSi ritiene che il nucleo sia costituito principalmente da ferro (88,8%) con piccole quantit\u00e0 di nichel (5,8%) e zolfo (4,5%).\nIl geochimico F. W. Clarke ha calcolato che poco pi\u00f9 del 47% della crosta terrestre \u00e8 composta da ossigeno. I costituenti pi\u00f9 comuni sono rappresentati dagli ossidi; cloro, zolfo e fluoro sono le uniche importanti eccezioni, sebbene la loro presenza totale nelle rocce sia inferiore all'1%. Gli ossidi principali sono i silicati, gli ossidi di alluminio, di ferro, di calcio, magnesio, potassio e di sodio. I silicati sono la componente acida della crosta terrestre, costituendo tutti i principali minerali delle rocce intrusive. Analizzando 1672 campioni di tutti i tipi di rocce, Clarke ha dedotto che il 99,22% di esse erano composte da solo undici ossidi (vedere tabella a destra), mentre i rimanenti costituenti erano presenti solo in quantit\u00e0 veramente ridotte.\nLa temperatura all'interno della Terra aumenta con un gradiente geotermico di circa /km nella crosta, gradiente che poi diminuisce a 0,7\u00a0\u00b0C-0,8\u00a0\u00b0C/km nelle altre zone. La temperatura raggiunge i e la pressione arriva a nella porzione di nucleo interno. Il calore interno \u00e8 stato generato in parte durante la formazione del pianeta e da allora ulteriore calore \u00e8 stato continuamente generato dal decadimento radioattivo di isotopi dell'uranio, del torio e del potassio. Il calore trasmesso dall'interno all'esterno del pianeta deriva dai moti convettivi del mantello anche se, essendo le rocce cattive conduttrici termiche, rappresenta solo un ventimillesimo dell'energia che il pianeta riceve dal Sole.\nLa densit\u00e0 media della Terra \u00e8 di , rendendolo il pianeta pi\u00f9 denso del sistema solare. Non \u00e8 costante, ma cresce all'aumentare della profondit\u00e0. Nella crosta terrestre passa da per aumentare progressivamente nel mantello, con una densit\u00e0 che va da 3 a 5,6\u00a0kg/dm\u00b3, fino a giungere nel nucleo a valori compresi tra i 9 e i 13,5\u00a0kg/dm\u00b3.\nTettonica delle placche.\nIn accordo con la Tettonica delle placche, che \u00e8 oramai accettata dalla quasi totalit\u00e0 degli esperti in scienze della Terra, la sua zona pi\u00f9 esterna \u00e8 suddivisa in due parti: la litosfera, comprendente la crosta terrestre e la parte pi\u00f9 superficiale del mantello superiore, e l'astenosfera che forma la parte pi\u00f9 interna e profonda del mantello. L'astenosfera si comporta come un liquido surriscaldato che fa muovere le placche litosferiche ed \u00e8 estremamente viscoso.\nLa litosfera \"sostanzialmente galleggia\" sull'astenosfera ed \u00e8 suddivisa in quelle che comunemente sono chiamate placche tettoniche. Queste placche sono segmenti rigidi che si muovono le une rispetto alle altre secondo tre tipi di movimento: convergente, divergente e trasforme. Un ultimo tipo di movimento avviene quando due placche si muovono lateralmente rispetto a un'altra, attraverso una faglia strike-slip.\nIl pianeta \u00e8 stato plasmato dagli spostamenti di queste placche, alternando momenti in cui era presente un solo super-continente a situazioni simili alla odierna. Esistono le placche litosferiche di tipo continentale e di tipo oceanico. Inoltre la collisione tra due o pi\u00f9 placche tettoniche \u00e8 la base per la genesi delle catene montuose sulla parte di placca litosferica di tipo continentale; mentre una loro divergenza pu\u00f2 portare alla nascita di una dorsale oceanica, sulla parte di placca litosferica di tipo oceanica e quindi di nuova crosta. Pertanto i limiti tra le placche tettoniche sono zone di elevata attivit\u00e0 geologica e di intensi sforzi e lungo di esse si concentrano la maggior parte delle aree sismiche, con terremoti anche di forte intensit\u00e0, e delle aree vulcaniche.\nLe placche principali sono:\nNumerose sono le placche minori o di pi\u00f9 piccola dimensione, tra esse le principali sono: la placca indiana, la placca arabica, la placca caraibica, la placca di Nazca lungo la costa occidentale dell'America meridionale e la placca di Scotia nell'Oceano Atlantico meridionale. Le placche a movimento pi\u00f9 rapido si trovano nelle zone oceaniche, con la placca di Cocos che si sposta a una velocit\u00e0 di 75\u00a0mm/anno e la placca pacifica che si sposta a una velocit\u00e0 di 52\u201369\u00a0mm/anno. All'estremo la placca con il movimento pi\u00f9 lento \u00e8 quella euroasiatica, in movimento a una velocit\u00e0 media di circa 21\u00a0mm/anno.\nSuperficie.\nLa superficie terrestre pu\u00f2 variare enormemente da luogo a luogo. Circa il 70,8% della superficie \u00e8 coperta da acqua; inoltre la maggior parte della piattaforma continentale si trova al di sotto del livello marino. Nella parte sommersa del pianeta sono presenti tutte le caratteristiche tipiche di un territorio montuoso, caratteristiche comprendenti un sistema di dorsali medio oceaniche, dei vulcani sommersi, delle fosse oceaniche, dei canyon sottomarini, degli altopiani e delle piane abissali. Il rimanente 29,2% emerso consiste di montagne, deserti, pianure, altopiani e altre zone geomorfologiche minori. La superficie planetaria si modifica costantemente secondo tempi geologici a causa dei movimenti delle varie placche tettoniche e dell'erosione; inoltre le sue caratteristiche geografiche, create o deformate dai movimenti tettonici, sono sottoposte agli influssi meteorologici (pioggia, neve, ghiaccio, vento), a svariati cicli termici (gelo/disgelo delle zone alpine, elevata escursione termica giornaliera nel caso dei deserti) e all'azione chimica. Infine nel modellamento del pianeta sono compresi anche grandi eventi come glaciazioni e impatti meteorici. Durante la migrazione di due placche tettoniche continentali la crosta oceanica viene subdotta al di sotto dei margini di queste ultime. Nello stesso tempo, a causa della risalita di materiale mantellico, nuova crosta oceanica viene generata lungo margini divergenti nelle dorsali medio oceaniche.\nQuesto ciclo sostituisce continuamente il materiale di crosta oceanica in un processo che l'ha portata ad avere un'et\u00e0 minore di 100 milioni di anni. La placca oceanica pi\u00f9 antica, localizzata nel Pacifico occidentale, \u00e8 stata stimata con un'et\u00e0 di circa 200 milioni di anni. Per comparazione la crosta continentale pi\u00f9 antica, datata grazie alla presenza di fossili, ha un'et\u00e0 di circa 3 miliardi di anni.\nI movimenti subduttivi delle varie placche vengono regolati da contrasti di densit\u00e0; infatti le placche continentali sono formate da rocce meno dense, specialmente da rocce intrusive come graniti e andesiti, mentre quelle oceaniche sono formate da rocce effusive, prevalentemente basaltiche. Questa differenza costitutiva spiega il perch\u00e9 nel contrasto tra due placche di tipo differente sia sempre quella oceanica ad andare in subduzione. Differente sviluppo ha il caso in cui le due placche appartengano allo stesso tipo, per cui intervengono fattori pi\u00f9 sensibili come gli sforzi e le direzioni di movimento.\nSu entrambi i tipi di crosta si possono trovare, in casi favorevoli alla loro messa in posto, le rocce sedimentarie. Esse sono formate dall'accumulo di sedimenti in maniera spesso cos\u00ec individuabile, quando \u00e8 presente una stratificazione, da poter risalire indietro nel tempo alle condizioni presenti all'atto della formazione di ogni singolo strato e all'evoluzione di queste condizioni verso il presente. Inoltre le rocce sedimentarie sono le uniche in cui possono esser ritrovati fossili, fondamentali per una datazione precisa della roccia stessa e per trarre informazioni paleoambientali su clima, geografia, fauna e sulla flora presente in quell'epoca. In queste rocce vengono ricercati e sfruttati quasi tutti i principali giacimenti di idrocarburi e carboniferi.\nCirca il 75% di tutta la superficie dei continenti \u00e8 coperta da sedimenti, sebbene essi formino solamente circa il 5% della crosta. Il terzo tipo di roccia presente sul pianeta, dopo quelle vulcaniche intrusive ed effusive e quelle sedimentarie, \u00e8 quello delle rocce metamorfiche. Esse derivano dalla trasformazione di rocce preesistenti di qualsiasi tipo attraverso l'influenza di alte pressioni, di alte temperature o di entrambe queste variabili.\nIl processo metamorfico pu\u00f2 essere di varia intensit\u00e0, provocando sia una semplice ricristallizzazione di alcune specie minerali verso altre maggiormente stabili, sia la parziale fusione e deformazione della roccia, trasformandola in una completamente differente. Inoltre attraverso i processi di fusione si crea una circolazione di fluidi caldi all'interno della roccia. All'interno di questi fluidi vengono portati in soluzione e concentrati, laddove presenti, elementi rari altrimenti dispersi in quantit\u00e0 infinitesimali. Pertanto le rocce metamorfiche o i depositi derivanti dal loro smantellamento sono uno dei luoghi preferenziali di ricerca di giacimenti di materie prime, di pietre e metalli preziosi.\nI minerali maggiormente abbondanti sulla superficie terrestre sono i silicati che includono principalmente: quarzo, feldspato, anfibolo, mica, pirosseno e olivina. Invece tra i minerali carbonatici i pi\u00f9 comuni sono: calcite, aragonite e dolomite. La componente pedologica \u00e8 la parte pi\u00f9 esterna della Terra, nonch\u00e9 la pi\u00f9 sottile, e riguarda il suolo e i processi che portano alla sua formazione. La pedosfera si pone come contatto tra la litosfera, l'atmosfera, l'idrosfera e la biosfera. Si calcola che la parte arabile di superficie sia il 13,31% della superficie emersa, con solo il 4,71% di essa utilizzata per colture permanenti. Quasi il 40% della terra \u00e8 attualmente utilizzata per agricoltura e pastorizia, con una stima di circa 1,3\u00a0\u00d7\u00a0109\u00a0ettari (3,3\u00a0\u00d7\u00a0109\u00a0acri) a uso agricolo e 3,4\u00a0\u00d7\u00a0109\u00a0ettari (8,4\u00a0\u00d7\u00a0109\u00a0acri) di pastorizia.\nIl rilievo della superficie terrestre varia dal punto pi\u00f9 basso a \u2212418\u00a0m del Mar Morto alla massima altitudine di 8848\u00a0m della cima del Monte Everest secondo la stima del 2005; inoltre l'altezza media della superficie terrestre non sommersa dalle acque marine \u00e8 di 686\u00a0m.\nAtmosfera.\nLa Terra ha un'atmosfera relativamente spessa, composta per il 78% di azoto, per il 21% di ossigeno e per l'1% di argon, pi\u00f9 tracce di altri gas tra cui l'anidride carbonica e l'acqua. L'atmosfera separa la superficie terrestre dall'ambiente inospitale dello spazio, blocca buona parte delle radiazioni solari nocive, modera le temperature sulla superficie ed \u00e8 il veicolo di trasporto del vapore acqueo e di altre sostanze gassose. I suoi vari strati, la troposfera, la stratosfera, la mesosfera, la termosfera e l'esosfera sono diversi attorno al globo e variano anche assieme alle stagioni.\n\u00c8 proprio dell'atmosfera il fenomeno dell'effetto serra, consistente nell'assorbimento e riemissione dell'infrarosso termico da parte di alcune specie gassose. I principali gas responsabili di questo fenomeno sono il diossido di carbonio, il vapore acqueo, il metano e l'ozono. L'effetto serra, in misura adeguata, \u00e8 fondamentale per la vita sul pianeta; infatti senza questo \"scudo termico\", la temperatura media della superficie terrestre sarebbe di circa \u221218\u00a0\u00b0C, incompatibile con il mantenimento dell'acqua allo stato liquido e, di conseguenza, con la vita.\nAtmosfera superiore.\nAl di sopra della troposfera, l'atmosfera \u00e8 solitamente suddivisa in: stratosfera, mesosfera e termosfera. Ciascuna di queste zone possiede una tipica variazione della temperatura in funzione dell'altitudine. Proseguendo in altitudine, si incontra l'esosfera e successivamente la magnetosfera (dove avviene l'iterazione tra il campo magnetico terrestre e il vento solare). Una fondamentale zona per la vita presente sul pianeta \u00e8 l'ozonosfera, parte della stratosfera in cui una elevata concentrazione di ozono scherma la superficie terrestre dai raggi ultravioletti. La linea di K\u00e1rm\u00e1n, situata a 100\u00a0km di altitudine, \u00e8 comunemente usata per definire il confine tra l'atmosfera terrestre e lo spazio.\nA causa dell'elevata energia termica alcune molecole della parte esterna dell'atmosfera riescono ad accelerare fino a raggiungere una velocit\u00e0 tale che permette loro di fuggire dalla gravit\u00e0 del pianeta. L'effetto \u00e8 che l'atmosfera \u00e8 in lentissima, ma costante perdita di materia nello spazio. Dato che l'idrogeno ha un peso molecolare basso, raggiunge la sua velocit\u00e0 di fuga pi\u00f9 rapidamente e pi\u00f9 facilmente rispetto ad altre molecole, e abbandona l'atmosfera a un tasso maggiore. Per questo motivo, la Terra \u00e8 in un ambiente ossidante, piuttosto che riducente, con importanti conseguenze sulla natura chimica della vita. Tuttavia l'atmosfera ricca di ossigeno riesce a preservare la maggior parte dell'idrogeno rimanente legandolo sotto forma di molecole di acqua.\nMagnetosfera.\nLa magnetosfera \u00e8 un fenomeno naturale, un dipolo magnetico con poli non coincidenti con quelli geografici, e non statici, e avente momento dipolare (asse) inclinato di 11,3\u00b0 rispetto all'asse terrestre. Nonostante le numerose ipotesi sulla presenza di questo campo, le teorie si sono orientate verso un modello analogo a quello di una dinamo ad autoeccitazione. L'intensit\u00e0 del campo magnetico terrestre non \u00e8 costante nel tempo, ma subisce notevoli variazioni. Esse hanno portato, nel corso delle ere geologiche, alla deriva dei poli magnetici rispetto ai continenti e a ripetuti fenomeni di inversione del campo, con scambio reciproco dei poli magnetici Nord e Sud. Il magnetismo terrestre ha una notevole importanza per la vita sulla Terra. Infatti esso si estende per svariate decine di migliaia di chilometri nello spazio, formando una zona chiamata magnetosfera, la cui presenza genera una sorta di \"scudo\" elettromagnetico che devia e riduce il numero di raggi cosmici che se arrivassero alla superficie del pianeta porterebbero alla sua sterilizzazione. Dall'interazione tra raggi cosmici (vento solare) e magnetosfera viene originato lo splendido fenomeno detto aurora boreale.\nBiosfera.\nLa Terra \u00e8 l'unico pianeta conosciuto ospitante la vita.\nLe forme di vita del pianeta compongono la biosfera. Le teorie correnti pongono la sua nascita a qualche centinaio di milioni di anni dopo la formazione del pianeta, tra 3,5 e 4 miliardi di anni fa. La biosfera \u00e8 divisa in vari biomi, abitati da una popolazione di flora e fauna all'incirca simile. Sulla Terra, i biomi sono separati principalmente secondo la latitudine. I biomi a nord del circolo polare artico e a sud del circolo polare antartico sono relativamente vuoti di vita animale e vegetale, mentre quelli pi\u00f9 popolati si trovano vicino all'equatore.\nLa complessa interazione fra biosfera e singole forme di vita ha portato alcuni autori all'ipotesi Gaia secondo la quale la vita sulla Terra \u00e8 possibile grazie al comportamento degli esseri viventi che mantengono una delicata omeostasi.\nIdrosfera.\nIl termine \"idrosfera\" si riferirebbe ai soli oceani, tuttavia tecnicamente include tutti i mari interni, i laghi, i fiumi e l'acqua di falda fino a 2000\u00a0m di profondit\u00e0.\nLa Terra \u00e8 l'unico pianeta del sistema solare la cui superficie ospita acqua liquida. L'acqua copre il 71% della superficie terrestre ed \u00e8 suddivisa in un 97% di acqua salata e un 3% di acqua dolce, il cui 68% circa \u00e8 sotto forma di ghiaccio.\nL'acqua suddivide il pianeta in cinque oceani e sette continenti.\nIl punto pi\u00f9 profondo sotto la massa d'acqua \u00e8 rappresentato dalla Fossa delle Marianne nell'oceano Pacifico con \u221210\u00a0911\u00a0m; mentre la profondit\u00e0 media degli oceani \u00e8 di 3,794\u00a0m, pi\u00f9 di cinque volte l'altezza media dei continenti.\nLa massa stimata dell'acqua oceanica \u00e8 di circa 1,35 x 1018 tonnellate, comparabili a 1/4400 dell'intera massa terrestre; essa inoltre occupa un volume di 1,386 x 109 km\u00b3.\nLa media salina all'interno dell'acqua oceanica \u00e8 di 35\u00a0g/l: tuttavia, essendo questo valore legato agli apporti esterni di acqua e all'evaporazione, pu\u00f2 aumentare considerevolmente in bacini chiusi o diminuire in zone ad acque molto fredde. Questi sali provengono dalla diretta emissione vulcanica o dallo smantellamento chimico e fisico effettuato nel tempo a discapito delle rocce magmatiche.\nLe masse acquee sono, inoltre, enormi serbatoi di sostanze gassose, possiedono un'importante funzione termoregolatrice e mitigatrice del clima e sono agenti attivi dal punto di vista geomorfologico. Al loro interno vive un intero ecosistema acquatico, completo dal punto di vista della piramide alimentare e integrato con quello di superficie, nonch\u00e9 rivelatosi fondamentale per lo sviluppo umano passato e presente.\nLa presenza di acqua liquida sulla superficie terrestre \u00e8 una combinazione delle giuste caratteristiche orbitali, del vulcanismo, della gravit\u00e0, dell'effetto serra, del campo magnetico e dell'atmosfera ricca di ossigeno. Ci sono varie ipotesi che Europa, un satellite di Giove, ospiti dell'acqua liquida sotto lo strato di ghiacci che ricopre interamente la superficie.\nLa Terra \u00e8 in effetti oltre il bordo esterno delle orbite che permetterebbero a un pianeta di essere abbastanza caldo per formare acqua liquida. Senza una qualche forma di effetto serra, l'acqua della Terra congelerebbe. Alcuni reperti paleontologici sembrano indicare che in un tempo precedente i 650 milioni di anni fa l'effetto serra si ridusse a tal punto da portare alla formazione della cosiddetta Terra a palla di neve; comunque questa ipotesi non \u00e8 accettata da tutti i paleontologi, alcuni dei quali contestano le prove riportate e la possibilit\u00e0 che questo fenomeno possa verificarsi.\nSugli altri pianeti, come Venere, l'acqua gassosa \u00e8 dissociata dagli ultravioletti solari, e l'idrogeno \u00e8 ionizzato e soffiato via dal vento solare. L'effetto \u00e8 lento, ma inesorabile. Si pensa che questa sia la causa della mancanza d'acqua di Venere. Privato dell'idrogeno, l'ossigeno reagisce con la superficie e viene inglobato in minerali solidi.\nSulla Terra uno scudo di ozono assorbe la maggior parte degli ultravioletti energetici nell'alta atmosfera, riducendo questo effetto.\nInfine il vulcanismo, aiutato dagli effetti di marea della Luna, emette continuamente vapore d'acqua dall'interno. La tettonica delle placche della Terra ricicla il carbonio e l'acqua mediante la subduzione di zone ricche di sedimenti, convertendoli in magma ed emessi dai vulcani come anidride carbonica gassosa e vapore.\nLe correnti oceaniche, inoltre, sono ritenute causa di una particolare oscillazione dell'asse di rotazione terrestre, detta oscillazione di Chandler.\nCriosfera.\nLa criosfera \u00e8 la porzione di crosta terrestre coperta dall'acqua allo stato solido e che comprende le coperture ghiacciate di mari, laghi e fiumi, le coperture nevose, i ghiacciai, le regioni polari ed il suolo ghiacciato in modo temporaneo o perenne (permafrost). \u00c8 una parte integrante del sistema climatico globale con importanti connessioni e retroazioni generate attraverso la sua influenza sulla radiazione solare assorbita dalla superficie, sui flussi di umidit\u00e0, sulle nuvole, sulle precipitazioni, sull'idrologia e sulla circolazione atmosferica ed termoalina.\nLa Terra nel sistema solare.\nLa Terra ruota da ovest verso est una volta al giorno, inteso come giorno siderale, attorno all'asse che unisce il polo Nord al polo Sud in 23 ore, 56 minuti e 4,091 secondi. \u00c8 per questo che il sole e tutte le stelle sorgono a est e tramontano a ovest compiendo un movimento nel cielo a una velocit\u00e0 di circa 15\u00b0/h o 15'/min. Inoltre la Terra ruota attorno al Sole a una distanza media di 150\u00a0000\u00a0000\u00a0km in un anno siderale. La sua velocit\u00e0 di orbita \u00e8 di circa 30\u00a0km/s (108\u00a0000\u00a0km/h), veloce abbastanza da coprire il diametro del pianeta (circa 12\u00a0600\u00a0km) in 7 minuti e la distanza dalla Luna (384\u00a0000\u00a0km) in 4 ore.\nHa un satellite naturale, la Luna, che le gira attorno in 27,32 giorni.\nVisti dal polo Nord terrestre tutti questi movimenti si svolgono in senso antiorario.\nI piani dei movimenti non sono precisamente allineati: l'asse della Terra \u00e8 inclinato di 23,5 gradi rispetto alla perpendicolare del piano Terra-Sole e il piano Terra-Luna \u00e8 inclinato di cinque gradi, cosa che impedisce il verificarsi di due eclissi (una solare e una lunare) ogni mese e le rende invece un evento raro. Sempre a causa dell'inclinazione dell'asse terrestre, la posizione del Sole nel cielo e l'incidenza delle sue radiazioni vista da un osservatore posto sulla superficie varia nel corso dell'anno. Ad esempio un osservatore posto a una latitudine settentrionale, quando il polo Nord \u00e8 inclinato verso il Sole, noter\u00e0 dei periodi di luce giornaliera pi\u00f9 lunghi e un clima pi\u00f9 temperato, mentre disporr\u00e0 di meno ore di luce e di un clima pi\u00f9 rigido nel caso opposto. Al di sopra dei due circoli polari si raggiunge il caso estremo di alternanza di lunghi periodi di assenza di luce (chiamati notti polari), a periodi di non tramonto del Sole.\nQuesta relazione tra il clima e l'inclinazione dell'asse terrestre viene definita tramite le quattro stagioni. Esse, dal punto di vista astronomico, sono determinate dai solstizi (i punti di massima inclinazione verso e contro il Sole) e dagli equinozi (punti in cui l'inclinazione \u00e8 perpendicolare alla direzione del Sole). Il solstizio invernale cade il 21 dicembre, quello estivo il 21 giugno; mentre i due equinozi cadono, quello primaverile il 21 marzo e quello autunnale il 23 settembre. L'alternanza delle stagioni \u00e8 opposta da un emisfero terrestre all'altro, data l'opposta inclinazione dell'asse, comportando ad esempio, la presenza in quello nord dell'estate e in quello sud dell'inverno.\nL'angolo di inclinazione \u00e8 relativamente stabile se considerato su lunghi periodi, tuttavia esso compie un lento e irregolare moto (conosciuto come nutazione), con un periodo di 18,6 anni. L'orientazione dell'asse varia secondo una precessione intorno a un cerchio completo in un ciclo di poco pi\u00f9 di 25\u00a0800 anni. La presenza di una precessione \u00e8 la causa dello sfasamento tra un anno siderale e un anno tropico. Entrambe le variazioni del movimento dell'asse derivano dalla mutevole attrazione del Sole e della Luna sulla parte equatoriale del pianeta. Anche la velocit\u00e0 di rotazione del pianeta non \u00e8 costante, ma varia nel tempo secondo un fenomeno noto come \"variazione della lunghezza del giorno\".\nIn tempi moderni il perielio cade il 3 gennaio, mentre l'afelio circa il 4 luglio (per informazioni circa altre ere, controlla precessione e cicli di Milankovi\u0107). La differenza in termini energetici ricevuti dal Sole tra la posizione di perielio e quella di afelio \u00e8 del 6,9% a favore del primo; inoltre dal momento in cui l'emisfero meridionale \u00e8 orientato verso il Sole, a quello in cui il pianeta raggiunge il punto di perielio, questo emisfero percepisce una leggera maggiore energia rispetto all'emisfero nord durante l'intero anno. Questa differenza, seppure presente, \u00e8 decisamente poco significativa rispetto all'energia totale derivante dal cambiamento di orientazione dell'asse, e, nella sua parte maggiore, viene assorbita e compensata dalla pi\u00f9 alta presenza di masse acquee dell'emisfero meridionale.\nLa sfera di Hill (sfera gravitazionale di influenza) della Terra \u00e8 di circa 1,5 Gm (1\u00a0496\u00a0620\u00a0km circa) di raggio. Questa \u00e8 la massima distanza a cui l'influenza gravitazionale del pianeta \u00e8 pi\u00f9 forte di quella solare e dei pianeti. Gli oggetti in orbita attorno alla Terra devono rimanere all'interno di questo raggio in ogni punto della loro orbita per non venire strappati alla presa gravitazionale della Terra ed essere immessi in un'orbita eliocentrica: la sfera di Hill cambia leggermente di dimensioni lungo l'orbita della Terra aumentando gradualmente fino all'afelio e diminuendo gradualmente fino al perielio.\nTeoria geocentrica e di non sfericit\u00e0 della Terra.\nPoich\u00e9 la Terra \u00e8 molto grande, osservando dalla superficie non \u00e8 immediatamente evidente che abbia forma geoidale, leggermente appiattita, schiacciata ai poli e con un lieve rigonfiamento all'equatore. Per questa ragione le antiche civilt\u00e0, come quella mesopotamica, e i primi filosofi greci, come Talete, ritennero che la Terra fosse piatta. Un primo passo verso il riconoscimento della forma reale fu compiuto da Anassimandro, che concep\u00ec la Terra come un cilindro sospeso nello spazio, immaginando quindi di avere cielo non solo sopra la propria testa ma anche al di sotto dei propri piedi. La forma sferica fu infine riconosciuta sulla base di deduzioni basate su osservazioni, quali il variare delle osservazioni astronomiche con la latitudine, l'osservazione delle eclissi di Luna e il confronto con la forma della Luna e del Sole.\nI Greci, circa 2500 anni fa, cominciarono per primi a sostenere che la Terra fosse una sfera. Le prime testimonianze della sfericit\u00e0 terrestre ci arrivano da Pitagora (VI-V secolo a.C.) e da Parmenide (V secolo a.C.); poi Aristotele (384 a.C.-322 a.C.) port\u00f2 le prime dimostrazioni e infine Eratostene (274 a.C.-196 a.C.) fece le prime misurazioni.\nGli studiosi del Basso Medioevo, poi, come Guglielmo di Conches, Giovanni di Sacrobosco, Ruggero Bacone, Tommaso d'Aquino, Brunetto Latini, Dante Alighieri, Giovanni Buridano e altri sostennero la sfericit\u00e0 del nostro pianeta con argomenti, per lo pi\u00f9 di questo genere:\n\u00c8 da considerarsi infondata la moderna credenza che nel Medioevo la Terra fosse comunemente ritenuta piatta.\nAncora oggi non mancano tuttavia i sostenitori della forma piatta della Terra, molti dei quali aderiscono alla Flat Earth Society (\"Societ\u00e0 della Terra Piatta\").\nL'errata supposizione della piattezza della Terra nelle civilt\u00e0 pi\u00f9 antiche, era dovuta alla mancata conoscenza della natura centrale della forza di gravit\u00e0, che permette di avere il cielo sempre come alto e il centro della Terra sempre come basso e quindi superare l'apparente paradosso che si dovesse camminare con la testa rivolta verso il \"basso\" dall'altra parte della Terra (paradosso che per\u00f2 gi\u00e0 Anassimandro aveva saputo superare).\nSi ritenne molto pi\u00f9 a lungo che la Terra fosse al centro dell'universo perch\u00e9 si ha l'impressione che siano tutti gli altri corpi celesti a girare intorno a essa; inoltre osservando il cielo di notte si ha l'impressione che sia una volta incurvata sulla Terra, illusione dovuta all'immensit\u00e0 dello spazio. Anche se la teoria eliocentrica fu proposta per primo da Aristarco di Samo nel III secolo a.C., la teoria geocentrica, anche a causa della precisione di misurazione astronomica necessaria a confutarla, fu quella dominante fino alla fine del Medioevo.\nLuna e sua influenza.\nLa Luna \u00e8 un satellite relativamente grande, simile a un pianeta terrestre, con un diametro pari a un quarto di quello terrestre e una massa pari a 1/81. Rispetto al suo pianeta madre, \u00e8 il pi\u00f9 grande del sistema solare (ma non in senso assoluto). L'attrazione gravitazionale della Luna causa la maggior parte delle maree terrestri. La stessa azione porta a un lentissimo rallentamento della rotazione della Terra su s\u00e9 stessa, dell'ordine di un'ora ogni parecchie centinaia di milioni di anni (pi\u00f9 precisamente, la lunghezza del giorno terrestre aumenta di 0,0016 secondi ogni secolo). Terra e Luna, a causa delle forze gravitazionali reciproche sono in rotazione sincrona. Infatti la Luna ruota attorno al proprio asse in un periodo identico a quello di rivoluzione attorno alla Terra presentando quindi sempre la stessa faccia verso il pianeta. Inoltre a causa dell'interazione tra i due campi gravitazionali la Luna si allontana di circa 38\u00a0mm ogni anno. L'insieme di queste piccole modifiche, rapportate su tempi geologici di milioni di anni, sono causa di importanti cambiamenti; infatti basta pensare che durante il Devoniano (circa 410 milioni di anni fa), per esempio, vi erano 400 giorni in un anno terrestre, ed essi duravano circa 21,8 ore l'uno.\nLa Luna potrebbe essere stata fondamentale per la comparsa della vita sulla Terra, causando un clima pi\u00f9 moderato di quanto altrimenti sarebbe avvenuto. Alcune evidenze paleontologiche e simulazioni computerizzate mostrano che l'inclinazione assiale della Terra \u00e8 stabilizzata dalle interazioni mareali con la Luna. Senza questa stabilizzazione, l'asse di rotazione potrebbe essere caoticamente instabile, come accade per una sfera. Se l'asse di rotazione terrestre si avvicinasse al piano dell'eclittica, ne risulterebbe un clima molto severo, dove un polo sarebbe continuamente riscaldato e l'altro congelato, causando grandi trasferimenti di energia tra un polo e l'altro che si manifesterebbero in bruschi fenomeni atmosferici. Alcuni paleontologi che hanno studiato l'effetto sostengono che potrebbe uccidere tutti gli animali e piante superiori. Questo effetto rimane tuttavia controverso, e gli studi su Marte, che ha circa lo stesso giorno e inclinazione assiale della Terra, ma non un grande satellite o un nucleo liquido, potrebbero dare altre informazioni.\nL'origine della Luna \u00e8 sconosciuta, ma la teoria pi\u00f9 quotata \u00e8 che si sia formata dalla collisione di un protopianeta, chiamato Theia, della grandezza di Marte, con la Terra primitiva. Questa teoria spiega, oltre ad altre cose, la relativa scarsit\u00e0 di ferro e di elementi volatili sulla Luna e la somiglianza della composizione chimica lunare con quella della crosta terrestre.\nUn'altra teoria molto quotata \u00e8 quella secondo cui la Luna si \u00e8 formata da polveri che erano intorno alla Terra, che sono collassate in un unico punto, formando il nostro satellite.\nLa Terra ha anche almeno due asteroidi co-orbitali conosciuti, 3753 Cruithne e 2002 AA29, e un asteroide troiano, 2010 TK7.\nGeografia.\nLa Terra \u00e8 l'unico pianeta del sistema solare in cui \u00e8 nota la presenza di acqua alla stato liquido in superficie e in grande quantit\u00e0, tanto da farle attribuire l'appellativo di \"pianeta blu\". Le masse d'acqua coprono circa i tre quarti della superficie totale, per un volume totale di circa 1\u00a0332 miliardi di chilometri cubi, mentre la restante parte \u00e8 composta da terre emerse, sia sopra sia sotto il livello medio del mare; pi\u00f9 precisamente:\nLe masse acquee possono essere suddivise in oceani (Oceano Atlantico, Oceano Indiano, Oceano Pacifico), mari, laghi e fiumi.\nQuelle continentali, invece, dapprima in sette grandi continenti: America del Nord, America del Sud, Africa, Antartide, Asia, Europa e Oceania, e, successivamente, nelle loro suddivisioni in subcontinenti, macroregioni, penisole, arcipelaghi ed isole.\nClima e tempo atmosferico.\nL'atmosfera terrestre non ha limiti definiti, ma diviene lentamente sempre pi\u00f9 rarefatta e sottile procedendo verso lo spazio esterno. Circa il 75% della sua intera massa \u00e8 contenuta all'interno dei primi 11\u00a0km (circa 7\u00a0mi) a partire dalla superficie del pianeta, nello strato denominato come troposfera. L'irraggiamento solare, riscalda questa parte atmosferica, sia direttamente, sia indirettamente, tramite il calore ceduto alla superficie terrestre e provoca la dilatazione dell'aria in essa contenuta.\nLa perdita di densit\u00e0 conseguente all'aumento di temperatura, pone in risalita la massa d'aria, richiamandone altra al suo posto, pi\u00f9 fredda e densa, sia da luoghi adiacenti, sia soprastanti. Il risultato di questo processo \u00e8 la circolazione atmosferica, la quale controlla, tramite la ridistribuzione dell'energia termica, sia il clima sia il tempo atmosferico. Le zone di circolazione atmosferica principali sono situate nella zona equatoriale al di sotto dei 30\u00b0 di latitudine, tramite l'azione delle correnti occidentali, e nelle medie latitudini, tra i 30\u00b0 e i 60\u00b0, tramite gli alisei. Inoltre le correnti oceaniche rappresentano un importante fattore di influenza sul clima; particolarmente la circolazione termoalina, che ridistribuisce l'energia termica catturata dall'acqua, dalle zone oceaniche equatoriali verso quelle polari.\nIl vapore acqueo generato tramite l'evaporazione superficiale della lama d'acqua per contrasto di umidit\u00e0 e/o temperatura con l'aria viene trasportato nell'atmosfera. In presenza di determinate condizioni atmosferiche, favorenti la risalita di aria umida e calda, il vapore acqueo presente inizia un processo di condensazione e, in seguito, d\u00e0 origine a precipitazioni, che, in base alle condizioni termiche presenti nella zona atmosferica di condensa, a quelle del tragitto percorso e del suolo, potranno essere di pioggia, nevose o sotto forma di grandine.\nPer completare il ciclo dell'acqua, essa viene riconvogliata verso basse quote e verso gli oceani o verso i laghi in prevalenza dai corsi d'acqua. Questo processo \u00e8 un meccanismo fondamentale per sostenere e sviluppare la vita, nonch\u00e9 il primario fattore di erosione, modellazione e trasformazione della superficie terrestre nel corso dei vari periodi geologici.\nL'entit\u00e0 delle precipitazioni varia considerevolmente da regione a regione, in base alla stagione di riferimento, alla latitudine e alla geografia del territorio, da diversi metri di acqua all'anno, a meno di un millimetro nelle zone desertiche o polari.\nIl clima terrestre pu\u00f2 esser suddiviso in alcune macro regioni a clima approssimativamente omogeneo in base alla latitudine: spostandoci dall'equatore al polo si possono rilevare: una regione equatoriale, una tropicale, una subtropicale, una temperata e una regione polare.\nUn'altra classificazione climatica pu\u00f2 essere basata sulle temperature e sulle precipitazioni, con una suddivisione delle regioni caratterizzate da abbastanza simili e uniformi masse d'aria. Quella maggiormente utilizzata \u00e8 la classificazione climatica di K\u00f6ppen (nella versione modificata dallo studente di Wladimir K\u00f6ppen, Rudolph Geiger), che suddivide il mondo in cinque vaste aree: tropicale umida, area desertica arida, area umida delle medie latitudini, area a clima continentale e area di freddo polare; le quali sono poi ulteriormente suddivise in molti altri sottotipi pi\u00f9 specifici.\nRisorse naturali e utilizzo del suolo.\nLa Terra possiede numerose risorse naturali utili all'uso da parte del genere umano. Alcune di esse vengono definite risorse rinnovabili, ovvero che si rinnovano naturalmente o per effetto dell'uomo in quantit\u00e0 pressoch\u00e9 infinita e in tempi ridotti, purch\u00e9 utilizzate in maniera accurata; esse corrispondono ai suoli agricoli, ai pascoli, alle foreste e alle cosiddette fonti rinnovabili, ovvero l'energia derivante da Sole, vento, correnti marine, maree e salti d'acqua. Invece altre vengono definite come non rinnovabili, sia per l'impossibilit\u00e0 a rigenerarsi, sia per il lungo tempo necessario a ci\u00f2; in esse sono compresi tutti i minerali e i combustibili fossili. Le risorse si distribuiscono in differenti zone del pianeta, in particolare:\nAll'interno della crosta sono anche contenuti i giacimenti minerari, formati per effetto dei movimenti delle placche tettoniche, o tramite lo smantellamento di catene montuose con conseguente accumulo dei minerali. In essi sono contenuti, in quantit\u00e0 economicamente sfruttabile, i metalli, le pietre preziose, e in forma pi\u00f9 o meno diretta, tutti gli elementi chimici.\nInoltre vengono utilizzati ed estratti, tutti quei materiali, utili o destinabili all'edilizia e alla costruzione di infrastrutture e oggetti, quali, ad esempio: ghiaia, argilla e pietre come il granito o l'ardesia. Per studiare l'utilizzo da parte degli esseri umani delle risorse naturali \u00e8 stato ideato l'indice dell'impronta ecologica, utilizzato per misurare la richiesta umana nei confronti della natura; indice ampiamente utilizzato, sebbene non esente da critiche.\nNel 1993, l'utilizzo da parte dell'umanit\u00e0 del suolo era approssimativamente:\nLa quantit\u00e0 stimata di terra irrigata nel 1993, inoltre, era di 2\u00a0481\u00a0250\u00a0km\u00b2.\nRischi naturali e ambiente.\nVaste aree sono sottoposte a fenomeni climatici molto violenti come i cicloni, gli uragani e i tifoni. Molte zone sono soggette a terremoti, frane, tsunami, eruzioni vulcaniche, tornado, inondazioni, siccit\u00e0 e altre calamit\u00e0 e disastri.\nL'attivit\u00e0 umana, direttamente, o tramite le sostanze tossiche da lei prodotte, ha inquinato numerose zone del pianeta, comprese atmosfera e masse d'acqua.\nA causa di questo in diverse zone si verificano piogge acide, impoverimento e alterazione del suolo, deforestazione, estinzioni di specie viventi animali e/o vegetali, desertificazione, migrazione o scomparsa di fauna e flora autoctone, erosione e introduzione di specie invasive o alloctone.\nVi \u00e8 un consenso scientifico abbastanza vasto circa una correlazione tra le attivit\u00e0 umane e il riscaldamento globale, soprattutto a causa delle emissioni di diossido di carbonio. L'effetto principale si riscontrerebbe nell'aumentata velocit\u00e0 dello scioglimento dei ghiacciai e della calotta polare, nell'aumento del livello medio marino, in variazioni termiche estreme e in cambiamenti significativi delle condizioni meteorologiche rispetto a quelle storicamente documentate.\nDal punto di vista astronomico la Terra non \u00e8 esente da rischi legati ad impatto meteoritico, di asteroidi e comete, che nel passato geologico, secondo alcune teorie e studi sperimentali, hanno segnato la storia della Terra a livello climatico, le cui tracce sono state lentamente cancellate nel tempo.\nPopolazione umana.\nLa Terra ospitava approssimativamente 7,6 miliardi di esseri umani viventi nel 2017, con una maggior crescita della popolazione localizzata nei paesi in via di sviluppo. La regione dell'Africa sub-sahariana ha il pi\u00f9 alto tasso di natalit\u00e0 al mondo. La densit\u00e0 di popolazione varia considerevolmente tra le regioni del pianeta, con una presenza maggiore nel continente asiatico.\nSi stima che nel 2030 circa il 60% della popolazione mondiale vivr\u00e0 in aree urbane, contro un 40% stanziale in aree rurali.\n1,3% (stima 2018)\n22 nascite/1000 abitanti (stima 2018)\n9 decessi/1000 abitanti (stima 2018)\n54 decessi/1000 nascite di bambini vivi (stima 2018)\nTasso di fertilit\u00e0: 2,8 bambini nati/donna (stima 2018)\nL'abitato pi\u00f9 a nord del mondo \u00e8 Alert in Canada; mentre l'abitato pi\u00f9 a sud \u00e8 la stazione di Amundsen-Scott in Antartide, situata quasi esattamente al polo sud.\nPochissime persone sono in orbita intorno alla Terra a bordo della ISS (la Stazione Spaziale Internazionale), mentre altri fanno brevi viaggi sopra l'atmosfera. In totale, fino al 2004, circa 400 persone sono state al di fuori dell'atmosfera e alcune di esse hanno camminato sulla Luna. Normalmente le uniche persone nello spazio sono i componenti della Stazione Spaziale Internazionale, il cui equipaggio \u00e8 solitamente composto da sei persone e sostituito ogni sei mesi.\nNazioni e governo planetario.\nLa Terra non possiede un governo planetario; tuttavia Stati indipendenti (nazioni) reclamano la sovranit\u00e0 su quasi la totalit\u00e0 della superficie planetaria, a eccezione di alcune parti dell'Antartide.\nNel 2016 gli stati nel mondo includevano i 193 Stati membri delle Nazioni Unite, 59 territori indipendenti e un insieme di entit\u00e0 autonome, territori sotto disputa e altre entit\u00e0 minori.\nLe Nazioni Unite sono un'organizzazione internazionale creata con lo scopo di intervenire nelle dispute tra le varie nazioni, cercando di evitare conflitti armati; tuttavia, possedendo facolt\u00e0 limitate, possono solo approvare e far rispettare norme di diritto internazionale e, tramite il consenso dei paesi membri, intervenire tramite sanzioni o con interventi armati. L'organizzazione funge in primo luogo da parlamento per le relazioni internazionali.\nLe linee di confine del mondo ammontano a 251.480,24\u00a0km\nNon possiedono un accesso al mare 44 stati e altre aree, tra cui Afghanistan, Andorra, Armenia, Austria, Azerbaigian, Bielorussia, Bhutan, Bolivia, Botswana, Burkina Faso, Burundi, Repubblica Centrafricana, Ciad, Cisgiordania, Citt\u00e0 del Vaticano, eSwatini, Etiopia, Ungheria, Kazakistan, Kirghizistan, Laos, Lesotho, Liechtenstein, Lussemburgo, Macedonia del Nord, Malawi, Mali, Moldavia, Mongolia, Nepal, Niger, Paraguay, Repubblica Ceca, Ruanda, San Marino, Slovacchia, Serbia, Sudan del Sud, Svizzera, Tagikistan, Turkmenistan, Uganda, Uzbekistan, Zambia, Zimbabwe.\nFuturo.\nIl futuro del pianeta \u00e8 strettamente legato a quello del Sole. Come conseguenza del processo di accumulo del gas elio all'interno del Sole, la sua luminosit\u00e0 tender\u00e0 ad aumentare con un ritmo stimato del 10% nel corso dei prossimi 1,1 miliardi di anni e del 40% nei prossimi 3,5. Modelli climatici indicano che l'aumento delle radiazioni che raggiungono la Terra potrebbe avere conseguenze devastanti, fino alla possibilit\u00e0 di perdita delle masse oceaniche.\nL'incremento conseguente di temperatura accelerer\u00e0 l'inorganico ciclo del carbonio, riducendo la sua concentrazione verso il livello letale per le piante di 10 ppm per la fotosintesi C4 in circa 900 milioni di anni. Anche se il Sole fosse infinito e stabile, il continuo raffreddamento della Terra comporterebbe comunque una consistente perdita della sua atmosfera e degli oceani (a causa della diminuita attivit\u00e0 vulcanica) e la sua totale scomparsa dopo un altro miliardo di anni.\nIn luce di ci\u00f2, a meno di interventi, la Terra sar\u00e0 effettivamente abitabile per ancora circa 500 milioni di anni.\nSuccessivamente il sole incomincer\u00e0 a espandersi, fino a raggiungere, in circa 5 miliardi di anni, le dimensioni di una gigante rossa. Secondo i modelli, esso si espander\u00e0 di circa il 99% della distanza di orbita terrestre odierna (1\u00a0unit\u00e0 astronomica, o\u00a0UA). Tuttavia in questo periodo l'orbita terrestre si sar\u00e0 gi\u00e0 spostata di circa 1,7\u00a0UA a causa della diminuita massa solare e conseguente minore gravit\u00e0. Si ritiene che il pianeta possa evitare di essere inglobato dall'aumentato volume solare verso lo spazio esterno, sebbene la maggior parte, se non la totalit\u00e0, della vita presente sar\u00e0 estinta. Tuttavia le pi\u00f9 recenti simulazioni mostrano che l'orbita terrestre, a causa di effetti di marea, decadr\u00e0, causando il suo ingresso nell'atmosfera solare, con conseguente distruzione.\nLa Terra nella mitologia e nella fantascienza.\nLa Terra \u00e8 stata spesso personificata come una divinit\u00e0, pi\u00f9 precisamente una divinit\u00e0 femminile probabilmente in quanto considerata generatrice di vita, si veda ad esempio Gea (o Gaia) e Madre Terra. Nella mitologia norrena, J\u01ebr\u00f0, la divinit\u00e0 della Terra era la madre di Thor e la figlia di N\u00f3tt e Annar.\nLa Terra \u00e8 anche stata descritta come una voluminosa astronave con un sistema per il supporto vitale che richiede manutenzione\nUna foto della Terra scattata dalla sonda spaziale Voyager 1 ispir\u00f2 Carl Sagan nel descriverla per primo come un \"puntino azzurro\".\nNella fantascienza la Terra \u00e8 spesso la capitale o il principale centro amministrativo di un ipotetico governo galattico, specialmente quando questo governo galattico \u00e8 composto per la maggior parte da umani o da loro dominato, spesso una repubblica federale rappresentativa, bench\u00e9 imperi e dittature non manchino affatto. Molto significative da questo punto di vista le serie televisive di fantascienza \"Star Trek\" e \"Babylon 5\". Tuttavia in altre opere di fantascienza capita spesso che i popoli umani emigrati nello spazio in un lontano futuro non sappiano pi\u00f9 quale sia il loro pianeta d'origine, come avviene ad esempio nel telefilm \"Galactica\" o nel Ciclo della Fondazione di Isaac Asimov. Nel libro \"Paria dei cieli\", sempre di Asimov, si parla di una Terra radioattiva, tema che verr\u00e0 ripreso in molti altri libri del Ciclo dei Robot e del Ciclo dell'Impero.\nNella \"Guida galattica per gli autostoppisti\", una serie di romanzi di Douglas Adams, la Terra \u00e8 descritta come un pianeta \"Praticamente innocuo\". Nella stessa serie viene detto che la Terra \u00e8 un supercomputer costruito da esseri altamente avanzati provenienti da un'altra dimensione per ottenere la \"domanda fondamentale sulla vita, l'universo e tutto quanto\"."}
{"id": "4217", "revid": "1543377", "url": "https://it.wikipedia.org/wiki?curid=4217", "title": "Tempio Pausania", "text": "Tempio Pausania ( \"T\u00e8mpiu\" in gallurese //) \u00e8 un comune italiano di 13 328 abitanti della provincia di Sassari in Sardegna.\nDal 2005 al 2016 \u00e8 stato capoluogo insieme a Olbia dell'ex provincia di Olbia-Tempio, ora provvisoriamente sostituita dalla zona omogenea di Olbia-Tempio per l'esercizio autonomo delle funzioni provinciali nell'ambito della provincia di Sassari. Con la riforma degli enti locali Sardi del 2021, Tempio Pausania condivider\u00e0 il capoluogo dell'istituenda Provincia del Nord-Est Sardegna con la citt\u00e0 di Olbia. Situato nel cuore della Gallura, ai piedi del monte Limbara, \u00e8 sede di un tribunale, conta varie scuole superiori e un ospedale civile, nonch\u00e9 di una sede vescovile cattolica (diocesi di Tempio-Ampurias).\nLa denominazione \"Pausania\" venne aggiunta alla fine dell'Ottocento ad indicare \"Phausania\", la prima sede vescovile in Gallura, secondo alcuni, localit\u00e0 medioevale sorta sui ruderi della Olbia romana o nelle sue vicinanze, anche se al momento non vi sono evidenze storico-archeologiche che lo provino.\nVi si trova la sede dei tribunali civile e penale, con competenza sull'intera Gallura, uffici finanziari, sede locale dell'Agenzia delle entrate, conservatoria dell'Agenzia del territorio, e previdenziali (INPS), uffici della zona omogenea di Olbia-Tempio subentrata alla soppressa provincia nell'esercizio delle funzioni provinciali (gi\u00e0 sede condivisa della Presidenza e del Consiglio), uffici regionali con competenza provinciale (Servizio demanio e patrimonio di Tempio-Olbia, Servizio territoriale della Gallura dell'Agenzia ARGEA Sardegna (ex ERSAT), Servizio territoriale del Corpo forestale e di vigilanza ambientale, Ispettorato ripartimentale di Forestas, sede dell'unione di comuni \"Alta Gallura\", comprendente 10 comuni, sede del sistema bibliotecario Anglona-Gallura, sede del Dipartimento della ricerca per il sughero e la silvicoltura dell'Agenzia AGRIS Sardegna, ex Stazione sperimentale del sughero), stadio calcistico (stadio Nino Manconi, omologato per la serie B), sede vescovile (diocesi di Tempio-Ampurias).\nGeografia fisica.\nClima.\nLocalizzata a una discreta altitudine, la citt\u00e0 \u00e8, comunque, caratterizzata da un clima mediterraneo con estati generalmente miti e inverni freschi. Nei mesi invernali, soprattutto in febbraio e inizio marzo, \u00e8 abbastanza frequente vedere la neve.\nLe precipitazioni medie annue sono di circa 785\u00a0mm, con fase pi\u00f9 siccitosa in primavera e in estate, e il raggiungimento del picco massimo in autunno-inverno.\nStoria.\nOrigini.\nDelle prime forme di frequentazione e popolamento del territorio in epoca preistorica prenuragica sono testimonianza gli strumenti in selce ed ossidiana risalenti al neolitico e di contenitori ceramici dell'eneolitico di probabile utilizzo pastorale sulle falde del Monte Limbara, della cultura di Abealzu-Filigosa.\nMaggiori tracce testimoniano l'insediamento di gruppi in epoca nuragica (dal 1800 a.C.), di cui sono testimonianza il villaggio sotto roccia del Monte Lu Finocchiu, le tombe di Monte di Deu e i nuraghi Izzana, Agnu (nella tipologia a \"corridoio\", maggiormente tipica della Gallura), Polcu (a th\u00f2los) e Maiori (a tipologia mista corridoio-tholos), spesso accomunate dall'integrazione tra strutture architettoniche e rocce circostanti. La presenza fino all'Ottocento del nuraghe di Monti Pinna (citato dall'Angius), la denominazione del rione \"lu Naracu\" e scavi condotti nell'attuale piazza Gallura hanno rivelato i resti di un villaggio nuragico anche in corrispondenza della parte alta dell'area centrale della citt\u00e0.\nPeriodo romano.\nDopo la conquista della Sardegna da parte dei romani (238 a.C.), in et\u00e0 imperiale (I secolo a.C.) alcune ipotesi vi individuano il centro romano di \"Gemellae\", nei pressi della vicina Calangiani (oggi Calangianus), citato dall\"'Itinerarium Antonini\" del III secolo d.C. sull'itinerario sulle strade per Olbia (via Tertium, l'odierna Telti) e Tibula (forse l'odierna Castelsardo), da dove proseguiva per Turris Libisonis (oggi Porto Torres). Altri studi collocano Gemellae in localit\u00e0 Milizzana (ai piedi del Monte Limbara), tra San Lorenzo e San Giorgio (nei pressi delle Fonti di Rinaggiu) o \u2013 come oggi sembra pi\u00f9 probabile \u2013 a Monte Rennu (sul Coghinas, nei pressi di Perfugas). Un'altra ipotesi pi\u00f9 recente individua a Tempio il santuario rurale \"Hereum\" di Tolomeo, dedicato a Era-Giunone.\nSono stati trovati resti romani (miliari, resti di antiche strade e di murature in mattoni) nella zona di Milizzana (localit\u00e0 Tanca di li Frati) situata nei pressi della zona industriale, il cui toponimo potrebbe derivare dall'insediamento di un'antica milizia romana (forse una doppia legione o una coorte ausiliaria \"gemina\" composta da sardi e corsi, avamposto militare per il controllo delle popolazioni dei C\u00f2rsi che abitavano l'interno della Gallura e dei Balari che abitavano il Monteacuto a sud del Limbara) che poteva avervi posto le basi per lottare contro le popolazioni indigene che vivevano nei pressi dell'odierno centro cittadino con insediamenti nuragici nei quartieri Monti Pinna e San Pietro. Altri ritrovamenti tra cui l'iscrizione funeraria di un milite della coorte che vi ha militato per 19 anni si hanno nella zona di San Lorenzo \"\"an(nos) 3]IVI / milit(avit) an(nos) XVIIII / Cn(aeus) Faustinius Felix / heres eius / h(eres) f(ecit?) m(erenti?)\".\nPeriodo giudicale.\nCitata come Templo per la prima volta nel 1173 in un atto tra la Primaziale di Pisa e il vescovo di Civita (oggi Olbia) e successivamente come Villa Templi, in periodo giudicale diviene capoluogo della Curatoria di Gemini, una delle divisioni amministrative del giudicato di Gallura. Nel XIII secolo ha inizio la costruzione delle chiese di San Pietro, di Santa Croce e del Rosario che costituiranno il nucleo del centro abitato.\nNel 1296 con la morte di Nino Visconti (citato da Dante nella \"Divina Commedia\"), il giudicato di Gallura cade in mano pisana. A Nino Visconti la tradizione popolare attribuisce la presenza di una residenza a Tempio individuandola in un modesto edificio del centro storico nei pressi di Piazza Gallura in cui sono effettivamente inglobati alcuni resti di un'architettura medioevale (altri resti medioevali sono incastonati in altri edifici del centro). Pur considerando, come ipotesi, la propensione delle corti giudicali ad itinerare tra la capitale (Civita, l'attuale Olbia) e i maggiori centri del Giudicato, non sussistono comunque evidenze storiche a comprova di questa attribuzione.\nPeriodo catalano e spagnolo (Regno di Sardegna).\nConquistata la Sardegna dagli Aragonesi (1324), in periodo del regno di Sardegna nella corona d'Aragona, viene menzionata nel \"Rationes decimarum Italiae: Sardinia\" (1346-1350) come \"de Tempio.\" Presso l'Archivio di Stato di Cagliari \u00e8 conservato un censimento fiscale del XV secolo, \"Castella vill\u00e6, silv\u00e6 saltus, terr\u00e6 et jura totius Judicatus Gallur\u00e6\"\", trascrizione di un originale del 1358, in cui vengono elencati i villaggi della curatoria di Gemini, suddivisi in Gemini Superiore (Agios, Villa Templi, Villa Latinacho, Guortiglassa) e G\u00e8mini Josso (Villa Nughes, Villa La\u00f9ras, Villa Campo de Vinyes e Calanyanus), dalla quale risulta essere uno dei centri con minore carico fiscale. Il XIV secolo viene infatti caratterizzato, in conseguenza di guerre e pestilenze, da una forte crisi demografica che coinvolge in particolar modo le aree costiere (nel 1358, secondo il \"Compartiment de Sardenya\" aragonese, che riprende una descrizione pisana del 1320, Terranova, l'antica capitale Giudicale, conta appena 132 \"uomini\" soggetti all'imposta del testatico, che fa presumere una popolazione di circa 800 abitanti, in tutta la Gallura nel corso del secolo scompaiono pi\u00f9 di sessanta piccoli centri) ma che non risparmia l'entroterra. Intorno alla met\u00e0 del Trecento la Gallura Gemini viene infeudata dagli aragonesi a Guglielmo di Podio e risulta interessata per oltre mezzo secolo dalle rivolte filo-arborensi.\nInfeudato nel 1420 alla famiglia sardo-iberica dei Carroz d'Arborea, nel corso del XV secolo nel centro si avvia un processo di sviluppo demografico ed economico, anche a causa dell'immigrazione dalla Corsica.\nDalla prima met\u00e0 del XVI secolo, in seguito alla decadenza di Terranova \u2013 che nel 1559 avrebbe contato non pi\u00f9 di 90 fuochi, ossia famiglie, pari a 360-400 abitanti - diviene gradatamente il centro principale della Gallura, la pi\u00f9 settentrionale della Sardegna. Nel 1506 con la bolla \"Romanus Pontifex\", il papa Giulio II, unisce le diocesi di Civita e Ampurias, lasciando al destino il compito di scegliere la sede, infatti stabil\u00ec che il titolo diocesano sarebbe rimasto al vescovo che fosse sopravvissuto. Il vescovo di Civita Pedro Stornell mor\u00ec nel 1510 e la residenza della diocesi unita venne stabilita a Castellaragonese (oggi Castelsardo).\nNel 1543 viene fondato a Tempio, su iniziativa di donna Giovanna de Portugal, moglie del feudatario, un convento francescano con chiesa d'impianto rinascimentale, nel 1545 vi si insediano i frati Minori Osservanti. Nel 1554 un \"Memoriale del Virrey del Reyno de Cerde\u00f1a\" rileva la presenza dei c\u00f2rsi in Gallura (riferendosi a questa \"\"... parte de Cerde\u00f1a que confina con la Cor\u00e7ega ...\" cita \"Est\u00e1 mucha parte d.ella habitada de cor\u00e7os ...\"\"), che compaiono anche in una lettera di Garc\u00eda Hern\u00e1ndez a Filippo II del 1563 in cui si accenna ai numerosi c\u00f2rsi che abitavano in Sardegna e che aderivano alla causa indipendentistica c\u00f2rsa propugnata da Sampiero Ornano, mentre nel 1562, in un atto relativo alle campagne di Tempio, compare la prima attestazione della presenza degli stazzi (\"... quoddam stacium seu capannam pastorum ...\"). Nel 1571, a seguito di una contesa per la successione, Tempio e la ex curatoria di Gemini passano alla famiglia De Portugal. Tra il 1580 e 1589 viene citata come \"Oppidum Templi\" nella \"Chorographia Sardiniae\" di Giovanni Francesco Fara che rileva come gran parte della Gallura sia del tutto disabitata (\"... multique ex illis pastoriciam et agrestem cum tota familia in montibus degunt vitam, mille greges illi totidemque armenta per herbas pascunt ...\" e che far\u00e0 affermare a Le Lannou \"... La popolazione di quella vasta provincia \u00e8 ormai tutta concentrata nella parte pi\u00f9 interna, tra la grossa borgata di Tempio e i suoi villaggi. Tuttavia alcuni pastori coraggiosi percorrono, con le loro pecore e le loro capre, i \"saltus\" solitari. Sono esseri miserabili, in eterno movimento, abituati a dormire al riparo dei cespugli di lentischi e delle querce o tra le pietre dei nuraghi crollati\").\nRisparmiata dalle epidemie del Cinquecento, dal Seicento \u00e8 sede di un mercato bovino che attira commercianti di origine iberica e la piccola nobilt\u00e0 iberica, corsa e sassarese. Contemporaneamente in questo secolo e nei successivi si alimentano le correnti immigratorie, in particolare fuggiaschi provenienti dalla Corsica, che determinano dapprima lo stanziamento di popolazioni c\u00f2rse nelle aree marginali delle campagne sotto forma di stazzi e insediamenti sparsi \"dando cos\u00ec a queste zone, insieme al loro originale habitat disperso, un'originalit\u00e0 anche etnica che non si \u00e8 mai pi\u00f9 cancellata\", mentre nei centri abitati la popolazione era probabilmente ancora sardofona.\nNel 1613 il vescovo Giacomo (Diego) Passamar nomina don Giovanni Antonio Manuello, vicario parrocchiale di Tempio, suo procuratore per la presa della diocesi di Civita e ordina la prima ricognizione delle reliquie dei martiri olbiesi custodite nella cattedrale di San Simplicio. Nel 1621 con la bolla \"Sacri Apostolatus\" papa Gregorio XV, su richiesta del vicario parrocchiale, eresse la collegiata di Tempio, chiedendo il nulla-osta al capitolo di Ampurias. Nel frattempo si consolida l'urbanistica del suo centro storico che presenta una tipica architettura di palazzi in blocchi di granito con marcate similitudini ai centri del sud della Corsica. La famiglia de Portugal nel 1630 unisce le sorti di Tempio e della Gallura a quelle del Marchesato di Orani. Tra il 1651 e il 1654 la peste scoppiata ad Alghero giunge a Sassari e Tempio, decimandone la popolazione ma facendovi in proporzione meno danni che nelle altre citt\u00e0 della Sardegna. Dal 1665 vi ha sede un collegio dei padri Scolopi che pone le basi dell'insegnamento ginnasiale in citt\u00e0 (vi si insegnavano latino, filosofia, musica e teologia) e nel 1687 si insedia un monastero di cappuccine. Nella seconda met\u00e0 del Seicento vengono inoltre costruiti gran parte dei palazzi nobiliari delle famiglie Pes e Misorro. Nel 1688 ebbero inizio le richieste alla Santa Sede per il trasferimento a Tempio della sede vescovile e in quello stesso anno le venne proposto dal governo spagnolo il titolo di citt\u00e0, rifiutato per l'esosit\u00e0 dei tributi che lo stesso comportava. Nel 1688 Tempio conta 3.020 abitanti (mentre a Terranova ne vengono contati 240)) e nel 1698 (ultimo censimento della dominazione spagnola, riportato dal Casalis) 3.867 abitanti (a Terranova 379). Nel 1693 vengono riedificate le vecchie carceri (nell'attuale piazza Mercato).\nPassata la Sardegna per un breve periodo sotto il dominio austriaco, nel corso della guerra di successione spagnola, la piccola nobilt\u00e0 tempiese, ostile agli ambienti dell'aristocrazia spagnola di Cagliari, si schiera a favore dell'arciduca d'Austria Carlo VI contro Filippo V, mentre la popolazione gallurese resta indifferente alla disputa. Nel 1710 i filo-spagnoli tentano la riconquista della Sardegna ma, sbarcati a Terranova, vengono fermati nel tentativo di raggiungere Tempio e Castellaragonese dagli uomini guidati dai tempiesi Francesco Pes e Giovanni Valentino e dal sopraggiungere della flotta britannica e olandese. In seguito a questi eventi nel 1711 Carlo VI d'Austria conferisce a don Francesco Pes il titolo di Marchese di Villamarina e a don Giovanni Valentino il titolo di conte di San Martino, per il supporto prestato \"in reductione Regni Sardiniae ad nostram regiam obedientiam, signanter in invasione per inimicos tenta in Terranoba\". Tempio ebbe dagli austriaci l'immunit\u00e0 dai tributi. I primi decenni del Settecento sono quelli in cui in Gallura viene a cessare l'utilizzo nei documenti religiosi della lingua sarda logudorese (sostituita nel 1706 dallo spagnolo, da secoli utilizzato nei documenti amministrativi) e assume maggiore visibilit\u00e0 il dialetto gallurese di matrice c\u00f2rsa, le cui attestazioni letterarie, ricche di numerosi componimenti poetici, risalivano al 1683).\nPeriodo sabaudo.\nNel 1720 si conclude la guerra della Quadruplice Alleanza, in virt\u00f9 del trattato dell'Aia la Sardegna viene ceduta ai Savoia. Nel Settecento Tempio \u00e8 oggetto di forte incremento demografico. Vi svolge la sua opera poetica in gallurese Gavino Pes, a testimonianza dell'avvenuto assestamento linguistico della parlata locale, di cui la citt\u00e0 diviene uno dei centri di diffusione in Gallura. Al fine di promuovere il ripopolamento delle zone della Gallura e l'aggregazione delle popolazioni sparse degli stazzi viene in questo secolo promossa la costruzione di chiese che costituiranno i nuclei della successiva trasformazione delle \"cussorge\" (aggregazioni di stazzi) in villaggi: San Francesco ad Aglientu, Santa Maria ad Arzachena, Santa Vittoria a Telti, San Teodoro ad Ovidd\u00e8, ecc. Ma nel 1756 il Marchese di Rivarolo scriveva riferendosi a Tempio \"La maggior parte dei cavalieri di detta villa, che \u00e8 una delle pi\u00f9 popolate e cospicue del Regno, vivono di contrabbando e tengono mano alle rapine dei banditi\". Alla fine del Settecento Tempio conta 4.500 abitanti. Nel 1808 nella parte settentrionale del territorio comunale e sui resti del villaggio di Longosardo, venne dato avvio alla fondazione del borgo di Santa Teresa, promosso da Vittorio Emanuele I.\nCon Regio Editto del 4 maggio 1807 Tempio diviene sede di Prefettura (il territorio comprende la Gallura e l'Anglona). Nei primi decenni dell'Ottocento conta 5.827 abitanti ed \u00e8 una popolosa citt\u00e0 dell'isola. Nel 1821 Tempio raggiunge 7.000 abitanti, ma con la riorganizzazione amministrativa della Sardegna la Prefettura di Tempio viene soppressa ed accorpata a quella di Ozieri.\nNel corso dell'Ottocento si rafforza progressivamente il potere della nobilt\u00e0 locale, fedele alla casa sabauda, e in particolare dei Valentino (conti di San Martino) e dei Pes (marchesi di Villamarina) e dei Falqui, di cui alcuni rami si trasferiranno a Cagliari. La citt\u00e0 si svilupper\u00e0 ulteriormente ingrandendosi e rivestendo una certa influenza presso la corte dei Savoia a Cagliari (periodo cosiddetto del \"\"Governo dei Tempiesi\"). Nel 1816 diviene vicer\u00e9 del Regno di Sardegna il tempiese Giacomo Pes di Villamarina, gi\u00e0 governatore e ministro del Regno.\nTempio aveva ormai acquisito una caratteristica peculiare con severi e dignitosi palazzi multipiano in cantoni di granito a vista legati da argilla, che riecheggiano quelli della vicina Corsica, ai quali erano sospesi enormi balconi di legno retti da mensole lignee.\nQuando nel 1830 Tempio viene visitata da Antoine-Claude Pasquin Val\u00e9ry nel corso del suo \"Voyage en Corse, \u00e0 l'\u00eele d'Elbe et en Sardaigne\", egli si stupisce per l'eccezionalit\u00e0 urbanistica di questo \"ricco villaggio\" nel contesto isolano, e sostiene che le sue \"alte case, con un po' di architettura, sarebbero palazzi degni di Venezia, di Roma e di Firenze.\".\nPochi anni dopo tra 1830 e 1835 le ordinanze obbligarono alla rimozione dei balconi in legno (per motivi di sicurezza emersi nel corso della visita del Re, e successivamente sostituiti da minori ma pi\u00f9 sicuri balconi con mensole in granito, \"li passizi\") e all'intonacatura delle facciate (nel falso concetto di igiene e dignit\u00e0 urbana).\nNon tutti i viaggiatori dell'Ottocento, per\u00f2, furono concordi nelle lodi espresse dal Valery, lo scrittore-avvocato inglese John Warre Tyndale scriveva nel 1843 le proprie impressioni nel libro \"L'isola di Sardegna\": \"C'\u00e8 poco da vedere a Tempio. Le strade, trattandosi di una citt\u00e0 sarda, sono larghe ma sono pochi gli edifici che richiamano interesse. Quasi tutte le case sono fatte di granito rosso grigiastro, in quanto \u00e8 il materiale pi\u00f9 a buon mercato, e raramente vengono intonacate. Le pi\u00f9 alte, non superano quasi mai i tre piani ed in ciascuna di esse vivono famiglie singole... Il palazzo del governatore, sede e seguito compresi, consta di tre stanze poste su un secondo piano, una domestica ed una sentinella alla porta. L'incarico non \u00e8 da invidiare sia per la sinecura che per la retribuzione, ed \u00e8 stato ricoperto soltanto di recente dopo essere rimasto vacante per parecchio tempo, in quanto fu difficile trovare qualcuno che si accollasse quell'ufficio\". Molto triste la descrizione di quello che doveva essere l'orfanotrofio cittadino: \"Non riuscii ad avere dati esatti sul complesso dei figli illegittimi nati nel distretto perch\u00e9, per quanto povere e derelitte le madri possano essere, o desiderose di tener nascosta la loro disavventura, preferiscono, tuttavia, la miseria e la mortificazione piuttosto che mandare le loro creature nel miserabile tugurio di Tempio destinato a questi esseri infelici. Non esiste un canile in Inghilterra che si possa mettere a paragone con questo immondo ed offensivo alloggio\".\nNel 1833 Tempio diviene capoluogo della nuova Provincia di Gallura, la pi\u00f9 estesa dell'isola con 2.138\u00a0km\u00b2.\nCon Regio Diploma del 10 settembre 1836 viene elevata al rango di Citt\u00e0 da re Carlo Alberto che l'aveva visitata nel 1829 e nel 1837 diviene sede di una sette Prefetture giudiziarie in cui \u00e8 divisa l'isola.\nNel 1839 diventa vescovo di \"Civita e Ampurias\" Diego Capece, tempiese, che \u2013 con l'appoggio di re Carlo Alberto \u2013 inoltra la richiesta di creazione della diocesi in \"Ampurias-Tempio\", meglio rispondente alle mutate condizioni storiche e demografiche. Le istanze di Monsignor Capece vengono accolte e Tempio viene eretta sede vescovile della diocesi di \"Ampurias e Tempio\", cos\u00ec denominata da papa Gregorio XVI con la bolla \"Quamvis aequam\", contemporaneamente cessa di esistere dopo 15 secoli la diocesi di Civita.\nNel 1848 a seguito della \"fusione\" del Regno di Sardegna con gli Stati piemontesi della terraferma e della Legge sabauda n.807 del 7 ottobre 1848 \"sull'amministrazione comunale e divisionale\" la Sardegna viene ripartita in 3 divisioni e 11 province e la Provincia di Gallura viene rinominata in Provincia di Tempio (compresa con i suoi 2.136\u00a0km\u00b2 nella divisione di Sassari). Al censimento del 1844 il Comune di Tempio conta 8.577 abitanti.\nNella seconda met\u00e0 dell'Ottocento vengono create passeggiate alberate, creati i caselli daziari, vengono realizzati i palazzi pubblici (la Casa Comunale che ospitava anche il Tribunale e la Prefettura, le Carceri, il Mercato pubblico), le strade della citt\u00e0 vengono lastricate in granito, la citt\u00e0 si dota di un piano regolatore e viene creata la strada nazionale per Sassari e Terranova Pausania. Nel 1858 vengono censiti a Tempio 9.547 abitanti, che ne fanno la terza citt\u00e0 dell'isola dopo Cagliari (30.958 ab.) e Sassari (23.672 ab.), precedendo Alghero (7.806 ab.), Ozieri (7.183 ab.), Bosa (6.234 ab.), Oristano (6.216 ab.), Quartu (6.209 ab.), Villacidro (5.176 ab.) e Nuoro (5.152 ab.).\nDurante il regno d'Italia.\nCon la riforma amministrativa (Decreto Rattazzi n.3702 del 23 ottobre 1859) e l'unit\u00e0 d'Italia viene drasticamente ridotto il numero delle province e la Sardegna viene divisa in sole due province (Cagliari e Sassari). Tempio, come molte altre citt\u00e0 in Italia, viene declassata a capoluogo di Circondario sede di Sottoprefettura.\nNel 1854 Giuseppe Garibaldi si trasferisce a Caprera e frequenta Santa Teresa di Gallura (Capo Testa), Arzachena (Lu Naracu), Bassacutena (Cucuruzzu) e Tempio. Rientrato dopo l'avventura dei \"Mille\" del 1860, gli viene concessa la cittadinanza onoraria di Tempio (analoga iniziativa \u00e8 assunta dai consigli comunali di Sassari, Ozieri, La Maddalena, Cagliari e Oristano). Nel 1865 scrive al Municipio di Tempio \u00abStimatissimi signori, cittadino della Gallura, io andr\u00f2 veramente superbo se mi riesce di fare qualcosa per essa, non mancher\u00f2 quindi di impegnarmi presso i miei amici di Torino per appoggiare i loro giusti reclami. Con considerazione e rispetto di loro Signori\u00bb. Dal 1867 al 1870, nel collegio elettorale di Tempio-Ozieri Giuseppe Garibaldi \u00e8 deputato.\nAll'epoca Tempio, che contava 11.120 abitanti era divenuta la quarta citt\u00e0 dell'isola e il comune pi\u00f9 esteso del Regno con 906,70\u00a0km\u00b2. Il territorio si estendeva da Longosardo, oggi Santa Teresa di Gallura, a San Teodoro, comprendendo aree un tempo spopolate e oggi denominate \"Costa Smeralda\").\nNel 1870, con il contributo dei comuni della Gallura venne riqualificato il porto di Terranova e nel 1888 viene inaugurata la ferrovia per Monti sulla linea per i porti di Terranova Pausania, oggi Olbia, e Golfo Aranci.\nAlla fine dell'Ottocento viene aggiunta la denominazione \"Pausania\" al nome Tempio, probabilmente in riferimento all'antica sede vescovile di \"Phausania\" (villaggio sorto sui ruderi \u2013 o nei pressi\u00a0\u2013 della Olbia romana, in cui \u00e8 attestata la prima sede vescovile gallurese), all'epoca presente anche nella denominazione del comune di Terranova Pausania. Nel R.D. n. 4960 del 3 luglio 1879 compare infatti la denominazione \"Tempio Pausania\", che verr\u00e0 poi adottata dagli uffici postali e gradatamente dall'inizio del XX secolo nei documenti ufficiali. La parola \u201cPhausania\u201d ha origine dal toponimo \u201cPasana\u201d, fiume che scorre nella valle di Terranova e sfocia nel mare del Golfo di Olbia.\nNel 1895 a Tempio, su iniziativa di giovani intellettuali della borghesia cittadina, tra cui Claudio Demartis e Silla Lissia, sorse la prima sezione del Partito Socialista Italiano della Sardegna, al fine di sensibilizzare i lavoratori del settore sugheriero. Nello stesso anno viene inaugurato l'ospedale militare nel soppresso convento di San Francesco dei frati osservanti.\nDurante il XX secolo.\nAl censimento del 1901 Tempio Pausania, con il suo vasto comune, raggiunge i 14.573 abitanti (di cui circa il 50% residente nelle campagne) e costituisce ancora il quarto comune della Sardegna (dopo Cagliari 53.057, Sassari 38.053 e Iglesias 20.874, precedendo per dimensione altre citt\u00e0 dell'isola come Alghero 10.741, Ozieri 9.555, Quartu Sant'Elena 8.510, Oristano 7.107 e Nuoro 7.051). Nel censimento del 1931 aveva 15.165 abitanti, nel 1940 15.752, di cui il 56% viveva ancora nelle campagne.\nNei primi anni del Novecento si dot\u00f2 di un servizio telefonico extraurbano. Nel 1911 entra in funzione l'ospedale civile (che sarebbe rimasto l'unico della Gallura fino al 1956).\nAlla prima linea ferroviaria Monti-Tempio (che verr\u00e0 dismessa nel 1958) si aggiungono le due nuove linee per Sassari (1931) e Palau (1932) e la realizzazione della nuova stazione ferroviaria (1931).\nIl 20 gennaio 1915 vi viene fondata la Brigata Sassari con la sede del 152\u00ba reggimento di Fanteria, costituito da oltre 3000 soldati. Vi ha sede la prima sezione in Sardegna del Partito Sardo d'Azione e del Fascio dei Combattenti. Nel 1927 vengono soppressi in Italia i circondari e le sottoprefetture, ma Tempio resta comunque sede degli uffici pubblici della Gallura (tra cui il Tribunale, gli uffici finanziari e il Catasto). Nel 1933 Tempio diviene inoltre sede del 59\u00ba Reggimento Fanteria \"Calabria\" (che si insedia nella caserma dedicata a Francesco Fadda) e negli anni quaranta del comando della 4\u00aa Brigata Costiera.\nNel 1943 viene organizzata a Tempio una Triennale d'Arte. Al termine della seconda guerra mondiale, dopo l'armistizio dell'8 settembre 1943, il 10 settembre per Tempio transitano le forze tedesche in fuga \"guidata\" dalla Sardegna in direzione della Corsica (sulla direttrice Sanluri-Oristano-Macomer-Ozieri-Tempio-Palau) e vi si verificarono scontri presso la caserma del 59\u00ba reggimento.\nNel dopoguerra vennero gradatamente dismessi gli insediamenti militari della citt\u00e0 (la sede della Brigata Sassari nella caserma Fadda e l'ospedale militare) mentre altri ancora in corso di realizzazione non trovarono completamento (complesso militare della Pischinaccia).\nNel corso del XX secolo con il ripopolamento delle coste, numerose sue frazioni ottengono l'autonomia comunale riducendone drasticamente l'estensione comunale (Santa Teresa nel 1821, Arzachena nel 1922, Luogosanto nel 1954, Palau e Aglientu nel 1959, Telti nel 1963, infine Loiri-Porto San Paolo nel 1979) .\nIl 28 luglio 1983 sulla collina di Curraggia un incendio uccise 9 persone e ne fer\u00ec altre 15.\nDal 2005 vi \u00e8 stata insediata una delle due sedi della Provincia di Olbia-Tempio (nel Palazzo Pes di Villamarina). Il 31 agosto 2006 con Delibera Statutaria del Consiglio Provinciale era stata attribuita la qualifica di capoluogo della Provincia di Olbia-Tempio a Olbia (sede legale e principale dell'Ente, della Presidenza, della Giunta Provinciale e del Consiglio Provinciale) e a Tempio Pausania (sede condivisa della Presidenza e del Consiglio Provinciale). Lo Statuto dell'Ente prevedeva infatti che la sede legale, Giunta e organi provinciali avessero sede a Olbia e che Consiglio e Presidenza dell'Ente si potessero alternare tra le sedi di Olbia e Tempio, anche se, di norma, il Presidente, la Giunta e il Consiglio si riunivano ordinariamente a Olbia. La provincia di Olbia-Tempio \u00e8 stata soppressa dal 2016 unitamente alle province di Cagliari, dell'Ogliastra, di Carbonia-Iglesias e del Medio Campidano.\nSociet\u00e0.\nEvoluzione demografica.\nIn base ai dati del censimento 2001 nel comune di Tempio Pausania sono stati rilevati abitanti residenti, dei quali abitanti (pari al 91%) nella citt\u00e0 di Tempio. Le rimanenti localit\u00e0 abitate del territorio comunale sono Bassacutena con 368 abitanti, Nuchis con 308 e San Pasquale con 83 abitanti, mentre la restante popolazione sparsa ammonta a 460 unit\u00e0 (di cui 346 nell'intorno di Tempio).\nEtnie e minoranze straniere.\nAl 31 dicembre 2010 gli stranieri residenti nel comune di Tempio Pausania in totale sono 442. Le nazionalit\u00e0 maggiormente rappresentate in base alla loro percentuale sul totale della popolazione residente sono:\nLingue e dialetti.\nIl dialetto parlato a Tempio Pausania \u00e8 il gallurese tempiese.\nCultura.\nEventi.\nIl carnevale tempiese (\"lu carrasciali timpiesu\").\n\"Lu carrasciali timpiesu\" \u00e8 il carnevale con sfilata di carri allegorici pi\u00f9 famoso della Sardegna (ed anche quello pi\u00f9 imitato), che attira una presenza media di circa 100.000 presenze nell'arco dei sei giorni di festeggiamenti.\nLa festa mascherata di canti e balli in costumi stravaganti si svolge lungo le vie del centro storico della citt\u00e0 ed ha un tradizione plurisecolare che ha sempre coinvolto tutta la popolazione di ogni ceto (viene citata nel 1700 dal sacerdote Pietro Molinas che scrive in gallurese \"Suzzedi a lu carrasciali, una caresima pronta, undi si paca e si sconta, l'alligria generali, e l'omu chi godi abali, dumani \u00e8 in calamitai\"), ma \u00e8 dal 1960 che ha inizio la consuetudine della sfilata dei carri di cartapesta (sul modello del carnevale di Viareggio).\nChiude la sfilata la maschera di re Giorgio (in origine un fantoccio chiamato \"Ghjolghju Puntogliu\"), che rappresenta il potere seduto sul trono, circondato e adulato per sei giorni dalla sua corte e dagli ambasciatori e di cui si celebrano le nozze con la formosa popolana \"Mannena\".\nTra le antiche figure tradizionali in maschera si cita \"lu Traicogghju\", spirito che si trascina pelli di bue o di cavallo, catene e paioli, arcaica sintesi tra figura animalesca e maschera demoniaca (come i Mamuthones e Su Maimulu, altre maschere sarde), \"la R\u00e9ula\", schiera dei morti, e \"lu Linzolu Cupaltatu\", figura femminile avvolta in un lenzuolo e per questo irriconoscibile e disinibita (sotto le cui spoglie pu\u00f2 per\u00f2 anche rivelarsi un uomo...). Tra le figure estemporanee si citano alcuni personaggi che hanno fatto la storia del carnevale come \"Garaoni\", \"Sgiubb\u00ec\" o \"Pippinu Mazzittoni\".\nDurante le sfilate, in cui partecipano gruppi ospiti, sbandieratori e majorettes, vengono distribuite le frittelle (\"li frisgioli longhi\") possibilmente fritte nell'olio di lentischio (\"\u00f2ciu listincu\") e il Moscato di Tempio.\nI festeggiamenti del carnevale, durante il quale si svolgeva anche un palio di abilit\u00e0 a cavallo (\"lu palu di la frisgiola\", di antica origine, nel quale i cavalieri devono afferrare al galoppo una frittella posta a notevole altezza), si concludono la sera di marted\u00ec grasso con il processo di sua maest\u00e0 re Giorgio per tutte le colpe e i problemi di Tempio e della Gallura e la sua condanna al rogo sulla pubblica piazza mentre i giullari gridano \"Ghjogliu meu! Ghjogliu meu!, lu m\u00e9 fidd\u00f2lu bonu ch'eri tu! ohi! ohi! Moltu \u00e8 carrasciali! Carrasciali \u00e8 moltu!\" in una festa ironica e irriverente. Tutta Tempio festeggia in questi sei giorni in cui si svolgono ben quattro sfilate:\nLa notte nei locali della citt\u00e0 si susseguono maratone di ballo e veglioni mascherati. La macchina organizzativa del carnevale e della sfilata coinvolge diverse migliaia di persone.\nFestival internazionale del folklore.\nL'Incontro internazionale del folklore dedicato a Isa Bionda e organizzato dall'Accademia Tradizioni Popolari Citt\u00e0 di Tempio, si svolge nella seconda met\u00e0 del mese di luglio con la partecipazione di numerosi gruppi etnici provenienti da tutto il mondo.\nGiornate Fabrizio De Andr\u00e9 \u2013 Incontri.\nDedicate allo scomparso poeta e cantautore Fabrizio De Andr\u00e9 (che ha vissuto parte della sua vita a Tempio nella tenuta di L'Agnata insieme alla compagna Dori Ghezzi), le giornate si articolano in diverse serate dedicate a Faber tra cui il premio letterario giunto alla sesta edizione, la rassegna di cortometraggi e alle serate di musicali e artistiche nel cuore della citt\u00e0.\nEconomia.\nIndustrie per l'estrazione e la trasformazione del sughero e principalmente del granito. Vi ha sede un'estesa Zona Industriale lungo la SS127 per Calangianus. Produzione vinicola con importante \"Cantina Gallura\" (i vini previsti nel disciplinare Vermentino di Gallura DOCG, il Moscato-Spumante di Tempio DOC, Spumanti e altri vini). Centro per le cure idropiniche a Rinagghju.\nIn localit\u00e0 Monti di Deu viene imbottigliata l'Acqua Smeraldina.\nInfrastrutture e trasporti.\nFerrovie.\nIl territorio comunale \u00e8 attraversato dalla ferrovia Sassari-Tempio-Palau, linea utilizzata in questo tratto sino al 1997 per i servizi di trasporto pubblico e successivamente per esclusivi impieghi turistici legati al Trenino Verde. \nIl centro \u00e8 dotato di una stazione ferroviaria, nel territorio comunale \u00e8 inoltre presente la fermata di Aggius.\nAmministrazione.\n "}
{"id": "4219", "revid": "6923", "url": "https://it.wikipedia.org/wiki?curid=4219", "title": "Test di Turing", "text": "Il test di Turing \u00e8 un criterio per determinare se una macchina sia in grado di esibire un comportamento intelligente. Tale criterio \u00e8 stato suggerito da Alan Turing nell'articolo \"Computing machinery and intelligence\", apparso nel 1950 sulla rivista \"Mind\".\nDescrizione.\nNell'articolo Turing prende spunto da un gioco, chiamato \"gioco dell'imitazione\", a tre partecipanti: un uomo A, una donna B, e una terza persona C. Quest'ultima \u00e8 tenuta separata dagli altri due e tramite una serie di domande deve stabilire qual \u00e8 l'uomo e quale la donna. Dal canto loro anche A e B hanno dei compiti: A deve ingannare C e portarlo a fare un'identificazione errata, mentre B deve aiutarlo. Affinch\u00e9 C non possa disporre di alcun indizio (come l'analisi della grafia o della voce), le risposte alle domande di C devono essere dattiloscritte o similarmente trasmesse.\nIl test di Turing si basa sul presupposto che una macchina si sostituisca ad A. Se la percentuale di volte in cui C indovina chi sia l'uomo e chi la donna \u00e8 simile prima e dopo la sostituzione di A con la macchina, allora la macchina stessa dovrebbe essere considerata intelligente, dal momento che - in questa situazione - sarebbe indistinguibile da un essere umano.\nPer \"macchina intelligente\" Turing ne intende una in grado di pensare, ossia capace di concatenare idee e di esprimerle. Per Turing, quindi, tutto si limita alla produzione di espressioni non prive di significato. Nell'articolo, riprendendo il \"Cogito\" cartesiano, si legge:\nLe macchine di Turing sono macchine a stati finiti in grado di simulare altre macchine a stati discreti. Una macchina per sostenere il test dev'essere programmata considerando la descrizione di un uomo in termini discreti (stati interni, segnali, simboli). Dalla complessit\u00e0 del software, si legge tra le righe dell'articolo, emergeranno le funzioni intellettuali. Su questa aspettativa si fonda una disciplina nota come intelligenza artificiale il cui scopo \u00e8 la costruzione di una macchina in grado di riprodurre le funzioni cognitive umane.\nProve a confutazione del test.\nIl test di Turing \u00e8 stato via via riformulato durante gli anni. Le ragioni sono varie e passano dall'imprecisione della formulazione originale, al sorgere di nuovi problemi relativi alla definizione di macchina intelligente.\nA volte semplici programmi, come ad esempio ELIZA (un programma che emula un terapista rogersiano), hanno costretto a riformulare i criteri del test perch\u00e9 inadeguati o troppo facilmente soddisfatti da programmi \"evidentemente\" non pensanti.\nIl filosofo John Searle ha proposto una modifica al test di Turing, che ha preso il nome di stanza cinese, sostenendo l'inattendibilit\u00e0 del test di Turing come prova sufficiente a dimostrare che una macchina o un qualsiasi sistema informatico siano sistemi dotati di vera intelligenza, sia che questi abbiano superato o no tale test.\nVarianti successive.\nNumerose altre versioni del test di Turing, comprese quelle esposte sopra, sono state sollevate nel corso degli anni.\nTuring test totale.\nLa variante \"totale\" del test di Turing, proposta dallo scienziato cognitivo Stevan Harnad, aggiunge due ulteriori requisiti al test di Turing tradizionale. L'interrogatore pu\u00f2 anche testare le abilit\u00e0 percettive del soggetto (il che coinvolge la visione artificiale) e la capacit\u00e0 del soggetto di manipolare gli oggetti (coinvolgendo la robotica). Russell, Stuart J.; Norvig, Peter (2010), Artificial Intelligence: A Modern Approach (3rd ed.), Upper Saddle River, NJ: Prentice Hall.\nTest di Turing dell'esperto.\nUn'altra variante \u00e8 descritta come il test di Turing dell'esperto, in cui la risposta di una macchina non pu\u00f2 essere distinta da un esperto in un dato campo. Questo \u00e8 anche noto come \"test Feigenbaum\" ed \u00e8 stato proposto da Edward Feigenbaum in un documento del 2003.\nRecord sanitari elettronici.\nUna lettera pubblicata su \"Communications of the ACM\" concepisce la generazione di una popolazione di pazienti artificiali e propone una variazione del test di Turing per valutare la differenza tra questi e dei pazienti reali. La lettera recita: \"Sebbene un medico umano possa facilmente distinguere tra i pazienti generati artificialmente e quelli umani, [ci si chiede se], nel contesto della CCE, \u00e8 possibile fornire una macchina dell'intelligenza per fare una tale determinazione da sola\" e inoltre la lettera recita: \"Prima che le identit\u00e0 sintetiche dei pazienti diventino un problema di salute pubblica, il mercato legale delle CCE potrebbe trarre vantaggio dall'applicazione di tecniche di test di Turing per garantire maggiore affidabilit\u00e0 e valore diagnostico dei dati. Qualsiasi nuova tecnica deve quindi considerare l'eterogeneit\u00e0 dei pazienti e \u00e8 probabile che abbia una complessit\u00e0 maggiore rispetto alla sfida di Allen\".\nTest del minimo segnale intelligente.\nIl \"test del minimo segnale intelligente\" (Minimum intelligent signal test) \u00e8 stato proposto da Chris McKinstry come \"la massima astrazione del test di Turing\", in cui sono consentite solo le risposte binarie (vero / falso o s\u00ec / no), per concentrarsi solo sulla capacit\u00e0 di pensiero. Elimina i problemi di chat testuale come il pregiudizio antropomorfismo (cio\u00e8 il distinguere una macchina da un uomo perch\u00e9 non capisce atteggiamenti umani che non hanno diretta correlazione con l'intelligenza di per s\u00e9 come il parlare alle piante o adorare una divinit\u00e0) e non richiede l'emulazione di comportamenti umani non intelligenti (come l'attenzione allo stile), ammettendo sistemi che differiscono dall'intelligenza umana. Tuttavia, le domande devono essere isolate, rendendolo pi\u00f9 simile a un test del QI che a un interrogatorio. Generalmente viene utilizzato per raccogliere dati statistici rispetto ai quali misurare le prestazioni dei programmi di intelligenza artificiale.\nTest di Turing inverso e CAPTCHA.\nUna modifica del test di Turing in cui \u00e8 stato invertito l'obiettivo di uno o pi\u00f9 ruoli tra le macchine e l'uomo \u00e8 definito un test di Turing inverso. Un esempio \u00e8 implicito nel lavoro dello psicanalista Wilfred Bion, che era particolarmente affascinato dalla \"tempesta\" (in inglese 'storm') risultante dell'incontro di una mente con un'altra. Nel suo libro del 2000, tra diversi altri punti originali per quanto riguarda il test di Turing, lo studioso letterario Peter Swirski ha discusso in dettaglio l'idea di ci\u00f2 che ha definito il test Swirski, essenzialmente il test di Turing inverso, sottolineando che supera la maggior parte delle obiezioni alla versione standard.\nPortando avanti questa idea, R. D. Hinshelwood descrisse la mente come un \"apparato per riconoscere la mente\". Nel test di Turing inverso viene messo alla prova un computer per verificare se \u00e8 in grado di determinare se sta interagendo con un essere umano o con un altro computer. Questa \u00e8 un'estensione della domanda originale cui Turing ha tentato di rispondere ma potrebbe offrire un protocollo sufficientemente accurato per definire una macchina in grado di \"pensare\" in un modo che potremmo definire tipicamente umano.\nIl CAPTCHA \u00e8 di fatto una forma di test di Turing inverso. Prima di poter eseguire un'azione su un sito Web, all'utente vengono presentati caratteri alfanumerici in un'immagine grafica distorta e gli viene chiesto di digitarli. Questo ha lo scopo di impedire che i sistemi automatici vengano utilizzati per abusare del sito. La logica \u00e8 che attualmente non esiste un software sufficientemente sofisticato da leggere e riprodurre l'immagine distorta (o comunque non \u00e8 disponibile per l'utente medio), quindi se un sistema \u00e8 in grado di farlo \u00e8 probabile che sia un essere umano.\nLo sviluppo dei software in grado di decriptare un CAPTCHA con una certa accuratezza, analizzando i pattern nel motore di generazione, \u00e8 iniziato subito dopo la creazione dei CAPTCHA. Nel 2013, i ricercatori della Vicarious (ditta dedicata allo sviluppo di intelligenza artificiale) hanno annunciato di aver creato un sistema per risolvere le sfide CAPTCHA di Google, Yahoo!, e PayPal fino al 90% delle volte. Nel 2014, gli ingegneri di Google hanno dimostrato un sistema in grado di sconfiggere le sfide CAPTCHA con una precisione del 99,8%.\nTest Hutter Prize.\nGli organizzatori del premio Hutter credono che la compressione del testo in linguaggio naturale sia un problema di intelligenza artificiale, equivalente al superamento del test di Turing.\nIl test di compressione dei dati presenta alcuni vantaggi rispetto alla maggior parte delle versioni e delle varianti di un test di Turing. Infatti questo test fornisce un singolo valore che pu\u00f2 essere utilizzato direttamente per confrontare quale delle due macchine \u00e8 \"pi\u00f9 intelligente\"; inoltre non richiede al computer di mentire all'osservatore giudice\nI principali svantaggi d'altronde sono che non \u00e8 possibile testare gli umani in questo modo e non si sa quale particolare \"punteggio\" ottenuto al test (se mai esiste) sia equivalente al superamento di un test di Turing da parte di un umano.\nAltri test basati sulla compressione o sulla complessit\u00e0 di Kolmogorov.\nAlla fine degli anni '90 del XX secolo viene proposto un approccio, apparso molto prima, ma correlato al suddetto premio Hutter. Si tratta dell'inclusione di problemi di compressione in un test di Turing esteso. Altri protocolli agiscono tramite prove che derivano completamente dalla complessit\u00e0 di Kolmogorov. Alcuni test su questa linea sono presentati da Hernandez-Orallo e Dowe.\nL'Algorithmic IQ, o AIQ, \u00e8 invece un tentativo di convertire la misura di Intelligenza Universale teorizzata da Legg e Hutter (basata sull'inferenza induttiva di Solomonoff) in un test pratico di intelligenza artificiale.\nI due principali vantaggi di alcuni di questi test sono la loro applicabilit\u00e0 alle intelligenze non umane e la loro assenza di requisiti per i testatori umani.\nTest Ebert.\nIl test di Turing ha ispirato il test Ebert proposto nel 2011 dal critico cinematografico Roger Ebert, che \u00e8 un test per verificare se una voce sintetizzata basata su computer ha abilit\u00e0 sufficienti in termini di intonazioni, inflessioni, tempismo e cos\u00ec via, per far ridere la gente."}
{"id": "4222", "revid": "54193", "url": "https://it.wikipedia.org/wiki?curid=4222", "title": "Teoria dei modelli", "text": "La teoria dei modelli \u00e8 una branca della matematica, e pi\u00f9 precisamente della logica, che affronta lo studio generalizzato del concetto di \"modello\", in riferimento alle relazioni tra varie strutture ed in particolare alla soddisfacibilit\u00e0 di date teorie.\nLinguaggio.\nIn teoria dei modelli, per \"linguaggio\" (o talvolta \"vocabolario\", o \"segnatura\") si intende l'insieme di simboli tramite i quali una teoria \u00e8 definita, o che una struttura interpreta. Teorie e linguaggi aventi linguaggio formula_1 si dicono spesso rispettivamente formula_1-teorie e formula_1-linguaggi.\nTipicamente (nel caso di teorie e modelli del primo ordine), un linguaggio \u00e8 costituito da:\nAd esempio, la teoria dei gruppi si esprime in un linguaggio contenente un simbolo di funzione binaria, un simbolo di funzione unaria, ed una costante solitamente formula_4, oppure formula_5.\nIl linguaggio della teoria dei grafi orientati comprende sempre un solo simbolo (qui rappresentato come formula_6, che in questo caso \u00e8 di \"relazione\" binaria (formula_7 significher\u00e0 \"c'\u00e8 un arco da formula_8 a formula_9\"). La teoria dei grafi orientati non prevede alcun assioma ed \u00e8 caratterizzata semplicemente dal suo linguaggio, per cui qualsiasi teoria avente nel suo linguaggio almeno un simbolo di relazione binaria si pu\u00f2 considerare un caso particolare della teoria dei grafi orientati. La teoria dei grafi non orientati richiede che formula_6 sia una relazione irriflessiva e simmetrica.\nModelli e soddisfacibilit\u00e0.\nSia dato un linguaggio formula_11 ed una teoria formula_12 nel linguaggio \"\u03c4\" (ovvero un insieme con fissate interpretazioni dei simboli in \"\u03c4\"); si dice che la struttura formula_13 che interpreta il linguaggio \"\u03c4\" \"soddisfa\" formula_12 (o che la \"verifica\", o equivalentemente che ne \u00e8 un \"modello\") se ogni funzione formula_15 di formula_12 \u00e8 vera in formula_17 dopo avere sostituito ad ogni simbolo la sua interpretazione.\nOvviamente, se \u00e8 vera ogni formula di formula_12, saranno vere anche le formule che \u00e8 possibile derivarne.\nModelli finiti e classi elementari.\nDato un linguaggio formula_1 ed una formula_1-teoria formula_12, si indica con formula_22 la classe delle strutture che verificano formula_12 e con formula_24 il sottoinsieme di quelle finite (formalmente: \"aventi dominio finito\").\nData una qualsiasi classe formula_25 di formula_1-strutture finite chiusa per omomorfismo, esiste una teoria formula_12 tale che formula_28. Questo si evince facilmente dal fatto che per ogni struttura finita formula_17 \u00e8 possibile trovare una formula formula_30 che descrive univocamente formula_17 (tale cio\u00e8 che per ogni struttura formula_32 si ha formula_33), e la teoria\nverifica ovviamente formula_28.\nSe una tale formula_12 \u00e8 finita, formula_25 si dice elementare. Una classe elementare pu\u00f2 essere individuata da una singola formula:\nViceversa, una classe descrivibile con una sola formula \u00e8 evidentemente elementare."}
{"id": "4224", "revid": "373458", "url": "https://it.wikipedia.org/wiki?curid=4224", "title": "Tavola periodica degli elementi", "text": "La tavola periodica degli elementi (o semplicemente tavola periodica o tavola di Mendeleev) \u00e8 lo schema con cui sono ordinati gli elementi chimici sulla base del loro numero atomico \"Z\" e del numero di elettroni presenti negli orbitali atomici \"s\", \"p\", \"d\", \"f\".\n\u00c8 la prima e pi\u00f9 utilizzata versione di tavola periodica, ideata nel 1869 dal chimico russo Dmitrij Ivanovi\u010d Mendeleeve, in modo indipendente, dal chimico tedesco Julius Lothar Meyer; contava in principio numerosi spazi vuoti per gli elementi previsti dalla teoria, alcuni dei quali sarebbero stati scoperti solo nella seconda met\u00e0 del Novecento.\nSinossi ed evoluzione storica.\nDurante la storia della chimica, mentre si scoprivano sempre pi\u00f9 elementi, si rese necessaria l'introduzione di una notazione simbolica che permettesse di scriverli in maniera universale, concisa e unica. Vennero dunque create dagli studiosi diverse liste in cui venivano indicati i simboli degli elementi chimici.\nCon l'aumentare del numero degli elementi conosciuti, fu chiara la necessit\u00e0 di raggrupparli seguendo un criterio logico inequivocabile. I primi tentativi di raggruppamento furono svolti da Johann Wolfgang D\u00f6bereiner che raggrupp\u00f2 a tre a tre gli elementi con caratteristiche chimiche simili. Il lavoro continu\u00f2 in quella direzione fino alla prima vera e propria tavola periodica, ideata da Mendeleev, che ordinava gli elementi secondo il loro peso atomico e sfruttava la periodicit\u00e0 delle propriet\u00e0 chimiche per riunire negli stessi gruppi gli elementi con propriet\u00e0 chimiche simili. Fu solo nel 1913 che, per ovviare a incongruenze riscontrate in alcuni elementi dovute essenzialmente alla presenza in natura degli stessi come miscela di pi\u00f9 isotopi in diverse percentuali, il chimico Moseley ne propose un raggruppamento in funzione del numero atomico, linearmente crescente e indipendente dalla quantit\u00e0 neutronica.\nLa tavola periodica di Mendeleev, salvo qualche leggera modifica, \u00e8 la tavola periodica che usiamo ancora oggi. Con il passare degli anni, nuovi elementi vengono sintetizzati e si vanno ad aggiungere agli altri elementi della tavola periodica, che comunque conserva le caratteristiche di periodicit\u00e0 osservate da Mendeleev.\nPrimi tentativi di schematizzazione.\nNel 1789 Antoine Lavoisier pubblic\u00f2 una lista di 33 elementi chimici, raggruppandoli in gas, metalli, non-metalli e terrosi; i chimici spesero il secolo successivo in cerca di uno schema di classificazione pi\u00f9 preciso. Nel 1829 Johann Wolfgang D\u00f6bereiner osserv\u00f2 che la maggior parte degli elementi si poteva raggruppare in gruppi di tre in base alle loro propriet\u00e0 chimiche. Ad esempio litio, sodio e potassio furono raggruppati insieme come metalli soffici e reattivi. D\u00f6bereiner osserv\u00f2 anche che, quando confrontava il loro peso atomico, quello del secondo era approssimativamente uguale alla media di quelli del primo e del terzo; questa divenne conosciuta come \"legge delle triadi\".\nIl chimico tedesco Leopold Gmelin lavor\u00f2 con questo sistema e, nel 1843, identific\u00f2 10 triadi, tre gruppi da 4 e uno da 5. Jean Baptiste Dumas pubblic\u00f2 un lavoro nel 1857 nel quale descriveva le relazioni fra i vari gruppi dei metalli. Nonostante vari chimici fossero in grado di identificare le relazioni fra piccoli gruppi di elementi, essi dovevano costruire uno schema che li legasse tutti. Nel 1858, il chimico tedesco August Kekul\u00e9 osserv\u00f2 che il carbonio ha spesso 4 atomi legato a esso. Il metano per esempio ha un atomo di carbonio e 4 atomi di idrogeno. Questo concetto alla fine divenne conosciuto come valenza e da tale concetto discende che elementi diversi legano con un diverso numero di atomi.\nNel 1862 il geologo francese Alexandre-\u00c9mile B\u00e9guyer de Chancourtois pubblic\u00f2 una prima forma di tavola periodica, che lui chiam\u00f2 \"Vis tellurique\", cio\u00e8 \"Vite tellurica\", a causa del fatto che in questa configurazione a vite il tellurio assumeva la posizione centrale. Egli fu la prima persona ad accorgersi della periodicit\u00e0 degli elementi. Con gli elementi posizionati su una spirale su un cilindro, de Chancourtois dimostr\u00f2 che gli elementi con caratteristiche simili sembravano apparire a intervalli regolari. La sua tabella includeva qualche ione e composto oltre agli elementi. Inoltre us\u00f2 nella sua tabella termini geologici anzich\u00e9 chimici e non includeva un diagramma; come risultato, essa ricevette poca attenzione fino al lavoro di Dmitrij Mendeleev.\nNel 1864 il chimico tedesco Julius Lothar Meyer pubblic\u00f2 una tavola con 44 elementi messi in ordine di valenza. La tavola mostrava che gli elementi con propriet\u00e0 simili spesso condividevano la stessa valenza. Nello stesso periodo il chimico inglese William Odling pubblic\u00f2 uno schema di 57 elementi, ordinati in base al loro peso atomico. Seppur con qualche irregolarit\u00e0 e buco, egli si accorse che sembrava che ci fosse una periodicit\u00e0 dei pesi atomici fra gli elementi e che questo si accordava con \"il raggruppamento che ricevevano di solito\". Odling alluse all'idea di una legge periodica ma non la persegu\u00ec. Egli in seguito (nel 1870) pubblic\u00f2 una classificazione degli elementi basata sulla valenza.\nIl chimico inglese John Newlands produsse una serie di fogli dal 1863 al 1866, notando che quando gli elementi erano ordinati in ordine di peso atomico crescente, propriet\u00e0 fisiche e chimiche simili ricorrevano a intervalli di 8, egli paragon\u00f2 questa periodicit\u00e0 alle ottave della musica. Questa cos\u00ec definita Legge delle ottave, per\u00f2, fu ridicolizzata dai contemporanei di Newlands e la Chemical Society rifiut\u00f2 di pubblicare il suo lavoro. Newlands comunque abbozz\u00f2 una tavola degli elementi e la us\u00f2 per predire l'esistenza di elementi mancanti, come il germanio, il gallio e lo scandio. La Chemical Society riconobbe l'importanza di queste scoperte solamente 5 anni dopo aver premiato Mendeleev.\nNel 1867 Gustavus Hinrichs, un chimico accademico nato in Danimarca e operante negli Stati Uniti, pubblic\u00f2 un sistema periodico a spirale basato su pesi e spettri atomici e somiglianze chimiche. Il suo modello fu considerato cervellotico, vistoso e complicato e questo ne ha probabilmente ostacolato il riconoscimento e l'accettazione.\nLa tavola periodica di Mendeleev.\nNel 1870 il chimico tedesco Julius Lothar Meyer pubblic\u00f2 una versione estesa della sua tavola periodica del 1864. In maniera indipendente, il professore di chimica russo Dmitrij Mendeleev pubblic\u00f2 nel 1869 la sua prima tavola periodica. Nelle tavole periodiche di Meyer e Mendeleev gli elementi erano ordinati in righe e colonne, in ordine di peso atomico e cominciavano una nuova riga o colonna quando le caratteristiche degli elementi cominciavano a ripetersi.\nTra le due, fu adottata la tavola di Mendeleev in quanto era pi\u00f9 precisa rispetto alla tavola di Meyer per due ragioni:\nQuando si svilupparono le teorie della struttura atomica, ci si accorse che Mendeleev aveva, senza volerlo, ordinato gli elementi in ordine di numero atomico o carica nucleare crescente. L'importanza dei numeri atomici nell'organizzazione della tavola periodica non fu apprezzata finch\u00e9 non si scopr\u00ec l'esistenza dei protoni e dei neutroni. Le tavole periodiche di Mendeleev usavano la massa atomica invece del numero atomico per organizzare gli elementi, informazione determinabile con buona precisione al suo tempo. Come notato, la massa atomica funzionava abbastanza bene nella maggior parte dei casi a dare una rappresentazione che era in grado di predire le propriet\u00e0 degli elementi mancanti in maniera pi\u00f9 accurata di qualsiasi altro metodo. La sostituzione con i numeri atomici forn\u00ec una sequenza definitiva, basata sugli interi per gli elementi, usata ancora oggi perfino quando nuovi elementi sintetici sono prodotti e studiati.\nGli sviluppi successivi.\nNel 1871 Mendeleev pubblic\u00f2 una forma aggiornata della tavola periodica, dando anche accurate predizioni sugli elementi che aveva notato che mancavano, ma che sarebbero dovuti esistere. Questi vuoti furono riempiti in sequenza, quando i chimici scoprirono nuovi elementi reperibili in natura. Inoltre la scoperta dei \"gas rari\" o \"nobili\", fra il 1885 e il 1890, fece aggiungere un ottavo gruppo, ovvero una colonna a destra delle sette indicate da Mendeleev.\nCon lo sviluppo della meccanica quantistica divent\u00f2 evidente che ogni periodo (riga) corrispondeva al riempimento dei livelli energetici caratterizzati dallo stesso numero quantico principale. Atomi pi\u00f9 grandi hanno pi\u00f9 orbitali elettronici con lo stesso numero quantico principale, quindi le tavole successive hanno richiesto periodi sempre pi\u00f9 lunghi.. Conseguentemente, nel 1905, Alfred Werner propose un modello esteso di tavola periodica su 32 colonne, in cui lantanidi e attinidi ed elementi di transizione, erano inseriti fra il 2\u00ba e il 3\u00ba gruppo di Mendeleev. Questa proposta fu modificata da Paul Pfeiffer nel 1920, che restrinse la tavola a 18 colonne, come si rappresenta tuttora, mettendo i lantanidi e gli attinidi su un unico rigo sotto la tavola. Nonostante piccole quantit\u00e0 di qualche elemento transuranico (pi\u00f9 pesante dell'uranio) si trovino in natura, tutti questi elementi sono stati scoperti in laboratorio. La loro produzione ha espanso la tavola periodica in maniera significativa. Il primo di questi fu il nettunio, sintetizzato nel 1939. Poich\u00e9 molti degli elementi transuranici sono molto instabili e decadono velocemente, \u00e8 difficile individuarli e studiarne le caratteristiche. Ci sono state controversie a proposito della scoperta di qualche elemento annunciata in competizione da diversi laboratori; questo ha richiesto che recensioni indipendenti determinassero quale squadra di ricerca avesse la priorit\u00e0 e di conseguenza il diritto di dare il nome all'elemento.\nNel 1943 il chimico statunitense Glenn Seaborg sintetizz\u00f2 il plutonio; due anni dopo (nel 1945) sugger\u00ec che gli attinidi, come i lantanidi, avessero il sotto-orbitale f pieno; prima infatti si pensava che gli attinidi formassero una quarta riga nell'orbitale d. L'ipotesi di Seaborg fu successivamente verificata, e nel 1951 gli fu conferito il Premio Nobel per la chimica per i suoi lavori di sintesi degli attinidi. Da questo momento i lantanidi e gli attinidi furono rappresentati su due diverse righe del blocco f.\nNel 2010, la collaborazione russo-statunitense nel laboratorio dell'Istituto unito per la ricerca nucleare di Dubna, in Russia, ha annunciato di aver sintetizzato alcuni atomi di tennesso (l'elemento 117, all'epoca noto col nome provvisorio \"ununseptio\"). Nel 2012 sono stati accettati e nominati il flerovio (elemento 114) e il livermorio (elemento 116). Il 30 dicembre 2015, gli elementi 113, 115, 117 e 118 sono stati introdotti nella tavola periodica ufficiale dell'IUPAC, andando cos\u00ec a completare il settimo periodo della tavola. I loro nomi ufficiali (rispettivamente nihonio, moscovio, tennesso e oganesson) sono stati ufficialmente approvati il 28 novembre 2016.\nL\u2019Assemblea Generale delle Nazioni Unite ha dichiarato il 2019 \u201cAnno Internazionale della Tavola Periodica degli Elementi Chimici\u201d in occasione dei 150 anni dalla pubblicazione della tavola periodica di Dmitrij Mendeleev.\nOrganizzazione degli elementi.\nNella tavola periodica moderna gli elementi sono posti progressivamente in ciascun periodo da sinistra a destra secondo la sequenza dei loro numeri atomici, incominciando una nuova riga dopo un gas nobile. Il primo elemento nella riga successiva \u00e8 sempre un metallo alcalino con un numero atomico pi\u00f9 grande di un'unit\u00e0 rispetto a quello del gas nobile (ad esempio dopo il kripton, un gas nobile con il numero atomico 36, incomincia una nuova riga con il rubidio, un metallo alcalino con il numero atomico 37).\nPoich\u00e9 gli elementi sono collocati in sequenza secondo il numero atomico, le serie degli elementi sono a volte specificate da termini come \"fino a\" (ad esempio fino al ferro), \"oltre\" (ad esempio oltre l'uranio), o \"da\u2026 fino a\" (ad esempio dal lantanio fino al lutezio). A volte si usano informalmente anche i termini \"leggero\" e \"pesante\" per indicare i numeri atomici relativi (non le densit\u00e0), come nelle espressioni \"pi\u00f9 leggero del carbonio\" o \"pi\u00f9 pesante del piombo\", sebbene tecnicamente il peso o massa degli atomi degli elementi (i loro pesi atomici o masse atomiche) non sempre aumenti in maniera monotona con i loro numeri atomici. A titolo di esempio il tellurio, elemento 52, \u00e8 in media pi\u00f9 pesante dello iodio, elemento 53.\nL'idrogeno e l'elio sono spesso collocati in posti diversi da quelli che indicherebbero le loro configurazioni elettroniche: l'idrogeno di solito \u00e8 collocato sopra il litio, in accordo con la sua configurazione elettronica, ma a volte \u00e8 posto sopra il fluoro, o perfino sopra il carbonio, in quanto si comporta in modo simile a essi. L'elio \u00e8 posto quasi sempre sopra il neon, poich\u00e9 sono chimicamente molto simili.\nIl significato dei numeri atomici per l'organizzazione della tavola periodica non fu apprezzato finch\u00e9 non divennero chiare l'esistenza e le propriet\u00e0 dei protoni e dei neutroni. Come ricordato in precedenza, le tavole periodiche di Mendeleev usavano invece i pesi atomici, informazioni determinabili ai suoi tempi con precisione accettabile, che funzionarono abbastanza bene nella maggior parte dei casi per offrire una presentazione di grande potenza predittiva, di gran lunga migliore di qualsiasi altra rappresentazione completa delle propriet\u00e0 degli elementi chimici allora possibile. La sostituzione dei numeri atomici, una volta compresa, diede una sequenza definitiva per gli elementi, basata su numeri interi, utilizzata ancora oggi anche quando si stanno producendo e studiando nuovi elementi sintetici.\nMetodi di raggruppamento.\nGruppi.\nI gruppi (o famiglie) raggruppano gli elementi che si trovano sulla stessa colonna della tavola periodica.\nOgni gruppo comprende gli elementi che hanno la stessa configurazione elettronica esterna (cio\u00e8 il modo in cui gli elettroni si dispongono attorno al nucleo); poich\u00e9 le propriet\u00e0 chimiche degli elementi dipendono dalla loro configurazione elettronica, all'interno di ogni gruppo si trovano elementi con caratteristiche chimiche simili (cio\u00e8 che si comportano in maniera simile durante lo svolgimento delle reazioni chimiche) e mostrano un chiaro andamento delle propriet\u00e0 lungo il gruppo (che \u00e8 associato all'aumentare del peso atomico).\nIn base al sistema di denominazione internazionale, i gruppi sono indicati numericamente da 1 a 18 dalla colonna pi\u00f9 a sinistra (i metalli alcalini) alla colonna pi\u00f9 a destra (i gas nobili). I sistemi di denominazione pi\u00f9 vecchi differivano leggermente tra l'Europa e gli Stati Uniti d'America.\nAd alcuni di questi gruppi sono stati dati nomi asistematici, come metalli alcalini, metalli alcalino-terrosi, pnicogeni, calcogeni, alogeni e gas nobili. Tuttavia, alcuni altri gruppi, come il gruppo 4, sono indicati semplicemente con i numeri corrispondenti, in quanto mostrano minori somiglianze e/o andamenti in senso verticale.\nLe moderne teorie quanto-meccaniche della struttura atomica spiegano le tendenze dei gruppi proponendo che gli elementi all'interno dello stesso gruppo hanno generalmente le stesse configurazioni elettroniche nel loro guscio di valenza, che \u00e8 il fattore pi\u00f9 importante nella spiegazione delle loro propriet\u00e0 simili.\nConsiderando gli elementi appartenenti allo stesso gruppo, si notano variazioni monotone del raggio atomico, dell'energia di ionizzazione e dell'elettronegativit\u00e0. In particolare, muovendosi dall'alto in basso in un gruppo, i raggi atomici degli elementi aumentano. Poich\u00e9 ci sono livelli di energia maggiormente riempiti, gli elettroni di valenza si trovano a maggiore distanza dal nucleo. Dall'alto, ogni elemento successivo ha una minore energia di ionizzazione perch\u00e9 \u00e8 pi\u00f9 facile allontanare un elettrone, in quanto gli elettroni sono meno strettamente legati. Similmente, un gruppo presenta generalmente una diminuzione dall'alto verso il basso dell'elettronegativit\u00e0, dovuta a una distanza crescente tra gli elettroni di valenza e il nucleo.\nPeriodi.\nI periodi (o serie) raggruppano gli elementi che si trovano sulla stessa riga della tavola periodica.\nOgni periodo incomincia con un elemento il cui atomo ha come configurazione elettronica esterna un elettrone di tipo \"ns\", dove \"n\" \u00e8 il numero quantico principale, e procedendo verso gli atomi successivi (pi\u00f9 a destra sulla stessa riga), il numero atomico Z aumenta di un'unit\u00e0 a ogni passaggio; dunque gli elementi dello stesso periodo hanno lo stesso livello energetico.\nSebbene il comportamento chimico degli elementi sia fortemente influenzato dal gruppo di appartenenza, ci sono regioni in cui gli elementi che mostrano propriet\u00e0 chimiche pi\u00f9 simili sono quelli appartenenti allo stesso periodo, come nel caso del blocco f, dove i lantanidi e gli attinidi formano due serie di elementi di tipo orizzontale.\nConsiderando gli elementi appartenenti allo stesso periodo, si notano variazioni monotone del raggio atomico, dell'energia di ionizzazione, dell'affinit\u00e0 elettronica e dell'elettronegativit\u00e0. In particolare, muovendosi da sinistra a destra attraverso un periodo, il raggio atomico solitamente diminuisce. Ci\u00f2 accade perch\u00e9 ciascun elemento successivo possiede rispetto al precedente un protone e un elettrone in pi\u00f9, per cui la forza con cui gli elettroni sono attirati verso il nucleo \u00e8 maggiore. Questa diminuzione del raggio atomico fa anche s\u00ec che l'energia di ionizzazione aumenti quando ci si muove da sinistra a destra attraverso un periodo. Pi\u00f9 strettamente legato \u00e8 un elemento, maggiore \u00e8 l'energia richiesta per allontanare un elettrone. L'elettronegativit\u00e0 aumenta allo stesso modo dell'energia di ionizzazione a causa dell'attrazione esercitata sugli elettroni dal nucleo. Anche l'affinit\u00e0 elettronica varia spostandosi da un lato all'altro di un periodo. I metalli (lato sinistro di un periodo) hanno generalmente una minore affinit\u00e0 elettronica dei non metalli (lato destro di un periodo), con l'eccezione dei gas nobili.\nBlocchi.\nA causa dell'importanza del guscio elettronico pi\u00f9 esterno, le diverse regioni della tavola periodica sono talvolta chiamate \"blocchi della tavola periodica\", denominati secondo il sottoguscio in cui risiede l'\"ultimo\" elettrone. Il blocco s comprende i primi due gruppi (metalli alcalini e metalli alcalino-terrosi) nonch\u00e9 l'idrogeno e l'elio. Il blocco p comprende gli ultimi sei gruppi, che corrispondono ai gruppi da 13 a 18 nella numerazione IUPAC (da 3A a 8A in quella statunitense), e contiene, tra gli altri, tutti i semimetalli. Il blocco d comprende i gruppi da 3 a 12 secondo la numerazione IUPAC (o da 3B a 2B in quella statunitense) e contiene tutti i metalli di transizione. Il blocco f, di solito collocato sotto il resto della tavola periodica, comprende i lantanidi e gli attinidi.\nAltre convenzioni e variazioni.\nNel presentare la tavola periodica, i lantanidi e gli attinidi sono spesso mostrati come due righe aggiuntive sotto il corpo principale, con un segnaposto o un determinato elemento della serie (lantanio oppure lutezio, e attinio oppure laurenzio, rispettivamente) mostrato in un singolo spazio della tavola principale, fra bario e afnio, e radio e rutherfordio, rispettivamente. Questa convenzione \u00e8 interamente una questione di estetica e praticit\u00e0 di formattazione. Una tavola periodica \"formattata larga\" inserisce le serie di lantanidi e attinidi nei posti adeguati, come parti della sesta e della settima riga della tavola periodica.\nQualche tavola periodica include una linea di divisione fra metalli e non metalli. Varie altre categorie di elementi potrebbero essere evidenziate su una tavola periodica: esse includono per esempio metalli di transizione, metalli di post-transizione o metalloidi. Sono anche conosciuti e occasionalmente marcati raggruppamenti pi\u00f9 specializzati come i metalli refrattari e i metalli nobili, che sono sottoinsiemi, in questo caso, dei metalli di transizione.\nVariazioni periodiche.\nLe varie caratteristiche degli elementi chimici che variano periodicamente sono utilizzate per categorizzare l'elemento stesso (come ad esempio il gruppo di appartenenza).\nPi\u00f9 precisamente, il raggio atomico aumenta nello stesso gruppo spostandosi verso gli elementi in basso e diminuisce avanzando da sinistra a destra nello stesso periodo; ci\u00f2 \u00e8 dovuto al fatto che scendendo nel gruppo il numero quantico principale \"n\" aumenta e ci\u00f2 fa s\u00ec che l'atomo abbia una nuvola elettronica pi\u00f9 sviluppata, mentre andando da sinistra a destra nel periodo \"n\" rimane uguale, mentre varia il numero di protoni all'interno del nucleo, facendo aumentare le forze nucleari di attrazione tra gli elettroni e il nucleo attorno al quale gravitano, con la conseguente diminuzione del raggio atomico.\nL'energia di ionizzazione, l'elettronegativit\u00e0 e l'affinit\u00e0 elettronica diminuiscono scendendo in un gruppo e aumentano avanzando da sinistra verso destra nel periodo. Ci\u00f2 \u00e8 dovuto al fatto che scendendo nel gruppo gli elettroni nell'ultimo livello energetico sono attirati con una forza via via pi\u00f9 blanda per diminuzione delle forze nucleari (gli atomi sono meno elettronegativi) e ci\u00f2 fa diminuire l'energia necessaria per strapparli (diminuisce l'energia di ionizzazione) e l'energia liberata quando l'atomo acquista un elettrone (affinit\u00e0 elettronica). Andando da sinistra verso destra in un periodo invece gli elettroni sono attirati sempre con maggiore forza dalle forze nucleari (aumenta l'elettronegativit\u00e0) e ci\u00f2 fa aumentare l'energia per strappargli un elettrone (aumenta l'energia di ionizzazione) e l'energia liberata per acquisto di un elettrone (affinit\u00e0 elettronica).\nRappresentazioni alternative.\nCi sono varie tavole periodiche con schemi diversi da quello della tavola periodica standard o comune. \u00c8 stato stimato che nel corso di 100 anni a partire dalla pubblicazione della tavola di Mendeleev ne siano state pubblicate circa 800 versioni differenti. Oltre alle tante variazioni che si basano sul formato \"rettangolare\", sono state ideate versioni che si basano su forme pi\u00f9 o meno complesse, tra cui ad esempio: forme circolari, cubiche, a cilindro, edili (simili a palazzi), a elica, a simbolo dell'infinito, a prisma ottagonale, piramidali, separate, sferiche, a spirale e a triangolo. Le tavole periodiche alternative sono sviluppate per evidenziare o enfatizzare certe propriet\u00e0 chimiche e fisiche degli elementi in maniera superiore rispetto a quanto faccia la tavola periodica tradizionale. Un famoso schema alternativo \u00e8 quello di Theodor Benfey (1960): gli elementi sono posizionati in una spirale continua, con l'idrogeno al centro e i metalli di transizione, i lantanidi e gli attinidi che occupano le protuberanze.\nLa maggior parte delle tavole periodiche \u00e8 bidimensionale, nonostante le tavole tridimensionali siano datate perfino al 1862 (precedendo la tavola bidimensionale di Mendeleev del 1869). Esempi pi\u00f9 recenti includono la classificazione periodica di Courtine (1925), il sistema a lamina di Wringley (1949), l'ellisse periodica di Giguere (1965) e l'albero periodico di Dufour (1996). La tavola periodica del fisico Stowe rappresenta un caso particolare, in quanto \u00e8 stata descritta come quadridimensionale (tre dimensioni sono date dallo spazio e una dal colore).\nDomande aperte e controversie.\nElementi presenti in natura.\nSebbene spesso ci si riferisca al francio (chiamato da Mendeleev \"eka-cesio\") come l'ultimo elemento naturale a essere stato scoperto, il plutonio, prodotto sinteticamente nel 1940, \u00e8 stato identificato in tracce come un elemento primordiale rintracciabile in natura. Nel 1971 e nel 2012 \u00e8 stato appurato che tutti gli elementi fino al californio possono essere trovati in natura in quantit\u00e0 minuscole nelle cave di uranio a causa della cattura neutronica e del decadimento beta.\nElementi con caratteristiche chimiche sconosciute.\nNonostante tutti gli elementi fino all'oganesson siano stati scoperti, si conoscono le propriet\u00e0 chimiche degli elementi solo fino all'hassio (elemento 108) e quelle del copernicio (elemento 112). Gli altri elementi potrebbero comportarsi differentemente da quanto previsto per estrapolazione, a causa di effetti relativistici; per esempio, \u00e8 stato previsto che il flerovio dovrebbe avere qualche propriet\u00e0 simile a quelle dei gas nobili, per\u00f2 tuttora \u00e8 posizionato nel gruppo del carbonio. Esperimenti pi\u00f9 recenti, tuttavia, hanno suggerito che il flerovio si comporti chimicamente come il piombo, come ci si aspetta dalla sua posizione nella tavola periodica.\nEstensioni pi\u00f9 particolareggiate.\nNon \u00e8 chiaro se i nuovi elementi continueranno lo schema a periodi di 8 della tavola periodica corrente o avranno bisogno di ulteriori aggiustamenti o adattamenti. Seaborg si aspettava un ottavo periodo, che include un blocco-s per gli elementi 119 e 120, un nuovo blocco-g per i successivi 18 elementi e altri 30 elementi che continuano gli attuali blocchi f, d e p. Pi\u00f9 recentemente, alcuni fisici (tra cui Pekka Pyykk\u00f6) hanno teorizzato che questi elementi aggiuntivi non seguano la regola di Madelung, che predice come gli stadi sono riempiti e quindi modifica l'aspetto della tavola periodica attuale.\nFine della tavola periodica.\nIl numero di elementi possibili non \u00e8 conosciuto. Un'ipotesi avanzata da Elliot Adams nel 1911, basata sul posizionamento degli elementi in ogni riga orizzontale, era che gli elementi di peso atomico superiore a 256 (in termini moderni numero atomico 99-100) non potessero esistere. Una pi\u00f9 precisa e recente stima \u00e8 che la tavola periodica potrebbe finire poco dopo l'isola di stabilit\u00e0, che si pensa che abbia come centro l'elemento 126, poich\u00e9 l'estensione delle tavole periodiche e dei nuclidi \u00e8 ristretta dalle linee di confine (in inglese \"drip lines\") dei protoni e dei neutroni.\nAltre ipotesi sulla fine della tavola periodica sono:\nInoltre secondo il modello di Bohr atomi con numero atomico maggiore di 137 non potrebbero esistere, poich\u00e9 un elemento con numero atomico maggiore di 137 avrebbe bisogno che il primo elettrone, quello sull'orbitale 1s, viaggi pi\u00f9 velocemente della velocit\u00e0 della luce, per cui il modello di Bohr, non relativistico, non pu\u00f2 essere applicato a un ipotetico elemento come questo.\nAnche l'equazione relativistica di Dirac presenta dei problemi con gli elementi con pi\u00f9 di 137 protoni. Per tali elementi la funzione d'onda di Dirac per lo stato fondamentale \u00e8 oscillatoria invece che fissa e non c'\u00e8 gap energetico fra lo spettro di energia positivo e quello negativo, come nel Paradosso di Klein. Calcoli pi\u00f9 accurati che tengono conto degli effetti della grandezza finita dei nuclei indicano che l'energia di legame supera il proprio limite superiore per la prima volta con 173 protoni. Per gli elementi pi\u00f9 pesanti, se l'orbitale pi\u00f9 interno non \u00e8 riempito, il campo elettrico del nucleo spinger\u00e0 un elettrone al di fuori dell'atomo, determinando l'emissione spontanea di un positrone; tuttavia questo non succede se l'orbitale pi\u00f9 interno \u00e8 riempito. Dunque l'elemento 173 non rappresenta necessariamente la fine della tavola periodica.\nPosizionamento di idrogeno ed elio.\nIdrogeno ed elio sono spesso posizionati in posti differenti da quelli che la loro configurazione elettronica indicherebbe: l'idrogeno \u00e8 solitamente posizionato sopra il litio, in accordo con la sua configurazione elettronica, ma talvolta \u00e8 posizionato sopra il fluoro o perfino sopra il carbonio, poich\u00e9 esso si comporta anche in modo simile a loro. \u00c8 a volte anche posizionato come un elemento singolo in un gruppo a parte, poich\u00e9 non si comporta in maniera abbastanza simile a nessun altro elemento per fare parte del suo gruppo. L'elio \u00e8 quasi sempre posizionato sopra il neon, poich\u00e9 essi sono molto simili chimicamente, avendo entrambi l'orbitale di valenza completo, come tra l'altro tutti gli altri gas nobili, di cui entrambi fanno parte. Comunque a volte \u00e8 piazzato sopra il berillio poich\u00e9 hanno configurazione elettronica simile.\nElementi del 6\u00b0 e del 7\u00b0 periodo nel gruppo 3.\nNonostante scandio e ittrio siano sempre i primi due elementi del terzo gruppo, sull'identit\u00e0 dei due elementi successivi non c'\u00e8 ancora accordo; essi sono sia lantanio e attinio, sia lutezio e laurenzio. Nonostante ci siano parecchie giustificazioni chimico-fisiche affinch\u00e9 lutezio e laurenzio siano messi nel terzo gruppo al posto di lantanio e attinio, non tutti gli autori ne sono convinti.\nGruppi inclusi nei metalli di transizione.\nSecondo la definizione IUPAC, un metallo di transizione \u00e8 \"un elemento il cui atomo presenta un sotto-guscio d incompleto o che pu\u00f2 dare origine a cationi con sotto-guscio d incompleto\".\nSecondo questa definizione tutti gli elementi appartenenti ai gruppi da 3 a 11 sono metalli di transizione. La definizione IUPAC quindi esclude il gruppo 12 dai metalli di transizione, il quale comprende cadmio, zinco e mercurio. Questa ipotesi spiegherebbe cos\u00ec le caratteristiche di conducibilit\u00e0 elettrica del gruppo 11.\nTalvolta i metalli di transizione sono identificati con gli elementi del blocco d, includendo di conseguenza i gruppi dal 3 al 12 nei metalli di transizione. In questo caso gli elementi del gruppo 12 sono trattati come un caso speciale dei metalli di transizione, nel quale gli elettroni dell'orbitale d non sono utilizzati normalmente nel formare legami chimici.\nSiccome il mercurio pu\u00f2 usare i suoi elettroni d per formare fluoruro di mercurio (HgF4), secondo alcuni anche il mercurio dovrebbe fare parte dei metalli di transizione.\nInvece secondo Jensen la formazione di un composto come HgF4 pu\u00f2 avvenire solo sotto condizioni estreme, per cui non ci si pu\u00f2 riferire al mercurio come a un metallo di transizione tramite nessuna interpretazione ordinaria della definizione di metallo di transizione.\nAltri chimici escludono gli elementi del terzo gruppo dalla definizione di metallo di transizione (vengono cos\u00ec inseriti tra i lantanidi e attinidi), sulla base che tali elementi del gruppo 3 non formano nessuno ione con l'orbitale d parzialmente occupato e di conseguenza non esibiscono le caratteristiche dei metalli di transizione. In questi casi ci si riferisce solamente ai gruppi da 4 a 11 come metalli di transizione.\nForma ottimale.\nLe diverse forme della tavola periodica hanno messo i chimici e i fisici di fronte alla domanda se esista una forma ottimale o definitiva della tavola periodica. Si pensa che la risposta a questa domanda dipenda dalla questione se la periodicit\u00e0 chimica degli elementi sia qualcosa di assoluto e fortemente legata con la struttura stessa dell'universo, oppure se questa periodicit\u00e0 \u00e8 al contrario un prodotto dell'interpretazione umana soggettiva, influenzata dalle circostanze, dalle credenze e dalle predilezioni degli osservatori umani.\nUna base oggettiva per la periodicit\u00e0 chimica dovrebbe dare una risposta alle domande a proposito del posizionamento di idrogeno ed elio e riguardo alla composizione del terzo gruppo. Una tale visione assoluta, se esiste, non \u00e8 ancora stata scoperta. Quindi ci si pu\u00f2 riferire alle varie differenti forme della tavola periodica come a variazioni sul tema della periodicit\u00e0 chimica, ognuna delle quali esplora ed enfatizza differenti aspetti, propriet\u00e0, prospettive e relazioni di e fra gli elementi. Si pensa che l'uso attuale della tavola periodica standard o medio-lunga sia un risultato del fatto che questo schema abbia un buon bilanciamento di caratteristiche in termini di semplicit\u00e0 e costruzione e la capacit\u00e0 di descrivere efficientemente l'ordine atomico e gli andamenti periodici."}
{"id": "4226", "revid": "322321", "url": "https://it.wikipedia.org/wiki?curid=4226", "title": "Teolo", "text": "Te\u00f2lo (\"Te\u00f3\u0142o\" in veneto) \u00e8 un comune italiano di abitanti della provincia di Padova in Veneto. Si tratta di un comune sparso in quanto la sede municipale non si trova nell'omonimo borgo ma nella frazione di Treponti.\nGeografia fisica.\nIl confini del comune si muovono in modo irregolare. Comprendono a ovest una parte montuosa, ovvero i Colli Euganei centro-settentrionali, stretta a ovest dai territori comunali di Vo' e Rovolon e a est da quello di Torreglia (e, in minima parte, Galzignano Terme); e a est una parte pianeggiante dove comunque sussistono alcuni modesti rilievi isolati. Le due zone sono collegate da una sorta di corridoio in cui sorge Treponti, sede del comune.\nLa parte collinare raggiunge a sud le pendici del monte Venda (senza tuttavia toccarne la cima) e prosegue a nord sino ad abbracciare il versante sudorientale del monte Grande (). Altri rilievi degni di nota sono - da nord a sud - il monte della Madonna (, seconda cima della catena), il monte Altore (), la Rocca Pendice (), il monte Pirio (), il monte delle Forche () e il Baiamonte ().\nLa parte pianeggiante va dalla frazione San Benedetto, al confine con Saccolongo, a Tramonte e Monteortone, verso Torreglia; a ovest si protrae lungo la direttrice per Padova sino alla frazione Feriole (in parte ricadente nei comuni di Abano Terme e Selvazzano Dentro). Come gi\u00e0 accennato, anche qui si alzano dei colli isolati: si citano il monte Bello () che domina Treponti, il monte Rosso () e il monte Ortone (), sopra le omonime Monterosso e Monteortone (entrambe condivise con Abano); Tramonte, come suggerisce il nome, \u00e8 circondata da una cortina formata dai monti Sengiari (), Lonzina () e Boscalb\u00f2 (); sul versante nord di quest'ultimo si trova Praglia.\nPer quanto riguarda l'idrografia, la zona collinare si caratterizza per la presenza dei calti, delle incisioni profonde in cui scorrono corsi d'acqua perenni o stagionali: vengono ricordati il calto Cann\u00f2la, diretto verso Zovon, il calto Contea, che da Castelnuovo termina nel precedente, il calto Freddo, ai piedi del monte Venda, e il calto delle Giare, tra Teolo e Villa. Nella zona pianeggiante scorrono diversi canali di origine artificiale, legati alle opere di bonifica che hanno interessato le zone ai piedi dei colli. Il pi\u00f9 importante \u00e8 lo scolo Rialto che, provenendo da Bastia di Rovolon, raggiunge Treponti e piega verso ovest sfiorando Bresseo; curva ancora verso sud dividendo Tramonte e Monteortone per poi proseguire in comune di Torreglia; si getter\u00e0 nel canale di Battaglia in corrispondenza dell'omonimo centro abitato.\nStoria.\nEpoca antica.\nL'uomo ha fatto la sua comparsa nel territorio di Teolo sin dal Paleolitico, come dimostrano i manufatti in selce rinvenuti a Castelnuovo e sul monte della Madonna. La zona risultava non solo ricca di risorse naturali, ma anche facilmente difendibile grazie alla sua natura collinare.\nAll'epoca romana dovrebbe risalire il toponimo, da \"titulus\" \"confine\", riferito alla posizione tra i territori di Padova ed Este; lo stesso termine compare peraltro su un cippo confinario rinvenuto nei pressi della parrocchiale del capoluogo e risalente al 141 a.C.\nUna tradizione ritiene che Teolo fosse il luogo di nascita di Tito Livio, ma mancano delle testimonianze certe al riguardo.\nMedioevo.\nNel medioevo venne confermato l'interesse strategico della localit\u00e0 e sulla sommit\u00e0 della Rocca Pendice i vescovi di Padova eressero il castello di Speronella. A questo si contrapponeva, a breve distanza, il castello di Castelnuovo, retto dall'omonima famiglia feudale.\nDal punto di vista amministrativo, Teolo ebbe una certa importanza a partire dal XIII secolo, quando divenne sede di una podesteria compresa nel Comune di Padova. Conserv\u00f2 il suo ruolo di capoluogo anche durante la signoria dei Carraresi, come sede di vicaria.\nRilevante fu anche l'aspetto religioso, con la fondazione, sul monte della Madonna, del monastero benedettino di Sant'Antonio abate.\nPeriodo veneziano.\nAll'inizio del Quattrocento la signoria dei Carraresi fu abbattuta dalla Repubblica di Venezia. Con la Serenissima inizi\u00f2 un periodo di stabilit\u00e0 politica, che port\u00f2 una certa prosperit\u00e0 economica. Venne inoltre mantenuta la figura amministrativa del vicario, che venne a stabilirsi nel Palazzetto dei Vicari tuttora esistente al centro del paese.\n\u00c8 questo il periodo in cui alcune famiglie del patriziato veneziano, attratte dalle risorse naturali e dalla bellezza del luogo, iniziano a monopolizzare lo sfruttamento del territorio e ad erigervi le proprie ville.\nEt\u00e0 contemporanea.\nCon la caduta della Serenissima e l'arrivo di Napoleone, Teolo perse per un periodo la propria importanza amministrativa, ma venne ristabilita poco dopo erigendola a sede di distretto. Pare che questa decisione fu ispirata da un sonetto dell'abate Felice Dianin, che ricord\u00f2 l'importanza storica del centro quale luogo di nascita di Tito Livio. In seguito all'amministrazione napoleonica al Comune di Teolo venne annesso il territorio del piccolo Comune di Tramonte, s\u00ec che ora Tramonte \u00e8 una frazione.\nNel 1862, sotto l'amministrazione austriaca, vennero chiusi commissariato e pretura e la sede comunale fu spostata nella frazione Treponti, dove si trova attualmente.\nMonumenti e luoghi d'interesse.\nArchitetture civili.\nI dintorni di Teolo sono adatti al ciclismo amatoriale. Tra gli itinerari pi\u00f9 interessanti vi \u00e8 quello che dal centro del paese conduce al monte della Madonna che transita per l'ameno \"Valico delle Fiorine\". Numerose sono le ville sparse in tutte le frazioni (Villa Cavalli Lugli a Bresseo, Villa Rosa a Tramonte, complesso La Bembiana a Monterosso).\nNella Villa Cavalli Lugli a Bresseo sono state girate scene per alcuni film:\nNella Villa Vergani a Bresseo sono state girate quasi tutte le scene del film \"Grazie zia\" del 1968 diretto da Salvatore Samperi con Lisa Gastoni.\nTeolo \u00e8 sede del Museo di arte contemporanea Dino Formaggio, aperto nel 1993 nel Palazzetto dei Vicari, comprendente una raccolta di opere di autori quali Medardo Rosso, Dino Lanaro, Aligi Sassu e Renato Birolli.\nArchitetture militari.\nRuderi del castello di Speronella.\nSorgono in posizione dominante sulla cima della Rocca Pendice.\nDifficile collocarne le origini. I primi riferimenti risalgono all'XI secolo, quando era propriet\u00e0 del vescovo di Padova. Nel 1161, nell'ambito delle lotte tra potere civile ed ecclesiastico, questi dovette cederlo all'imperatore Federico Barbarossa ma gli fu restituito nel 1177.\nIn questo stesso periodo \u00e8 ambientata la leggenda che ha dato il nome al castello: qui il vicario imperiale Pagano, oppressore di Padova, vi aveva rinchiuso la giovane nobildonna Speronella Dalesmanini di cui si era innamorato. Fu liberata grazie a una rivolta del popolo padovano, fomentato dal padre e dal fidanzato della ragazza.\nTornando alla storia, nel 1320 venne attaccato dai Veronesi di Cangrande della Scala, ma resistette all'assedio. Successivamente pass\u00f2 sotto il controllo dei Carraresi che lo utilizzarono come prigione sino all'arrivo della Serenissima, nel 1405. Il periodo di pace che ne segu\u00ec rese inutile la fortezza che, passata alla famiglia Dondi dell'Orologio, fu convertita in palazzo di villeggiatura per poi venire definitivamente abbandonata.\nAree naturali.\nDal 1989 la maggior parte del territorio comunale ricade sotto la tutela del Parco regionale dei Colli Euganei.\nLa natura e la quiete dei Colli Euganei hanno ispirato generazioni di poeti, fra cui Francesco Petrarca, Percy Shelley, Lord Byron, Ugo Foscolo.\nChi volesse visitare i colli non deve aspettarsi una natura selvaggia, bens\u00ec un paesaggio culturale fortemente antropizzato e in cui la presenza dell'uomo e dell'agricoltura sono parte fondamentale. Ancor oggi il paesaggio \u00e8 caratterizzato dai vigneti e dai relativi terrazzamenti in trachite. In molti colli la flora boschiva originaria composta dal rovere, dal carpino bianco e dall'orniello \u00e8 stata sostituita nei secoli da aree coltivate e da altre specie con valenza economica come la robinia e il castagno, indice dell'intenso sfruttamento di questo territorio da parte dell'uomo.\nIl modo migliore per osservare la natura dei colli da vicino \u00e8 una gita a piedi in uno dei numerosi sentieri del parco. Alcune zone sono facilmente raggiungibili anche in bicicletta attraverso piste o sentieri ciclabili. In futuro \u00e8 prevista l'unione delle ciclabili preesistenti in un anello completo attorno ai colli (opera in parte gi\u00e0 realizzata).\nFra le specie animali presenti nei colli vale la pena ricordare i rapaci come il falco pellegrino, che gi\u00e0 da alcuni anni \u00e8 tornato a nidificare in alcune pareti rocciose (Rocca Pendice).\nCascata Schivanoia.\nNei pressi di Castelnuovo di Teolo si trova una piccola cascata immersa nel bosco; si tratta di un sito naturalistico molto suggestivo e decisamente singolare nel comprensorio dei Colli Euganei. La cascatella \u00e8 conosciuta con il nome di cascata Schivanoia, dal toponimo che identifica la localit\u00e0 in cui nel XV secolo la ricca famiglia dei Capodilista deteneva vasti possedimenti fondiari e una casa di villeggiatura (in passato il termine \"schivanoia\" indicava luoghi di svago in campagna).\nPer raggiungere questo ameno salto d'acqua si pu\u00f2 partire dal pi\u00f9 basso dei 6 tornanti della strada provinciale n\u00b043 che da Teolo sale a Castelnuovo, chiamata \"\u201cSperonella\u201d\": sulla destra si imbocca una stradella sterrata e si scende costeggiando un antico bosco di \"maronari\" (castagneto). Poco prima di giungere ad una casa colonica si gira a sinistra, imboccando un sentiero sempre in discesa che conduce ad un prato. Tenendo la sinistra si prosegue tra alberi di robinia e in breve tempo si comincia ad avvertire il suono dell'acqua che ci avvisa dell'imminente arrivo alla cascata.\nEsiste un percorso pi\u00f9 breve per raggiungere la cascata Schivanoia, ma con meno possibilit\u00e0 di parcheggiare l'auto. Il sentiero parte infatti in corrispondenza del 3\u00b0 tornante della SP43, dove si trova un piccolo slargo sul ciglio della carreggiata; qui \u00e8 stato installato un interessante pannello informativo del Parco Regionale dei Colli Euganei, che descrive la flora e la fauna del Castagneto Schivanoia. Il sentiero si addentra subito nel bosco di castagni secolari; dopo poche centinaia di metri si incontra un bivio in cui si deve prendere a destra e proseguire dritti fino ad una seconda biforcazione, alla quale si deve invece svoltare a sinistra. In poco tempo si raggiunge un grande prato, lo si costeggia stando sulla destra e al termine si prosegue sulla sinistra, lungo il serpeggiante e stretto sentiero tra in mezzo alle robinie conduce in pochi minuti alla cascata.\nPer arrivare sul corso d\u2019acqua che si trova infossato nella gola rocciosa, occorre imboccare il sentierino che scende sulla destra: percorrendolo si passa accanto ai ruderi di un vecchio mulino, testimonianza di un'attivit\u00e0 antropica ormai del tutto scomparsa. Una volta scesi all'altezza del letto del torrentello si riesce ad ammirare in tutta la sua bellezza la cascata, che non \u00e8 sicuramente imponente, ma risulta senz'altro emozionante per il contesto naturalistico in cui \u00e8 inserita.\nDal letto del calto Contea si pu\u00f2 osservare il filone-strato di roccia magmatica (latite) che, avendo formato un gradino morfologico nella vallata, ha dato origine al salto d'acqua. Il filone di latite si presenta molto pi\u00f9 resistente all'erosione dell'acqua rispetto alle rocce sedimentarie circostanti e proprio per questo motivo si \u00e8 verificato un distacco dei blocchi lungo le fratture verticali del filone stesso. Il sito esposto verso nord e protetto dalle pareti rocciose e dalla vegetazione, risulta essere una m\u00e8ta ideale anche nelle giornate estive pi\u00f9 afose.\nL'accesso alla cascata \u00e8 stato messo in sicurezza dall'Ente Parco attraverso l'installazione di una staccionata di protezione, in quanto le rocce risultano piuttosto scivolose a causa del fango e dell'umidit\u00e0 del luogo.\nCave di pietra.\nSe l'agricoltura \u00e8 parte integrante del paesaggio culturale euganeo, lo stesso non si pu\u00f2 dire delle troppe cave (di trachite, di marna e di calcare) aperte tra il 1950 e il 1970, le quali hanno creato delle ferite visibili anche a parecchi chilometri di distanza.\nLa legge n. 1097 del 29-11-1971, per la tutela delle bellezze naturali e ambientali dei Colli Euganei, ha poi imposto la immediata e definitiva cessazione di tutte le cave per la produzione di pietrame e pietrisco di ogni genere ed ha regolamentato pi\u00f9 severamente la continuazione di tutte le altre cave. In questo modo ora sono rimasti attivi solo quei pochi siti estrattivi (nessuno per\u00f2 nel territorio comunale di Teolo) fondamentali per la produzione di materiali lapidei di pregio, che vanno ad inserirsi nelle opere di restauro dei centri storici veneti, a partire da Venezia.\nEconomia.\nAgricoltura.\nLa vite \u00e8 sicuramente la coltura pi\u00f9 significativa del luogo (DOC dei Colli Euganei). Altri prodotti degni di nota della zona collinare sono l'olio d'oliva e il miele.\nAmbiente ed ecologia.\nNel comune di Teolo \u00e8 in funzione un impianto di fitodepurazione integrale, innovativo per impatto ambientale minimo e autosufficienza energetica; un progetto congiunto del Comune di Teolo, Etra e Parco Regionale dei Colli Euganei. Prima di questo intervento le acque usate dalle abitazioni nella zona alta di Teolo, in cui vivono pi\u00f9 di 150 abitanti, nella quale non esiste una rete fognaria che possa condurre i reflui al depuratore comunale, venivano trattate da tre vasche Imhoff, ma vista la valenza ambientale dell'area, situata all'interno del Parco Regionale dei Colli Euganei, si \u00e8 stabilito di integrare questo trattamento con un sistema di fitodepurazione, per migliorare l'efficacia del processo.\nCon particolare riferimento allo sfruttamento della risorsa geotermica, il Comune di Teolo partecipa al progetto europeo Energy Villab il cui obiettivo \u00e8 quello di \u201cmigliorare la qualit\u00e0 della vita per i cittadini del territorio attraverso l'adozione di tecnologie che facciano uso di energia rinnovabile\u201d che \u00e8 stato e sar\u00e0 di grande sostegno alla realizzazione di interventi rivolti al coinvolgimento e alla sensibilizzazione dei cittadini. Il progetto, infatti, prevede l'istituzione di un servizio innovativo in grado di far dialogare tra di loro i principali stakeholders del territorio quali: gli uffici comunali, i fornitori, gli installatori e gli utenti finali, ovvero i cittadini, interessati nello sviluppo e nelle applicazioni di tali tecnologie.\nCultura.\nEventi.\nFamoso \u00e8 il Campionato del mondo di Inline Downhill, spettacolare gara di discesa su pattini a rotelle dalla frazione di Castelnuovo fino a Teolo lungo la strada provinciale che collega i due abitati.\nRicco il calendario di manifestazioni tipiche, dalla \"sagra dello gnocco\" (in primavera) alla Festa del Villeggiante (in agosto), dalla Antica Fiera di Bresseo (seconda domenica di ottobre) alla Sagra dei Maroni (fine ottobre).\nL'offerta turistica propone strutture termali in localit\u00e0 Monteortone, inserite nel distretto termale euganeo di Abano Terme con alberghi a tre e quattro stelle. Inoltre tutto il territorio collinare \u00e8 ricco di B&amp;B, agriturismi con alloggio e strutture extra alberghiere per un totale di oltre 500 posti letto.\nInfrastrutture e trasporti.\nFra il 1911 e il 1937 Villa di Teolo ospit\u00f2 il capolinea della diramazione della tranvia Padova-Abano-Torreglia.\nSport.\nDel Comune di Teolo fanno parte:\nCentro Sportivo Euganeo.\nDal 1991 al 2014 il Calcio Padova si \u00e8 allenato al \"Centro Sportivo Euganeo\" situato a Teolo ai piedi dei Colli Euganei in frazione Bresseo. Comprende 5 campi, 1 Palestra (Privata \"Propriet\u00e0 Calcio Padova\") di cui uno con tribuna per 500 spettatori. L'utilizzo della struttura \u00e8 venuta meno nell'estate del 2014 a seguito dell'esclusione del Calcio Padova dai campionati nazionali."}
{"id": "4228", "revid": "6923", "url": "https://it.wikipedia.org/wiki?curid=4228", "title": "Teoria del caos", "text": "In matematica la teoria del caos \u00e8 lo studio, attraverso modelli propri della fisica matematica, dei sistemi dinamici che esibiscono una sensibilit\u00e0 esponenziale rispetto alle condizioni iniziali. I sistemi di questo tipo, pur governati da leggi deterministiche, sono in grado di esibire un'empirica casualit\u00e0 nell'evoluzione delle variabili dinamiche. Questo comportamento casuale \u00e8 solo apparente, dato che si manifesta nel momento in cui si confronta l'andamento temporale asintotico di due sistemi con configurazioni iniziali arbitrariamente simili tra loro.\nStoria.\nStoricamente la nascita dello studio dei fenomeni caotici si ha con il problema dei tre corpi, un problema di dinamica della fisica matematica applicato alla meccanica celeste, affrontato in primis dai matematici Joseph-Louis Lagrange e Henri Poincar\u00e9.\nLa nascita vera e propria di questa teoria scientifica, come corpo di conoscenze esteso, si verifica per\u00f2 nel 1963, quando Edward Norton Lorenz pubblica il suo articolo \"Deterministic Nonperiodic Flow\", nel quale tratta del comportamento caotico in un sistema semplice e deterministico, con la formazione di un attrattore strano.\nNegli anni successivi numerose scoperte in questo ambito fatte da Mitchell Feigenbaum, che scopr\u00ec l'universalit\u00e0 di alcune costanti a partire da uno studio sull'applicazione logistica, lo portarono ad una teoria sullo sviluppo della turbolenza nei fluidi. Il matematico belga David Ruelle e il fisico olandese Floris Takens furono i pionieri della teoria degli attrattori strani.\nDescrizione.\nNell'uso comune, \"\"caos\" significa \"stato di disordine\"\". Tuttavia, nella teoria del caos, il termine viene definito con maggiore precisione. Anche se non esiste una definizione matematica universalmente accettata di \"caos\", una definizione comunemente utilizzata afferma che un sistema dinamico deve avere le seguenti caratteristiche per essere classificato come caotico:\nDipendenza sensibile dalle condizioni iniziali.\n\"Dipendenza sensibile dalle condizioni iniziali\" significa che in un sistema caotico a variazioni infinitesime delle condizioni iniziali corrispondono variazioni significative del comportamento futuro. In altre parole, ogni configurazione di un sistema caotico \u00e8 arbitrariamente vicina ad un'altra con una traiettoria futura completamente diversa.\nLa sensibilit\u00e0 alle condizioni iniziali \u00e8 comunemente nota come \"effetto farfalla\", effetto cos\u00ec chiamato per via del titolo di una relazione presentata da Edward Norton Lorenz nel 1972 all'Associazione Americana per l'Avanzamento della Scienza a Washington, DC, dal titolo \"La prevedibilit\u00e0: Il battere delle ali di una farfalla in Brasile provoca un tornado in Texas?\". Il movimento delle ali di una farfalla rappresenta un piccolo cambiamento nella condizione iniziale del sistema, che provoca una catena di eventi che portano a fenomeni di scala sempre pi\u00f9 vasta. Se la farfalla non avesse sbattuto le ali, la traiettoria del sistema sarebbe stata molto diversa.\n\u00c8 stato dimostrato che in alcuni casi le ultime due propriet\u00e0 elencate sopra effettivamente implicano sensibilit\u00e0 alle condizioni iniziali, e se l'attenzione \u00e8 limitata a intervalli, la seconda propriet\u00e0 implica le altre due (un'alternativa, e in generale pi\u00f9 debole, definizione di caos utilizza solo le prime due propriet\u00e0 in lista sopra). \u00c8 interessante notare che la propriet\u00e0 con conseguenze pratiche pi\u00f9 significative, la sensibilit\u00e0 alle condizioni iniziali, \u00e8 ridondante nella definizione, poich\u00e9 implicita da due (o per gli intervalli, una) propriet\u00e0 puramente topologica, che sono quindi di maggiore interesse per i matematici.\nSe si hanno solo pochi dati dello stato sistema su cui basarsi, come spesso succede nelle simulazioni dei sistemi climatici, per via della sensibilit\u00e0 alle condizioni iniziali, possono essere fatte previsioni solo fino ad un certo punto nel tempo. Per le previsioni del tempo di solito questo punto \u00e8 di circa una settimana. Questo non vuol dire che non ci siano limiti prevedibili per il sistema, la temperatura sulla Terra non sar\u00e0 mai tale da far bollire gli oceani o da farli ghiacciare, ma sappiamo che aumenta e diminuisce durante l\u2019anno, anche se non possiamo prevedere esattamente quando e quanto. Una caratteristica peculiare di un sistema caotico, sebbene deterministico, \u00e8 quindi l'apparente impredicibilit\u00e0 delle traiettorie del sistema, dovuta alla forte sensibilit\u00e0 rispetto alle condizioni iniziali.\nIn termini pi\u00f9 matematici, l'esponente di Ljapunov misura il grado di sensibilit\u00e0 alle condizioni iniziali. Date due traiettorie di partenza nello spazio delle fasi infinitamente vicine con separazione iniziale formula_1, queste divergono nel futuro al tasso esponenziale di\ndove formula_3 \u00e8 il tempo e formula_4 \u00e8 l'esponente di Ljapunov. La velocit\u00e0 di separazione dipende dall'orientamento del vettore separazione iniziale, per cui vi \u00e8 un intero spettro di esponenti di Ljapunov. Il numero di esponenti di Ljapunov \u00e8 uguale al numero di dimensioni dello spazio delle fasi, anche se \u00e8 comune riferirsi solo per il pi\u00f9 grande. Per esempio, l'esponente di Ljapunov massimo \u00e8 pi\u00f9 spesso utilizzato perch\u00e9 determina la prevedibilit\u00e0 complessiva del sistema. Un esponente di Ljapunov massimo positivo \u00e8 generalmente considerato come un'indicazione che il sistema \u00e8 caotico.\nTransitivit\u00e0 topologica.\nLa \"transitivit\u00e0 topologica\" \u00e8 una propriet\u00e0 che implica che il sistema evolver\u00e0 nel tempo in modo che ogni data regione o insieme aperto nel suo spazio delle fasi si sovrapporr\u00e0 con qualsiasi altra regione data. In sostanza, le traiettorie del sistema dinamico caotico transiteranno nell'intero spazio delle fasi man mano che il tempo evolver\u00e0 (da qui \"transitivit\u00e0 topologica\": ogni regione dello spazio delle fasi di dominio del sistema dinamico verr\u00e0 raggiunta da un'orbita prima o poi). Questo concetto matematico di \"mescolamento\" corrisponde all'intuizione comune fornita ad esempio dalla dinamica caotica della miscela di due fluidi colorati.\nLa transitivit\u00e0 topologica \u00e8 spesso omessa dalle presentazioni divulgative della teoria del caos, che definiscono il caos con la sola sensibilit\u00e0 alle condizioni iniziali. Tuttavia, la dipendenza sensibile dalle condizioni iniziali da sola non d\u00e0 il caos. Per controesempio, consideriamo il semplice sistema dinamico prodotto da raddoppiare ripetutamente un valore iniziale. Questo sistema ha la dipendenza sensibile dalle condizioni iniziali ovunque, dal momento che qualsiasi coppia di punti vicini alla fine diventer\u00e0 ampiamente separata. Tuttavia, questo esempio non ha la transitivit\u00e0 topologica e quindi non \u00e8 caotico. Infatti, ha un comportamento estremamente semplice: tutti i punti tranne 0 tenderanno a infinito positivo o negativo.\nDensit\u00e0 delle orbite periodiche.\nAffinch\u00e9 un sistema caotico abbia un \"insieme denso di orbite periodiche\", ogni punto nello spazio deve essere arbitrariamente vicino ad un'orbita periodica. La mappa logistica unidimensionale definita da formula_5 \u00e8 uno dei pi\u00f9 semplici sistemi con un insieme denso di orbite periodiche. Ad esempio, formula_6 (uguale a circa 0,3454915 \u2192 0,9045085 \u2192 0,3454915) \u00e8 un'orbita instabile di periodo di 2, ed esistono orbite simili per periodi di 4, 8, 16, ecc, cio\u00e8 per tutti i periodi indicati dal teorema di Sharkovsky.\nIl teorema di Sharkovskii \u00e8 alla base della dimostrazione di Li e Yorke (1975) che qualsiasi sistema monodimensionale che presenta un ciclo regolare di periodo di tre visualizzer\u00e0 anche cicli regolari di ogni altra lunghezza nonch\u00e9 orbite completamente caotiche.\nAttrattore strano.\nQualche sistema dinamico, come la mappa logistica monodimensionale definita da \"x\" \u2192 4 \u00d7 (1 \u2013 \"x\"), mostra comportamenti caotici che si estendono in tutto spazio delle fasi, tuttavia \u00e8 possibile che l'andamento caotico sia confinato solo in certe regioni di esso. Il caso di maggior interesse sorge quando un largo insieme delle configurazioni iniziali tende a convergere in una delimitata regione di spazio, l'attrattore, dove avvengono fenomeni caotici.\nLa regione di spazio delimitata dall'attrattore pu\u00f2 avere dimensione intera, ma sorprendentemente questa non \u00e8 l'unica possibilit\u00e0. L'attrattore strano \u00e8 un attrattore con dimensione di Hausdorff non intera. La dimensione degli attrattori \u00e8 difficile da calcolare analiticamente e spesso viene stimata con simulazioni al computer. Per esempio la dimensione di Hausdorff dell'attrattore generato dalla mappa di H\u00e9non \u00e8 uguale a 1.26.\nUn modo semplice per visualizzare un attrattore caotico consiste nel partire con un punto nel bacino di attrazione dell'attrattore e quindi seguire la conseguente traiettoria. Dato che \u00e8 valida la condizione di transitivit\u00e0 topologica, questo equivale a produrre un'immagine dell'intero attrattore finale. Un esempio famoso di questo attrattore \u00e8 quello di Lorenz, la sua forma somiglia a quella di una farfalla.\nAl contrario dei punti fissi, cio\u00e8 attrattori monodimensionali, e dei cicli limite, con due dimensioni o pi\u00f9, gli attrattori che emergono dai sistemi caotici sono ricchi di dettagli e complessit\u00e0 e somigliano spesso a dei frattali. Strutture frattaliche possono emergere anche considerando la forma e il bordo di un bacino di attrazione di un attrattore, come ad esempio l'insieme di Julia.\nTransizione al caos.\nEsistono due tipi principali di transizioni in cui i sistemi dinamici passano da un comportamento regolare ad un comportamento caotico:\nEsempi.\nComportamenti caotici si incontrano in meteorologia (attrattore di Lorenz), climatologia, fluidodinamica (turbolenza), teoria del laser, ecologia.\nEsempi di modelli matematici di sistemi dinamici con transizione al caos:\nApplicazioni.\nLa teoria del caos si applica in molte discipline: matematica, fisica, chimica, biologia, dinamica di popolazione, informatica, geologia, ingegneria, economia, finanza, filosofia, politica, psicologia, e robotica.\nLa teoria del caos viene attualmente applicata anche allo studio medico dell'epilessia e specificamente alla predizione di attacchi apparentemente casuali attraverso l'osservazione delle condizioni iniziali.\nApplicazione nella finanza.\nLa teoria del caos \u00e8 stata anche utilizzata nelle critiche al Capital asset pricing model (CAPM). Il CAPM basa i suoi principi sul modello del \"mercato efficiente\" (IME), mentre la Teoria del caos contesta i principi di questo modello e la figura dell'investitore razionale, e soprattutto che il prezzo di un titolo sconti immediatamente tutte le informazioni che pervengono dal titolo stesso.\nSecondo i teorici gli investitori non reagiscono alle informazioni man mano che le ricevono, ma hanno memoria dei fatti passati, di quello che \u00e8 accaduto. I mercati funzionano secondo un'ottica dinamica e non lineare. Viene contestato anche l\"'indice beta\", per le difficolt\u00e0 che incontra da solo a misurare il rischio di un titolo. Troppi sono i fattori che possono inficiarlo e le diverse modalit\u00e0 di calcolo complicano ancora di pi\u00f9 la questione. Viene proposta l'esigenza di avere altri indicatori, come l'indicatore \"h\" che distingue una serie casuale da una normale. Se ha valore uguale a 0,5 \u00e8 casuale, se maggiore sar\u00e0 di tipo non normale.\nNei media e nella fiction.\nIl termine \"teoria del caos\" ha colpito parte dell'immaginario collettivo ed \u00e8 entrata a far parte della cultura pop, insieme all\"'effetto farfalla\". Quest'ultimo (inteso come l'influenza di fatti minimi sul corso degli eventi) era gi\u00e0 rappresentato in un racconto di Ray Bradbury, \"Rumore di tuono\", pubblicato nel 1952 e quindi antecedente alla teoria. Questo racconto viene da taluni ritenuto tra i \"precursori\". Un ulteriore rilevante riferimento letterario \u00e8 poi il romanzo di James Joyce \"Finnegans Wake\", per la creazione del neologismo \"caosmosi\", Un altro esempio \u00e8 uno dei personaggi del libro di Michael Crichton \"Jurassic Park\" e del film che ne venne tratto, Ian Malcolm, un matematico specializzato nella teoria del caos."}
{"id": "4229", "revid": "6923", "url": "https://it.wikipedia.org/wiki?curid=4229", "title": "Tomografia computerizzata", "text": "La tomografia computerizzata, in radiologia, indicata con l'acronimo TC o CT (dall'inglese \"computed tomography\"), \u00e8 una tecnica di indagine radiodiagnostica (diagnostica per immagini), con la quale \u00e8 possibile riprodurre immagini in sezione (tomografia) e tridimensionali dell'anatomia, create da un'analisi generata al computer, dell'attenuazione di un fascio di raggi X mentre passa attraverso una sezione corporea.\n\u00c8 nota anche come tomografia assiale computerizzata o TAC (in inglese CAT da \"computed axial tomography\"). Il principio \u00e8 che da proiezioni di un oggetto in molte direzioni (la perfezione si avrebbe solo con infinite proiezioni) si pu\u00f2 ricostruire l'immagine dell'oggetto. Inizialmente il software di elaborazione permetteva solo il piano assiale o trasversale, perpendicolare cio\u00e8 all'asse lungo del corpo. Il vero valore aggiunto delle macchine attuali per\u00f2 \u00e8 che le proiezioni non sono pi\u00f9 su piani distinti ma a spirale facendo scorrere il lettino su cui si trova il paziente. Ci\u00f2 permette successivamente di ottenere ricostruzioni tridimensionali del segmento corporeo esaminato.\nAnche se il suo utilizzo peculiare \u00e8 nel campo della medicina, la TC \u00e8 utilizzata anche in altri campi, come ad esempio test non distruttivi dei materiali; in questo ambito viene definita tomografia industriale computerizzata. Un altro esempio \u00e8 il suo utilizzo in archeologia per ottenere le immagini dei contenuti di sarcofagi o delle mummie.\nL'utilizzo della TC in ambito medico \u00e8 notevolmente aumentato nei due decenni a cavallo tra il XX e il XXI secolo. Si stima che pi\u00f9 di settanta milioni di scansioni vengano eseguite ogni anno negli Stati Uniti, ma che solo lo 0,4% dei casi di cancro nel Paese sia dovuto all'esposizione alle radiazioni dei raggi X utilizzati nelle scansioni TC.\nStoria.\nNel 1930 il radiologo italiano Alessandro Vallebona propose una tecnica per rappresentare un solo strato del corpo sulla pellicola radiografica, la stratigrafia. Sfruttando principi di geometria proiettiva, con la rotazione o pendolazione del tubo radiogeno tutti i piani al di sopra e al di sotto dello strato di interesse vengono eliminati. La stratigrafia ha rappresentato fino alla met\u00e0 degli anni ottanta uno dei pilastri della diagnostica radiologica. Con l'avvento del computer \u00e8 stata progressivamente soppiantata.\nLa metodica circolare alla base della tomografia assiale computerizzata fu inizialmente concepita, nel 1967, dall'ingegnere inglese Sir Godfrey Hounsfield che realizz\u00f2 la prima apparecchiatura TAC insieme al fisico sudafricano Allan Cormack presso il \"Central Research Laboratories\" della EMI a Hayes nel Regno Unito. Tali ricerche valsero ai due scienziati il premio Nobel per la medicina nel 1979 con la motivazione \"the development of computer assisted tomography\", premio che condivisero con Allan McLeod Cormack della Tufts University del Massachusetts, il quale propose indipendentemente dai due una tecnica simile. Il primo tomografo computerizzato commerciale consentiva esclusivamente lo studio delle strutture del cranio e fu installato all'Atkinson Morley Hospital di Londra nel 1971.\nIl prototipo originale del 1971 era caratterizzato da un'unit\u00e0 di scansione che ruotava di 180\u00b0, un grado alla volta, intorno alla testa del paziente, immagazzinando 160 immagini da ogni posizione, per un totale di immagini; tale procedimento richiedeva da 5 a oltre 10 minuti. Le immagini ottenute, quindi, venivano elaborate con algoritmi di ricostruzione algebrici grazie all'utilizzo di un grande calcolatore che impiegava 2 ore e mezzo per eseguire tali calcoli. Le immagini dell'encefalo cos\u00ec ottenute rendevano possibile apprezzare i diversi tessuti di cui esso \u00e8 composto; i medici riconobbero subito il valore e l'utilit\u00e0 di tale tecnologia e, nonostante il prezzo fosse molto elevato, circa \u00a0$, cifra considerevole per quel periodo, la EMI Corporation non ebbe difficolt\u00e0 a vendere il prodotto. Negli Stati Uniti la prima installazione di un tomografo computerizzato avvenne presso la \"Mayo Clinic\". In Italia la prima TAC EMI viene installato a Bologna nel 1974 presso l'Ospedale Bellaria a cura del prof. Giovanni Ruggiero che l'anno seguente sar\u00e0 eletto presidente della ESNR \u2013 European Society of Neuroradiology.\nInizialmente, fu opinione comune e fortemente radicata che l'innovativa tecnica non potesse in alcun modo travalicare l'ambito dello studio del cervello. Fu un radiologo americano di origine italiana, il professor Ralph Alfidi, ad avere l'intuizione che tale metodica poteva essere estesa all'intero corpo. Alfidi, allora direttore dell'Istituto di Radiologia dell'Universit\u00e0 di Cleveland, gi\u00e0 noto per i suoi studi sull'angiografia, era convinto che il principio della tomografia computerizzata fosse destinato ad avere una ben pi\u00f9 ampia utilizzazione. Circondato da un'atmosfera di scetticismo, Alfidi, con l'appoggio di un Hounsfield inizialmente titubante, ma via via sempre pi\u00f9 convinto della validit\u00e0 di questa idea, inizi\u00f2 un lungo periodo di ricerche. Gli esperimenti vennero attuati utilizzando macchinari realizzati nel 1972 dalla Technicare e culminarono nel 1975 con l'effettuazione del primo impiego della TAC per lo studio dell'addome.\nIl primo sistema TC in grado di realizzare immagini di qualsiasi parte del corpo fu l'ACTA (\"Automatic Computerized Transverse Axial\") progettato da Robert Ledley, presso la Georgetown University. Questa macchina possedeva, come rilevatori, 30 tubi fotomoltiplicatori ed era in grado di completare una scansione in soli nove cicli di traslazione/rotazione, una velocit\u00e0 molto superiore a quella dell'apparecchiatura della EMI. Utilizzava 34 calcolatori PDP-11 sia per comandare i servo-meccanismi, sia per acquisire ed elaborare le immagini. La casa farmaceutica Pfizer acquista il prototipo dall'universit\u00e0, insieme con i diritti per la fabbricazione di esso. Pfizer ha iniziato quindi a commercializzare il modello, chiamandolo \"200FS\" (\"FS\" significa \u201cscansione veloce\u201d), ottenendo un grande successo nelle vendite. Questa apparecchiatura produceva immagini in una matrice di 256\u00d7256, consentendo una molto migliore risoluzione spaziale rispetto a quella della EMI che era di 80\u00d780.\nDa questo momento in poi la tecnologia della TAC miglior\u00f2 costantemente, anche grazie alla sempre maggiore capacit\u00e0 di calcolo dei computer. I grandi miglioramenti nella velocit\u00e0 di scansione, nel numero di proiezioni acquisibili e nella qualit\u00e0 delle immagini, sono stati fondamentali perch\u00e9 tale tecnologia venisse presa in considerazione anche per l'imaging cardiaco. Nel 2008 Siemens ha introdotto una nuova generazione di scanner in grado di acquisire un volume di una certa dimensione in meno di 1 secondo, una velocit\u00e0 sufficiente per produrre immagini nitide di cuori che battono e delle arterie coronarie.\nMetodica.\nLa legge dell'assorbimento dei raggi X spiega come, dato un fascio di raggi X di una certa intensit\u00e0 iniziale formula_1, esso venga attenuato in intensit\u00e0 formula_2 in misura esponenzialmente decrescente al coefficiente di attenuazione di massa formula_3 e al cammino percorso nel mezzo formula_4. Il coefficiente di attenuazione di massa dipende dalla densit\u00e0 formula_5 del materiale attraversato e dall'energia formula_6 del fascio di raggi X.\nformula_7\nQuindi il fascio di raggi X attraversando un oggetto verr\u00e0 attenuato tanto pi\u00f9 quanto attraverser\u00e0 materiali ad alto numero atomico, tanto pi\u00f9 sar\u00e0 bassa l'energia e maggiore sar\u00e0 lo spessore attraversato; viceversa, se attraversa un materiale a bassa densit\u00e0, percorre uno spessore piccolo e l'energia \u00e8 pi\u00f9 alta, allora l'attenuazione sar\u00e0 minore. Questo \u00e8 il motivo per cui nelle radiografie analogiche gli oggetti a densit\u00e0 maggiore appaiono chiari (massima attenuazione) e gli oggetti a densit\u00e0 minore appaiono pi\u00f9 scuri (minima attenuazione).\nIl principio iniziale su cui si basa la ricostruzione tomografica \u00e8 che acquisendo tante proiezioni radiografiche dello stesso oggetto ad angolazioni diverse \u00e8 possibile ricostruire l'oggetto nelle due dimensioni.\nPer ottenere la terza dimensione si utilizzano complessi algoritmi matematici che elaborano i pixel delle successive scansioni tra i quali i metodi di retroproiezione filtrata (algoritmo Filtered Back Projection, FBP) se il fascio di raggi X \u00e8 parallelo o a ventaglio, il metodo di Feldkamp se il fascio \u00e8 conico oppure metodi iterativi. Ovviamente per poter applicare questi algoritmi \u00e8 necessario riprendere le proiezioni radiografiche in immagini digitali cio\u00e8 una matrice di numeri organizzata il cui pi\u00f9 piccolo elemento \u00e8 chiamato pixel e il valore al suo interno \u00e8 un numero in scala di grigi a cui corrisponde una misura dell'attenuazione del fascio in quel punto. Dopo aver applicato gli algoritmi di ricostruzione si ottiene un'immagine digitale che rappresenta la distribuzione della densit\u00e0 dell'oggetto in una sua sezione interna (slice) e il cui pi\u00f9 piccolo elemento viene chiamato voxel in quanto si tratta di un elemento di volume. Quanto pi\u00f9 piccolo \u00e8 il volume rappresentato da un voxel, tanto maggiore \u00e8 la risoluzione spaziale. Per velocizzare le acquisizioni ora sono concatenate in acquisizioni di dati con movimento a spirale ottenuto muovendo non il gantry ovviamente ma il lettino col paziente durante l'acquisizione della riga di dati iniziali (dati h).\nAl fine di confrontare i risultati della tomografia ottenuti da diversi strumenti tomografici si definisce e si prende a riferimento la Scala di Hounsfield. L'unit\u00e0 di misura dei valori numerici ricostruiti \u00e8 HU (unit\u00e0 di Hounsfield). Il numero all'interno del voxel \u00e8 detto formula_8, rappresenta la densit\u00e0 dell'oggetto in quel punto e si misura in HU se opportunamente calibrato secondo la seguente relazione:\nformula_9\nLa formula per il calcolo delle HU evidenzia come l'acqua venga presa a riferimento. Infatti il numero CT dell'acqua \u00e8 ovviamente 0 HU; la densit\u00e0 dell'aria \u00e8 considerata nulla formula_10 e quindi il numero CT dell'aria assume un valore di -1000 HU; per l'osso, che ha una densit\u00e0 all'incirca doppia di quella dell'acqua, il numero CT \u00e8 +1000 HU.\nLe dimensioni di un'immagine tomografica in uno scanner medicale standard sono normalmente di 512\u00d7512 voxel e profondit\u00e0 di 16 bit/pixel, anche se la tecnologia attuale permette di ottenere risultati anche migliori sia in termini di numero di voxel sia di risoluzione spaziale.\nLa metodica TC consente risultati migliori della radiologia tradizionale per quanto riguarda la differenziazione dei tessuti molli.\nInfatti la TC produce un volume di dati che possono essere manipolati, attraverso un sistema noto come \"windowing\", per visualizzare le varie strutture anatomiche interne di un corpo in base alla loro capacit\u00e0 di attenuare il fascio di raggi X.\nLo studio TC, a seconda dei distretti corporei e degli organi da valutare, pu\u00f2 essere implementato con l'infusione di mezzo di contrasto endovenoso organo-iodato, che consente una migliore differenziazione di strutture con densit\u00e0 simile, o la valutazione della stessa struttura in tempi diversi, con acquisizioni multiple delle immagini e attraverso l'uso di un iniettore a flusso variabile.\nQuesto strumento diagnostico permette di settare lo spessore delle scansioni, che a seconda della tecnologia della macchia pu\u00f2 influire in modo differente sulla regolazione, lo spessore minimo impostabile \u00e8 generalmente 0,5\u00a0mm, questo parametro oltre a influire sul numero delle scansioni, delle radiazioni e in alcuni casi anche sulla velocit\u00e0 d'esecuzione, ha effetti anche sulla precisione e dettaglio dell'immagine.\nIl tomografo computerizzato.\nL'emettitore del fascio di raggi X ruota attorno al paziente e il rivelatore, al lato opposto, raccoglie l'immagine di una sezione del paziente; il lettino del paziente scorre in modo molto preciso e determinabile all'interno di un tunnel di scansione, presentando a ogni giro una sezione diversa del corpo. Le sequenze di immagini, assieme alle informazioni dell'angolo di ripresa, sono elaborate da un computer, che presenta il risultato sul monitor.\nTale risultato \u00e8 costituito da una serie di sezioni non necessariamente contigue di spessore preimpostato: l'insieme delle sezioni ricostruite costituiscono i dati inerenti al volume di scansione che possono essere ricostruiti da un software di rendering tridimensionale per produrre immagini tomografiche di qualsiasi piano spaziale (frontale, sagittale, assiale) o, in alternativa, per ottenere immagini tridimensionali o endoscopiche. Per ottenere le immagini tomografiche del paziente a partire dai dati \"grezzi\" della scansione (RAW Data) il computer dedicato alla ricostruzione impiega complessi algoritmi matematici di ricostruzione dell'immagine. I processi pi\u00f9 importanti per ottenere le immagini dai dati grezzi sono la convoluzione e la retroproiezione o backprojection (trasformata di Radon). Le immagini di partenza di tutte le sezioni vengono normalmente registrate su un sistema di archiviazione (PACS) e le sezioni pi\u00f9 importanti vengono talvolta stampate su pellicola. Il rivelatore ad alta efficienza \u00e8 normalmente costituito da cesio ioduro, calcio fluoruro, cadmio tungstato.\nLe \"generazioni\" dei tomografi computerizzati.\nI primi modelli di tomografi computerizzati, chiamati in seguito di \"prima generazione\", erano costituito da un tubo radiogeno che emetteva un fascio lineare di raggi X. Per eseguire una scansione il tubo radiogeno compiva prima una traslazione e poi una rotazione di un grado; questi due movimenti venivano ripetuti per 180 volte al fine di ottenere una rotazione complessiva intorno al paziente di 180\u00b0 per un totale di 28\u00a0800 acquisizioni (180 proiezioni angolari X 160 raggi di proiezione). Solidale al tubo radiogeno e posto in posizione diametralmente opposta, vi era un unico detettore, in grado di rilevare l'attenuazione del fascio di raggi X. Il valore dell'attenuazione veniva poi trasformato in un segnale elettrico che, rielaborato, permetteva di calcolare la densit\u00e0 del volume di corpo che era stato attraversato e da qui ricostruire le immagini assiali. Generalmente, queste apparecchiature erano molto lente (per via della lunga sequenza di traslazioni e rotazioni) e in grado di produrre immagini solamente di bassa risoluzione spaziale.\nLa \"seconda generazione\" di tomografi, introdotta dal 1974 presso la \"Cleveland Clinic\", present\u00f2 notevoli progressi. Per prima cosa la geometria del fascio radiante da lineare \u00e8 diventata \u201ca ventaglio\u201d, con un'ampiezza di 20-30 gradi, e conseguentemente \u00e8 aumentato il numero dei detettori che \u00e8 passato da 1 a un gruppo di 20-30 (sempre solidali e contrapposti al tubo radiogeno). Ci\u00f2 ha permesso di evitare al tubo radiogeno il movimento di traslazione, lasciando solo quello di rotazione intorno al paziente, con un conseguente notevole risparmio di tempo (una singola scansione con questa generazione di tomografi comportava solo alcune decine di secondi) e di complessit\u00e0 meccanica.\nGrazie a un miglioramento della tecnologia, piuttosto che l'applicazione di principi di funzionamento innovativi, i tomografi di \"terza generazione\" (introdotti nel 1975) soppiantarono quelli delle generazioni precedenti ed ebbero un tale successo che sono a oggi la tipologia pi\u00f9 diffusa. Essi si differenziano da quelli della seconda generazione per via del fascio a raggi X ancora pi\u00f9 ampio (dai 30 ai 50 gradi) tanto da riuscire a comprendere l'intera porzione anatomica da studiare. Anche il numero dei detettori risulta ampiamente aumentato, raggiungendo le diverse centinaia di elementi. I detettori, inoltre, spesso vengono disposti su pi\u00f9 di una fila, in modo da poter acquisire pi\u00f9 sezioni in un'unica rotazione del tubo, rendendo l'acquisizione estremamente veloce tanto da poter essere utilizzata per lo studio del cuore in movimento.\nNei primi modelli, a una rotazione ne seguiva un'altra nel senso inverso, in modo che i cavi di alimentazione ritornassero nella posizione di partenza, senza attorcigliarsi. Tale metodica obbligava all'acquisizione di un solo strato per volta. A partire dal 1989, venne introdotta un'ulteriore caratteristica fondamentale per velocizzare l'esecuzione dell'intero esame: l'eliminazione dei cavi di alimentazione del tubo radiogeno che impedivano la rotazione continua dello stesso, in vantaggio dell'adozione di contatti striscianti che forniscono l'energia elettrica al tubo. Identica tecnica \u00e8 utilizzata per le linee di dati dei detettori che rimangono solidali al tubo. Grazie a tutto ci\u00f2, i tomografi di terza generazione sono in grado di eseguire acquisizioni con voxel isotropico (delle stesse dimensioni sui tre lati) e a spirale, con la conseguente possibilit\u00e0 di ricostruire le immagini su pi\u00f9 piani e tridimensionalmente.\nI tomografi di \"quarta generazione\" presentavano sensori fissi disposti circolarmente su tutto l'anello del gantry e sono stati abbandonati.\nI tomografi moderni derivano da quelli di terza generazione ma hanno una caratteristica fondamentale, quella di acquisire a spirale: nei tomografi a rotazione continua unidirezionale infatti il tubo radiogeno e i rilevatori sono montati su un anello rotante che si alimenta a \"contatti striscianti\" (slip ring), senza pi\u00f9 il problema dei cavi che si attorcigliano. Questa metodica consente l'acquisizione delle immagini in modo continuo: mentre il tavolo che porta il paziente si muove su un piano di scorrimento, i piani di scansione descrivono un'elica attorno al paziente, ottenendo una scansione \"a spirale\". Ultimamente la tecnica di scansione adottata \u00e8 la volumetrica. L\u2019evoluzione tecnologica ha infatti permesso di ottenere detettori molto larghi; ad esempio l\u2019ultima generazione di TAC Toshiba/Canon permette un'acquisizione istantanea di 320 canali dalla larghezza di 0,5 millimetri ciascuno, ottenendo cos\u00ec un'acquisizione volumetrica di 160 millimetri di profondit\u00e1 in meno di mezzo secondo.\nTecnologia multistrato.\nI tomografi computerizzati a multi-strato sono una nuova famiglia di tomografi ad alto livello di dettaglio anatomico (fino a 0,5\u00a0mm) e di recente introduzione della quale i primi esempi risalgono al 1998.\nUna corona di sensori (detti detettori) registra l'attenuazione di un fascio radiogeno (raggi X) rotante intorno a un soggetto e trasformano attraverso elaborazioni matematiche questi dati in immagini leggibili da radiologi esperti. Le prime TC multistrato (o \"multislice\") avevano due corone di detettori.\nA oggi le migliori hanno 640 file di detettori. Sono possibili indagini accurate di endoscopia virtuale del colon in alternativa al clisma opaco (ma la colonscopia a fibre ottiche conserva il vantaggio dell'analisi bioptica della eventuale lesione o addirittura della sua estemporanea asportazione - ad esempio, un piccolo polipo). Un'altra importante applicazione \u00e8 l'analisi vascolare di piccole arterie come le coronarie che si possono studiare, in soggetti non affetti da patologia acuta, in alternativa alla pi\u00f9 invasiva coronarografia, e gli esami cardiologici dove la TAC multi-strato consente lo studio del cuore in un solo battito cardiaco, riducendo al minimo possibile le dosi di radiazione previste per il paziente. In generale, le immagini prodotte consentono un dettaglio anatomico eccezionale a fronte per\u00f2 di un consistente aumento della dose efficace di radiazioni al paziente, ragione per cui \u00e8 molto importante la giustificazione razionale all'esame diagnostico.\nAltrettanto importante \u00e8 che la dose somministrata sia la minima indispensabile per ottenere il risultato diagnostico voluto (in inglese ALARA = \"as low as reasonably achievable\", tanto bassa quanto ragionevolmente ottenibile).\n esistono metodiche di TC dette \"Dual Energy\", che consentono di ridurre ulteriormente la dose alla popolazione, utilizzando due tubi di tensione diversa, risparmiando il passaggio della scansione senza mezzo di contrasto (l'immagine si pu\u00f2 ottenere confrontando le due immagini ottenute e sottraendo le U.H. del contrasto).\nTomografi computerizzati a spirale.\nI tomografi spiroidei pi\u00f9 comuni compiono una rotazione in pi\u00f9 o meno un secondo e consentono un'acquisizione completa di un volume corporeo in 40 secondi - un minuto: questa avviene in un'unica apnea, riducendo gli artefatti di movimento del paziente. I moderni tomografi multistrato possono impiegare anche solo pochi secondi, ottenendo decine di scansioni per ogni singola rotazione. Tomografi superveloci possono consentire lo studio del cuore. Recentemente \u00e8 stata ideata anche una tecnica che consente l'esecuzione di una vera e propria colonscopia virtuale.\nSempre recentemente si assiste alla comparsa di TC con doppio tubo radiogeno, dette \"dual source\". Queste TC dispongono per l'appunto di due tubi radiogeni che funzionano a differenti energie; in questo modo, a causa della differente attenuazione dei tessuti sulle radiazioni a energia differente, si riesce ad avere una risoluzione di contrasto migliore.\nImpiego clinico.\nStudio del cranio e dell'encefalo.\nUno degli utilizzi pi\u00f9 frequenti, tanto da diventare il \"gold standard\" per la diagnosi di molte patologie, della tomografia computerizzata \u00e8 lo studio del cranio e dell'encefalo. La complessit\u00e0 di questa regione anatomica e la presenza di numerose strutture sovrapposte, nonch\u00e9 la necessit\u00e0 di visualizzare dettagli spesso propedeutici a un intervento neurochirurgico, rende indispensabile la possibilit\u00e0 di ottenere immagini multi-planari ad alta risoluzione. Nonostante la risonanza magnetica stia acquisendo sempre maggiore importanza per quanto riguarda lo studio dell'encefalo, la TC garantisce tempi di esecuzione nettamente inferiori, non presenta problematiche relative alla presenza di forti campi magnetici e di claustrofobia, rendendo tale metodica la prima scelta, nonch\u00e9 la pi\u00f9 adatta in situazioni di emergenza come traumi cranici e sospetti ictus cerebrali (emorragici o ischemici).\nPer quanto riguarda lo studio dell'encefalo, l'esame consiste in una scansione (con o senza mezzo di contrasto) che comprenda la regione che va dal foro occipitale fino al vertice del cranio, seguendo un orientamento che pu\u00f2 basarsi su diversi piani anatomici (generalmente orbito-meatale o neuro-oculare). Lo studio pu\u00f2 essere completato da una ricostruzione multi-planare delle immagini ottenute tramite i tre piani spaziali. Solitamente la TC encefalo viene utilizzata per la diagnosi di lesioni cerebrali e cerebellari di varia eziologia, neoplasie, ictus, forme di demenza senile, idrocefali, ecc.\nAnche per lo studio delle strutture ossee del cranio la tomografia computerizzata pu\u00f2 trovare un largo impiego. Tramite questa metodica sono infatti spesso studiate le orbite, le rocche petrose nonch\u00e9 la sella turcica; lo studio delle ultime due trae particolare beneficio dalla possibilit\u00e0 di una ricostruzione MPR sul piano coronale. La TC rappresenta l'esame di elezione per lo studio dell'intero massiccio facciale per la ricerca di neoplasie, polipi dei seni paranasali, sinusite, processi infiammatori o per la valutazione di traumi.\nTomografi computerizzati con acquisizione volumetrica possono essere utilizzati, grazie all'impiego del mezzo di contrasto iodato, per approfonditi studi angiografici dei vasi che perfondono l'encefalo (arterie carotidi e poligono di Willis), di cui spesso \u00e8 richiesta una ricostruzione tridimensionale al fine di visualizzare al meglio la morfologia e l'eventuale presenza di aneurismi o stenosi.\nStudio delle arcate dentarie.\nLe limitazioni dell'ortopantomografo rendono in alcuni casi la tomografia computerizzata quasi indispensabile per lo studio delle arcate dentarie. In particolare, l'implantologia computer assistita necessita di immagini tridimensionali affinch\u00e9 possa essere effettuata la pianificazione dell'intervento. In particolare la tomografia computerizzata, in ambito di implantologia \u00e8 utile per la stima della qualit\u00e0 e quantit\u00e0 dell'osso dove verr\u00e0 posizionato l'impianto, nonch\u00e9 la valutazione degli spazi necessari affinch\u00e9 non si corra il rischio di lesionare il nervo alveolare o perforare il seno mascellare. Dalla fine degli anni 1990, alla tradizionale metodica, si \u00e8 affiancata la tomografia computerizzata cone beam, che utilizza un fascio a raggi X conico invece che \u201ca spazzola\u201d, la quale si sta sempre pi\u00f9 affermando in ambito odontoiatrico-maxillo facciale.\nStudio del collo.\nLa complessit\u00e0 delle strutture anatomiche presenti nel collo e la rapidit\u00e0 di esecuzione dell'esame rendono la tomografia computerizzata, insieme alla risonanza magnetica e all'ecografia, una delle metodiche di elezione per lo studio di questa regione. Se la valutazione di eventuali fratture trova nella TC il suo migliore strumento, essa pu\u00f2 essere efficacemente utilizzata, spesso ricorrendo anche alla somministrazione di mezzo di contrasto, per la ricerca di neoplasie benigne o maligne della rinofaringe, della laringe e della ipofaringe, nonch\u00e9 di linfomi. Lo studio della tiroide viene spesso eseguito tramite altre metodiche (come l'ecografia o la scintigrafia tiroidea) tuttavia anche la TC pu\u00f2 essere impiegata per la valutazione del gozzo tiroideo e dei tumori tiroidei, anche se spesso nei pazienti con ipertiroidismo \u00e8 necessario rinunciare all'utilizzo del mezzo di contrasto per evitare crisi tireotossiche.\nStudio del torace.\nStoricamente, dopo lo studio dell'encefalo, il torace \u00e8 il secondo distretto corporeo a essere stato studiato tramite tomografia computerizzata ricavando ottimi risultati, tanto da diventare la metodica diagnostica standard per molte patologie. Infatti, la radiografia del torace, nonostante sia di larghissimo impiego, risulta limitata a causa della sovrapposizione delle strutture anatomiche (problematica solo in parte superabile dall'esecuzione di due proiezioni perpendicolari) che dalla imprecisione su alcune patologie che non permette sempre di ottenere una diagnosi precisa. Inoltre, la risonanza magnetica, per via dei principi fisici alla base del suo funzionamento, poco si presta allo studio dei polmoni caratterizzati dalla presenza di ampi volumi di aria nonch\u00e9 da un continuo movimento (cos\u00ec come per il cuore) per il quale \u00e8 necessaria una metodica come la TC in grado di scansionare l'intero torace in pochi secondi.\nL'ampio uso della tomografia computerizzata per lo studio del torace ha portato allo sviluppo di particolari algoritmi di ricostruzione delle immagini, di filtri e di tecniche che permettono di ottimizzare l'esame a seconda dell'organo toracico esaminato e della patologia sospettata. Inoltre, questa metodica risulta fondamentale e praticamente esclusiva per guidare il radiologo interventista nella biopsia di tessuti presenti all'interno della cavit\u00e0 toracica.\nPer quanto riguarda i vasi sanguigni, la TC del torace trova larghissimo impegno nello studio dell'arco aortico, in particolare alla ricerca di aneurismi o dissecazioni nonch\u00e9 per la valutazione post-operatoria e nel \"follow up\". Grazie alla TC \u00e8 inoltre possibile diagnosticare la presenza di una tromboembolia polmonare. Tutti gli esami vascolari richiedono, solitamente, la somministrazione di mezzo di contrasto e spesso sono eseguiti in situazioni di emergenza dove la velocit\u00e0 della metodica risulta essere di fondamentale importanza.\nLo studio del polmone pu\u00f2 essere effettuato con grande precisione grazie alla TC per una moltitudine di patologie, al fine sia di giungere a una diagnosi definitiva sia per inquadrare meglio il paziente per successivi indagini. Le ricostruzioni multi-planari possono risultare molto utili nel caso della valutazione di un tumore polmonare o broncopolmonare al fine di conoscere al meglio la sua sede e i rapporti anatomici oltre alla identificazione della dimensione dei linfonodi. Un'acquisizione ad alta risoluzione pu\u00f2 essere fondamentale per una corretta valutazione di alcune patologie dell'apparato respiratorio inferiore come, ad esempio, fibrosi polmonare, bronchiettasie, stenosi delle vie respiratore, BPCO, asbestosi, polmoniti, tubercolosi polmonare, ecc.\nStudio del cuore.\nGrazie alla disponibilit\u00e0 sul mercato di tomografi computerizzati multi-strato sempre pi\u00f9 veloci in grado di acquisire notevoli volumi corporei in pochissimo tempo, \u00e8 stato possibile estendere l'utilizzo di tale metodica anche allo studio del muscolo cardiaco che nel soggetto vivo si presenta in continuo movimento. Numerosi studi sono stati effettuati per comparare la capacit\u00e0 prognostica dell'esame delle calcificazioni delle arterie coronarie tramite le tecniche non invasive come la TC multistrato, la \"electron beam tomography\" e la risonanza magnetica rispetto alla angiografia coronarica realizzata per via percutanea; al 2016 quest'ultima vanta ancora risultati iconografici migliori in particolare per quanto riguarda la risoluzione spaziale e il miglior rapporto segnale/rumore, tuttavia queste differenze si stanno attenuando grazie ai progressi tecnologici dei tomografi. Inoltre, l'acquisizione di immagini cardiache pu\u00f2 essere utile anche per la pianificazione di interventi cardiochirurgici, come quelli relativi alla valvola mitralica.\nGli scopi diagnostici per cui si pu\u00f2 ricorrere alla tomografia computerizzata in abito cardiologico sono la valutazione della calcificazione delle coronarie, lo studio morfologico del cuore, delle arterie coronariche e delle vene cardiache. L'esame si realizza con la somministrazione di mezzo di contrasto per via venosa e ci si avvale di un sistema (ve ne sono di vario tipo a seconda della casa costruttrice dell'apparecchiatura) per la sincronizzazione delle acquisizioni con la frequenza cardiaca, in modo da minimizzare gli artefatti da movimento ed escludere le fasi del ciclo cardiaco meno utili (tipicamente la diastole e la protodiastole). Questa tecnica risulta, tuttavia, poco efficace nei pazienti che presentano aritmia e dunque una maggiore variabilit\u00e0 nel ritmo cardiaco. Le immagini ottenute possono essere poi ricostruite con vari algoritmi, alcuni creati \"ad hoc\" per le indagini cardiache, a seconda della patologia da studiare e dalle necessit\u00e0 diagnostiche.\nSe l'utilizzo della TC \u00e8 certamente meno invasivo di una coronarografia realizzata per via percutanea, uno degli svantaggi \u00e8 l'alta dose (circa 8\u201310 mS) di radiazioni ionizzanti a cui deve essere sottoposto il paziente al fine di ottenere immagini a qualit\u00e0 sufficiente. Sono allo studio protocolli di acquisizione sempre pi\u00f9 efficaci in modo da poter ridurre sensibilmente tale dose.\nStudio dell'addome.\nVi sono molte situazioni cliniche che interessano la regione e gli organi addominali che possono essere studiate tramite tomografia computerizzata. Spesso, tali studi richiedono pi\u00f9 di una scansione in quanto \u00e8 necessario valutare le immagini sia senza mezzo di contrasto sia dopo la sua somministrazione, in modo da poter valutare al meglio la vascolarizzazione, caratterizzare alcune masse sospette, evidenziare i parenchimi e studiare il funzionamento dell'apparato urinario. Ci\u00f2 pu\u00f2 comportare l'esposizione a notevoli dosi di radiazioni ionizzanti.\nIl fegato e le vie biliari possono essere studiate tramite TC alla ricerca e per la caratterizzazione di lesioni focali benigne (come cisti ed emangiomi) o maligne (epatocarcinoma e colangiocarcinoma) e metastasi. La particolare vascolarizzazione del fegato (sistema portale) richiede spesso l'effettuazione di due o tre scansioni a distanza di alcuni minuti per valutare la diffusione del mezzo di contrasto nel tempo.\nIl pancreas viene studiato perlopi\u00f9 per la diagnosi di pancreatite acuta e cronica, nonch\u00e9 per i vari tumori che lo possono colpire.\nL'apparato urinario ben si presta a essere studiato con la TC. Acquisizioni effettuate pochi istanti dopo la somministrazione di mezzo di contrasto permettono di visualizzare ottimamente le arterie renali e la porzione corticale del rene. Dopo circa 80 secondi dalla somministrazione \u00e8 possibile visualizzare al meglio la regione midollare renale e osservare quindi le parti pi\u00f9 interne dell'organo. Dopo alcuni minuti, il mezzo di contrasto dovrebbe aver percorso gli ureteri e raggiunto la vescica, quindi immagini ottenute in questo momento possono dimostrare o meno la funzionalit\u00e0 renale e la perviet\u00e0 delle vie escretrici.\nAltri organi e strutture pelviche possono essere studiate tramite TC, alla ricerca di cisti, neoplasie, malformazioni, ecc. Tuttavia, vista la non indifferente dose di radiazioni, spesso si preferiscono (almeno in prima istanza) altre metodiche di imaging come l'ecografia e la risonanza magnetica. Discorso a parte pu\u00f2 essere fatto per il colon il quale, grazie ai progressi negli algoritmi di ricostruzione delle immagini, pu\u00f2 essere studiato tramite colonscopia virtuale che permette, senza il fastidio e i rischi della colonscopia tradizionale, di ricercare malformazioni, ostruzioni, diverticoli, patologie infiammatorie (diverticolite, malattia di Crohn, colite ulcerosa, ecc.), polipi e neoplasie. In certi contesti, la colonscopia virtuale \u00e8 stata proposta anche come indagine di \"screening\" per il carcinoma del colon-retto.\nInfine, tutti gli organi addominali possono essere valutati tramite TC in caso di un forte trauma che possa far sospettare delle lesioni a essi.\nStudio delle ossa e delle articolazioni.\nNonostante l'affermazione della risonanza magnetica nucleare per lo studio delle articolazioni abbia ridotto il campo di applicazione della tomografia computerizzata, la velocit\u00e0 di quest'ultima associata alla possibilit\u00e0 di ricostruzioni tridimensionali, hanno permesso alla TC di continuare a svolgere un ruolo di primo piano nella diagnosi di fratture complesse e nelle situazioni di urgenza. Tra i distretti ossei pi\u00f9 studiati in TC sempre pi\u00f9 spesso vi \u00e8 il bacino. Nonostante tutto ci\u00f2, soprattutto per motivi radioprotezionistici e di costi, le fratture di pi\u00f9 semplice diagnosi vengono valutate tramite radiografia tradizionale, relegando la tomografia per le situazioni dubbie e nei casi in cui non si abbia un paziente collaborante.\nSicuramente l'elemento scheletrico (l'osso) \u00e8 la porzione anatomica studiabile in TC con i migliori risultati, tuttavia, in particolari casi selezionati, l'utilizzo di mezzo di contrasto, sia per via endovenosa sia per iniezione intrarticolare, permette la visualizzazione degli elementi cartilaginei, muscolari e legamentosi. Talvolta la TC pu\u00f2 essere utilizzata come supporto per procedure come la biopsia ossea e il trattamento degli osteomi. La metodica pu\u00f2 essere, inoltre, utilizzata anche per la diagnosi e la valutazione in corso di trattamento dell'osteoporosi.\nInoltre anche la colonna vertebrale, nonostante la risonanza magnetica sia considerata il \"gold standard\" per molte sue patologie, pu\u00f2 essere studiata in TC, in particolare alla ricerca di ernia del disco, protrusioni, fratture o crolli vertebrali nonch\u00e9 patologie neoplastiche. Le ricostruzioni sui vari piani dello spazio sono spesso indispensabili per una corretta diagnosi.\nAltri utilizzi.\nAmbito industriale.\nIn ambito industriale, la tomografia computerizzata a raggi X viene utilizzata principalmente per produrre rappresentazioni, sia interne che esterne, tridimensionali di componenti. Gli scopi principali di queste applicazioni sono la ricerca di eventuali difetti, l'analisi dei guasti, la metrologia, l'analisi degli assiemi, il metodo degli elementi finiti basato su immagini e le applicazioni di ingegneria inversa. Le scansioni TC sono impiegate anche nell'imaging e nella conservazione degli oggetti museali.\nLa tomografia computerizzata ha trovato anche applicazione nella sicurezza dei trasporti (prevalentemente nella sicurezza aeroportuale) dove \u00e8 utilizzata in un contesto di analisi dei materiali per il rilevamento di esplosivi. Talvolta si ricorre a particolari algoritmi basati sulla visione artificiale in grado di analizzare le immagini prodotte dai tomografi per rilevare automaticamente oggetti potenzialmente pericolosi come, ad esempio, armi da fuoco, coltelli, contenitori di liquidi.\nImpiego in geologia.\nLa tomografia computerizzata viene abitualmente utilizzata negli studi geologici per rivelare rapidamente il contenuto di un campione ottenuto tramite carotaggio. I minerali densi come la pirite e la barite appaiono pi\u00f9 luminosi mentre quelli meno densi, come l'argilla, appaiono opachi nelle immagini TC."}
{"id": "4231", "revid": "148107", "url": "https://it.wikipedia.org/wiki?curid=4231", "title": "TAC", "text": ""}
{"id": "4232", "revid": "125684006", "url": "https://it.wikipedia.org/wiki?curid=4232", "title": "Tiggiano", "text": "Tiggiano (\"Tiscianu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel Capo di Leuca, a 58\u00a0km dal capoluogo provinciale, include un breve tratto della costa orientale del basso Salento. Fa parte dell'Unione dei comuni Terra di Leuca. Fa parte del Consorzio Intercomunale Capo Santa Maria di Leuca aderente all'associazione \"Borghi Autentici d'Italia\".\nGeografia fisica.\nTerritorio.\nIl territorio del comune di Tiggiano, che si estende per 7,5\u00a0km\u00b2 nella parte meridionale della provincia di Lecce, \u00e8 compreso tra gli 0 e i 141 metri sul livello del mare. Comprende un breve tratto del litorale adriatico e include la cinquecentesca Torre Nasparo. Dall'ottobre 2006 parte del suo territorio rientra nel Parco Costa Otranto - Santa Maria di Leuca e Bosco di Tricase, istituito dalla Regione Puglia allo scopo di salvaguardare la costa orientale del Salento, ricca di pregiati beni architettonici e di importanti specie animali e vegetali. La costa tiggianese, alta e rocciosa, \u00e8 impraticabile e non consente l'accesso diretto al mare. Lungo i pendii collinari della serra che degradano verso il mare \u00e8 situato il \"Bosco Le Chiuse\", un piccolo nucleo boschivo costituito prevalentemente da lecceta, che nelle aree con maggiore dislivello viene sostituito da una rada vegetazione arborea a quercia\nvallonea e da arbusti di terebinto. La zona immediatamente interna si caratterizza per un paesaggio rurale dominato da affioramenti di rocce calcaree, da piccoli appezzamenti di terreno delimitati dai muretti a secco e dalla presenza di pajare immerse tra olivi, fichi, perastri e macchia mediterranea.\nIl territorio comunale di Tiggiano confina a nord con il comune di Tricase, a ovest con il comune di Alessano, a sud con il comune di Corsano, a est con il Mare Adriatico.\nClima.\nDal punto di vista meteorologico Tiggiano rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +18,4\u00a0\u00b0C, mentre quella del mese pi\u00f9 caldo, agosto, si aggira sui +23,4\u00a0\u00b0C. Le precipitazioni medie annue, che si aggirano intorno ai 570\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl toponimo potrebbe essere un prediale e derivare dal nome latino di persona \"Tegius\" (o \"Tibius\") con l'aggiunta del suffisso -\"ano\" che indica appartenenza. Il nome potrebbe essere riferibile a un centurione romano, al quale furono assegnate queste terre nella ripartizione delle conquiste romane. Altre ipotesi fanno derivare l'etimologia dal latino \"Tegia\", che significa deposito di paglia, o ancora dal dio Giano, raffigurato nello stemma civico del paese.\nStoria.\nL'origine di Tiggiano \u00e8 da ricondurre al periodo della conquista romana del Salento, in seguito alla quale i territori furono ripartiti e assegnati ai centurioni romani. Successivamente accolse i superstiti del vicino casale di \"Valiano\", distrutto durante una incursione barbarica.I primi riferimenti scritti risalgono a un documento cartaceo del 1270 in cui Tiggiano entra a far parte della Contea di Alessano e del Principato di Taranto. Con l'arrivo degli Angioini nell'Italia meridionale, il re Roberto d'Angi\u00f2 concesse il feudo di Tiggiano al nobile francese Rodolfo De Alneto, per il sostegno apportato all'esercito angioino. Nel 1309 pass\u00f2 sotto il controllo della nobile famiglia otrantina degli Arcella, che costruirono una propria dimora signorile stabile, edificando una corte fortificata con torri e mura merlate. Successivamente si succedettero gli Orsini Del Balzo, i Gonzaga, i Brayda, i Trane e i Gallone di Tricase, i quali, nella persona del barone Don Stefano Gallone, nel 1640 vendettero il feudo al medico e filosofo Angelo Serafini da Morciano. I Serafini, che nel 1740 si legarono attraverso un matrimonio alla famiglia Pieve-Sauli di Gallipoli, ottennero nel 1641 il titolo di barone e governarono sino al 1806, anno di eversione della feudalit\u00e0. A questa famiglia si deve la costruzione, su antiche strutture difensive, dell'omonimo palazzo seicentesco dotato di un giardino all'italiana e di un bosco di lecci.\nSimboli.\nProfilo araldico dello stemma:\nProfilo araldico del gonfalone:\nSociet\u00e0.\nEvoluzione demografica.\nLa famosa attrice da premio Oscar statunitense Helen Mirren possiede una masseria a Tiggiano\nEtnie e minoranze straniere.\nAl 31 dicembre 2017 a Tiggiano risultano residenti 40 cittadini stranieri.\nLingue e dialetti.\nIl dialetto parlato a Tiggiano \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nNel comune di Tiggiano hanno sede una Scuola dell'infanzia, una Scuola primaria e una Scuola secondaria di primo grado appartenenti al locale Istituto Comprensivo Statale.\nEventi.\nNella mattinata del 19 gennaio si svolge la tradizionale fiera di animali, di attrezzi per l'agricoltura e di prodotti ortofrutticoli, tra i quali le \"scisciule\" (la giuggiola, nel vernacolo locale) e la \"pastinaca\", tipica variet\u00e0 di carota dal colore giallo-viola.\nEconomia.\nL'economia di Tiggiano, imperniata sull'agricoltura e sull'allevamento, negli ultimi anni, si \u00e8 diversificata con il nascere di laboratori artigianali. Vi \u00e8 la presenza di attivit\u00e0 operanti nel settore del TAC (Tessile, Abbigliamento, Calzature).\nInfrastrutture e trasporti.\nStrade.\nI collegamenti stradali che interessano il comune sono:\nFerrovie.\nIl comune di Tiggiano \u00e8 servito dall'omonima stazione ferroviaria posta sulla linea Maglie-Gagliano del Capo gestita dalle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "4233", "revid": "767487", "url": "https://it.wikipedia.org/wiki?curid=4233", "title": "The Code (film 2001)", "text": "The Code \u00e8 un film-documentario di Hannu Puttonen sulla storia di Linux, con le testimonianze dei protagonisti: Linus Torvalds, Richard Stallman, Alan Cox, Eric Raymond, Jon Maddog Hall, Theodore Ts'o, David S.Miller, Ari Lemmke, Eric Allman, Martti Tienari, Andrew Leonard, Robert Bob Young, Miguel de Icaza.\nTrama.\nNegli stessi anni in cui nasce il world wide web, cade il muro di Berlino, inizia la prima guerra del golfo e mentre Microsoft estende il suo impero, nacque anche il kernel Linux. Questo documentario ripercorre tutte le fasi salienti del suo sviluppo e della sua integrazione con il sistema GNU."}
{"id": "4237", "revid": "125891241", "url": "https://it.wikipedia.org/wiki?curid=4237", "title": "Tennis", "text": "Il tennis (il nome pu\u00f2 essere tradotto in italiano con un termine arcaico non pi\u00f9 in uso quale \u201c\"schiaffo palla\"\u201d) \u00e8 uno sport della racchetta che vede opposti due o quattro giocatori (due contro due, incontro di doppio) in un campo da gioco diviso in due met\u00e0 da una rete alta al centro e ai lati. \u00c8 considerato uno sport completo e armonico (sebbene fisicamente in parte asimmetrico) in quanto sono richieste al contempo ottime capacit\u00e0 fisiche (coordinazione, velocit\u00e0 e resistenza sulla distanza) e mentali (tecnica nei colpi, tattica, visione di gioco, riflessi e intuito).\nGeneralit\u00e0.\nI giocatori utilizzano una racchetta da tennis, con lo scopo di colpire la pallina. In passato le racchette avevano un telaio in legno, successivamente in leghe leggere, ora in grafite pura o mista a kevlar, fibra di vetro, tungsteno o basalto, con una corda monofilamento congiunta in diversi punti del telaio, in modo da formare una rete. Lo scopo del gioco \u00e8 colpire la palla per far s\u00ec che l'avversario, posto nell'altra met\u00e0 del campo da gioco, non possa ribatterla dopo il primo rimbalzo (l'obbligo del primo rimbalzo \u00e8 solo in risposta alla palla messa in gioco dalla battuta dell'avversario, nelle altre fasi del gioco \u00e8 consentito ribatterla anche al volo).\nSi potrebbe considerare un gioco completo se non fosse per lo sviluppo asimmetrico del corpo poich\u00e9, oltre alla forza fisica, alla precisione, alla destrezza, alla coordinazione e alla resistenza, fondamentali (soprattutto se lo sport \u00e8 praticato a livello agonistico) sono anche l'acume tattico e il fattore mentale: la maggior parte dei giocatori e delle giocatrici della \"top ten\" mondiale sono seguiti infatti da uno staff che comprende, oltre all'allenatore principale, uno psicologo, un nutrizionista, allenatori specializzati che si occupano dei vari colpi e dell'impostazione tattica in campo, un preparatore atletico e un manager. Un buon giocatore si distingue per la sua completezza in 4 fattori diversi: fisico, tecnico, tattico e mentale. L'ultimo \u00e8 probabilmente il pi\u00f9 complicato da allenare e sviluppare, in quanto solo giocando tanti match si impara a gestire la tensione, le proprie sensazioni e le emozioni.\nStoria.\nOrigine antica ed etimologia.\nL'origine del tennis potrebbe essere individuata o in giochi appartenenti alla cultura greco-romana o in un gioco praticato dai Longobardi, poi denominato \"pallacorda\", che, precedentemente giocato colpendo la palla con il palmo della mano coperta da un guanto, gi\u00e0 nel XV secolo adottava la racchetta. A quell'epoca la racchetta consisteva in un rudimentale piattocorde delle dimensioni di quattro palmi munito di un manico corrispondente alla lunghezza media di un avambraccio.\nLa prima occorrenza della parola \"tennis\", nella sua forma antiquata \"Tenes\", la si trova nella \"Cronaca di Firenze\" di Donato Velluti in cui si descrive l'evento che ne sarebbe stata l'origine: la visita, nel 1325, di alcuni cavalieri francesi a Firenze. Essi, giocando a una versione evoluta dell'italiana pallacorda, avevano l'uso di avvisare colui che riceveva la palla gridando \"tenez!\" (in francese, \"tenete!\").\nEvoluzione del regolamento.\nIl gallese Walter Clopton Wingfield stabil\u00ec un primo regolamento nel 1875 dando al gioco il nome di \"sphairistike\"; l'anno successivo incominci\u00f2 a diffondersi anche negli Stati Uniti. La regolamentazione definitiva \u00e8 del 1888, quando si costitu\u00ec l'associazione tennistica inglese.\nIn Italia il tennis fu introdotto insieme al calcio intorno al 1880 in Liguria. Nel 1894 fu fondata la Federazione italiana, ma rimase sempre uno sport d'\u00e9lite almeno fino al secondo dopoguerra.\nFondamentale per lo sviluppo del gioco fu la decisione del 1883 di dimezzare l'altezza della rete. Nel 1895 si svolse il primo campionato italiano per tennisti. Nel 1896 il tennis fu inserito nel programma dei primi Giochi olimpici moderni e vi rest\u00f2 sino al 1924, quando fu eliminato, quindi riammesso nel 1988. Nel 1900 fu contesa la prima Coppa Davis, ossia il trofeo che spetta annualmente alla squadra nazionale campione mondiale. La nazionale italiana lo vinse nel 1976; per le nazionali delle tenniste si disputa annualmente la Fed Cup (vinta dalla nazionale italiana nel 2006, nel 2009, nel 2010 e nel 2013).\nNel 1883 incominciarono le prime sfide tra professionisti in esibizioni di \"singolar tenzone\" e dopo si organizzarono regolarmente tornei professionistici che poi culminavano ogni anno nei campionati professionali di tennis. Nel 1968 la federazione internazionale accett\u00f2 il professionismo per tutti i tornei. Nel 1971 si adott\u00f2 il gioco decisivo (tie-break) sul punteggio di 8-8 che nel 1979 si ridusse a 6-6. Nel 1973 si ricorse all'uso dell'elaboratore elettronico per aggiornare quotidianamente le classifiche dei tennisti professionisti; sino ad allora le classifiche erano compilate da esperti per essere pubblicate su giornali e riviste specializzate. Il primo campo da tennis in Italia fu quello di Bordighera (Liguria), il Lawn Tennis Club, nel 1878. Nel 1986 incominciarono periodici controlli antidoping di giocatori professionisti e arbitri. Il materiale dei telai delle racchette \u00e8 passato dal legno al metallo per arrivare all'attuale materiale sintetico. Le corde intrecciate che un tempo erano composte dal budello animale sono poi state sostituite dal nylon o da altri materiali sintetici.\nDa considerare che le professioniste di quest'attivit\u00e0 atletica, grazie alla loro enorme popolarit\u00e0, negli ultimi decenni del secolo scorso sono diventate le prime atlete ad accumulare introiti paragonabili a quelli dei colleghi e attualmente alcune giovani campionesse avvenenti sono ritratte su copertine di riviste come le loro coetanee modelle famose. In base a statistiche solo indicative, poich\u00e9 attualmente \u00e8 impossibile essere scientificamente precisi, proprio per l'eccezionale successo popolare di tennisti e tenniste, molti esperti ritengono che il tennis sia lo sport pi\u00f9 seguito in generale dal pubblico televisivo mondiale. James Van Alen nel 1954 fond\u00f2 la International Tennis Hall of Fame che attualmente \u00e8 il pi\u00f9 grande museo di tennis nel mondo. Ha sede a Newport negli Stati Uniti, in questo museo sono custodite racchette, maglie, cappelli, foto di molti campioni e personalit\u00e0 illustri del tennis che vengono ammessi in qualit\u00e0 di membri: Nicola Pietrangeli \u00e8 diventato membro nel 1986, segu\u00ecto nel 2006 da Gianni Clerici, scrittore, giornalista e commentatore televisivo per Sky Italia.\nPopolarit\u00e0 in Italia.\nIn Italia un aumento della popolarit\u00e0 del tennis si verific\u00f2 grazie a Nicola Pietrangeli. Poi, negli anni settanta-anni ottanta, per i successi di Adriano Panatta, Corrado Barazzutti, Paolo Bertolucci e Tonino Zugarelli che, evitando di partecipare a una polemica politica sull'opportunit\u00e0 che l'Italia disputasse la finale di Coppa Davis nel Cile governato, dopo un violento colpo di Stato nel 1973, dal generale Augusto Pinochet, conquistarono nel 1976 la prima Coppa Davis per l'Italia. Questo traguardo non era mai stato raggiunto prima, neppure negli anni sessanta da Pietrangeli, Orlando Sirola, Beppe Merlo e Fausto Gardini, che furono sconfitti nella finale di Sydney del 1960 e in quella di Melbourne del 1961 dall'Australia. La Rai trasmise solo una breve sintesi della partita decisiva, commentata da Roma dal telecronista Guido Oddo.\nLa diffusione della pratica del tennis ebbe impulso anche grazie al successo di Adriano Panatta in tornei internazionali di grande importanza come gli Internazionali d'Italia che si svolgono a Roma e il Roland Garros di Parigi, nonch\u00e9 alla popolarit\u00e0 di campioni come Jimmy Connors, Bj\u00f6rn Borg, John McEnroe, Ivan Lendl, Mats Wilander, Stefan Edberg, Andre Agassi, Boris Becker, Chris Evert, Martina Navr\u00e1tilov\u00e1, Steffi Graf, Monica Seles. Inoltre in quegli anni Rai e Mediaset trasmettevano spesso tornei commentati prevalentemente da Giampiero Galeazzi e Rino Tommasi. \nLa popolarit\u00e0 del tennis in Italia diminu\u00ec a met\u00e0 degli anni novanta, quando entrarono in scena le televisioni a pagamento. Questo calo \u00e8 indissolubilmente legato alla sua cancellazione di fatto dai canali della tv generalista.\nNegli anni duemila il tennis gode di un netto aumento di popolarit\u00e0 grazie anche all'esaltazione mediatica del dualismo tra lo svizzero Roger Federer, titolare del maggior numero di vittorie nei tornei \"grandi slam\" (20), per molto tempo numero uno al mondo e considerato uno dei pi\u00f9 grandi tennisti di tutti i tempi, e lo spagnolo Rafael Nadal, vincitore di tredici edizioni del Roland Garros. In questi anni, per\u00f2, \u00e8 soprattutto il tennis femminile a regalare all'Italia le maggiori soddisfazioni, grazie alla conquista di quattro Fed Cup e alle numerose vittorie individuali di quattro tenniste che sono entrate tra le prime sette della classifica mondiale: Francesca Schiavone n. 4, Sara Errani n. 5, Flavia Pennetta n. 6, Roberta Vinci n. 7. A Schiavone, vincitrice del Roland Garros 2010 e finalista nel 2011, si deve il ritorno in chiaro, dopo tredici anni, di una partita del torneo francese e, in generale, di una partita di tennis in RAI dopo quattro anni dalla Coppa Davis e Fed Cup.\nLa sopraccitata finale ha avuto un ampio seguito, considerando che \u00e8 stata acquistata e posta in programmazione su Rai 2 circa venti ore prima dell'evento: due milioni di telespettatori per l'intero incontro, con punta di tre milioni e mezzo per il tie-break decisivo (dati Auditel). Nel 2015 la brindisina Pennetta e la tarantina Vinci disputarono la finale di US Open stabilendo un primato storico: mai due italiane, o italiani, si erano contese un titolo di torneo Slam prima di loro. Tale evento ebbe risonanza mondiale poich\u00e9 nelle semifinali eliminarono le prime due tenniste della classifica generale giocando colpi spettacolari e vincenti, che richiamarono in massa tifosi e appassionati per la finale: lo stadio centrale di New York risult\u00f2 tutto esaurito e molti non riuscirono a comprare i biglietti; per onorare le due tenniste, il capo di Governo italiano e il presidente del CONI nonch\u00e9 il presidente della FIT raggiunsero lo stadio con un aereo della flotta statale italiana. Inoltre l'incontro Pennetta-Vinci fu trasmesso gratuitamente in diretta dall'emittente televisiva Deejay TV - NOVE con le cerimonie di apertura e premiazione. A Brindisi e Taranto furono allestiti schermi giganti in piazze centrali.\nPer alcuni anni il tennis in chiaro \u00e8 stato limitato a quattro partite, cio\u00e8 una semifinale e la finale dei tornei maschile e femminile degli Internazionali d'Italia, trasmesse su Italia1, che dal 2004 al 2013 ha detenuto i diritti su queste fasi del massimo torneo italiano. Lo scenario cambia dal 2009 a causa di due fattori: l'ingresso di SuperTennis nel panorama televisivo italiano e il ritorno d'interesse originato dalle vittorie delle quattro tenniste italiane sopraccitate in tornei importanti. Per la prima volta dal 1998, la Rai torna ad acquisire i diritti del secondo Slam dell'anno trasmettendo incontri sui canali Rai Sport 1 e Rai Sport 2.\nRegolamento.\nIl tennis viene praticato da due giocatori contrapposti (o da due coppie di giocatori tra loro contrapposte) utilizzando una racchetta ciascuno e una pallina su un campo di gioco rettangolare diviso a met\u00e0 da una rete. Il campo pu\u00f2 essere in terra battuta, erba, cemento o materiale sintetico, all'aperto o al coperto.\nLo scopo del gioco \u00e8 di mandare la palla nel campo opposto, in zone delimitate da righe in base al tipo d'incontro (singolo o doppio), per far punto facendo toccare una volta a terra la palla nel campo avversario in modo che l'avversario non possa rispondere. Il punto si assegna anche quando l'avversario non riesce a far passare la palla sopra la rete e quando non riesce a prendere la battuta. La palla viene colpita con la racchetta, mai staccata dalla mano, al volo o dopo solamente un rimbalzo. Un colpo \u00e8 valido anche se la palla, nel rimbalzo a terra, tocca minimamente la riga esterna del campo valido (in) e per la restante la parte non valida del campo (out). \nCampo di gioco.\nIl rettangolo di gioco ha le dimensioni di x , compresi i corridoi laterali larghi che sono validi solo nelle partite di doppio. La rete divisoria ha un'altezza di al centro e ai pali di sostegno che devono trovarsi a fuori dal campo. Da ciascun lato della rete le linee a essa parallele sono distanti ; subito dopo sono tracciate le linee di battuta. Ai lati e al fondo del campo di gioco vi dev'essere spazio sufficiente per i movimenti del giocatore: rispettivamente di e , per le gare internazionali e nazionali \u00e8 e 5,50.\nLe cifre decimali che esprimono le misure del campo riflettono il fatto che il regolamento del gioco \u00e8 stato fissato nei paesi anglosassoni, dove sono in uso le unit\u00e0 di misura imperiali (yarde yd, piedi ft, pollici in) come unit\u00e0 di misura della lunghezza. Tali dimensioni, espresse in piedi (simbolo ft), sono infatti x , compresi i corridoi laterali, larghi 4' 6\". La rete divisoria ha un'altezza di al centro e 3' 6\" ai pali di sostegno. Da ciascun lato della rete e parallele a essa, a di distanza, sono tracciate le linee di battuta.\nPalla da tennis.\nLa palla \u00e8 in gomma rivestita da uno strato di feltro solitamente giallo per garantire la massima visibilit\u00e0, ha un diametro compreso tra e con una massa compresa tra e ; negli incontri dei tornei professionistici si usano sempre palle nuove che vengono cambiate dopo 7 giochi dall'inizio dell'incontro e poi ogni 9 giochi disputati (il motivo per cui si cambiano le palline per la prima volta dopo 7 giochi consiste nel fatto che esse vengono in parte consumate anche durante i palleggi preliminari all'incontro). La battuta \u00e8 affidata alternativamente a ciascun giocatore per un intero gioco. L'incontro \u00e8 diretto da un arbitro (o giudice di sedia) coadiuvato da giudici di linea e un giudice di rete.\nEvoluzione della racchetta.\nQuesto sport ha sub\u00ecto una completa rivoluzione con l'avvento delle racchette di grafite. Inizialmente furono adottate quelle in leghe di metallo, ma davano molte vibrazioni dopo ogni colpo. Rispetto alle racchette di legno, utilizzate fino agli anni ottanta, le nuove, per via della loro straordinaria leggerezza e del piatto corde molto pi\u00f9 uniforme, sono risultate essere un discreto vantaggio per i tennisti meno dotati tecnicamente perch\u00e9 le nuove racchette \"perdonano\" pi\u00f9 facilmente anche impatti con la palla non perfetti e soprattutto quelli dotati di pi\u00f9 potenza a causa della leggerezza. \nOggi la scelta della racchetta, soprattutto per i giocatori professionisti, tiene conto di tanti parametri, come l'ampiezza del piatto corde, lo schema secondo il quale quest'ultime sono disposte, il bilanciamento del peso , lo spessore del manico ed altri ancora.\nI punti.\nSet o partita.\nGli incontri si suddividono in partite; in base al tipo di torneo gli incontri sono al meglio delle 3 o 5 partite; un \"set\", o partita, \u00e8 costituito da 6 o pi\u00f9 giochi (in inglese \"game\"). Per vincere un set \u00e8 necessario arrivare a vincere sei game con almeno due game di vantaggio (6-0, 6-1, 6-2, 6-3 e 6-4). Sul punteggio di 5 game pari si deve quindi arrivare a vincere 7-5. Dal 1976, se i giocatori sono sul punteggio di 6-6, quando il regolamento del torneo lo prevede, si disputa il gioco decisivo chiamato con il termine inglese tie-break, per conseguire la vittoria per 7 giochi a 6. Solo i 4 tornei del Grande Slam si giocano al meglio dei 5 set. Il quinto set sul 6-6 per\u00f2 varia da Slam a Slam; all'Australian Open sul 6 pari del 5\u00ba set c'\u00e8 un tie-break ai 10 anzich\u00e9 ai 7, al Roland Garros si va a oltranza finch\u00e9 non ci sono due game di differenza (8-6, 9-7, ecc.), a Wimbledon il tie-break del 5\u00ba set viene giocato sul 12 pari e allo US Open sul 6-6 del 5\u00ba c'\u00e8 un tie-break tradizionale. Fino al 2018 anche la Coppa Davis si giocava 3 set su 5, ma la recente riforma di agosto 2018 ha cambiato il regolamento.\nGame o gioco.\nI punti vengono assegnati nella successione di \"15\", \"30\", \"40\", \"vittoria\" corrispondenti a una successione di quattro punti conquistati. La vittoria nel game si consegue con almeno due punti di vantaggio. Se i giocatori si trovano sul punteggio di 40 - 40, si va ai vantaggi, nei quali si aggiudica il \"game\" chi per primo ottiene due punti di vantaggio sull'avversario. Nei casi in cui per il tredicesimo gioco si utilizzi il \"tie-break\", i punti a esso relativi sono assegnati nella normale successione numerica (1, 2, 3, 4, ...): si aggiudica il \"tie-break\" chi per primo arriva a 7 punti con uno scarto minimo di due punti, altrimenti si continua fino a quando uno dei giocatori ottiene due punti di vantaggio (con il punteggio di 8-6, 9-7, 10-8, ecc.). Nel doppio questa regola \u00e8 stata sostituita dal \"killer point\" (punto decisivo), il punto vincente sul pareggio: chi realizza il primo punto, in situazione di parit\u00e0, vince il gioco.\nL'origine del punteggio 15 - 30 - 40 non \u00e8 certa, ma si pensa abbia radici medievali e francesi. Una possibile spiegazione \u00e8 basata sulla presenza di un orologio sul campo. Un movimento di un quarto della lancetta (una per giocatore) veniva fatto dopo ogni punto e il risultato passava da 15 a 30 a 45 e un giro completo significava \"gioco\". Poi, per motivi di giocabilit\u00e0, \u00e8 stato introdotto il \"vantaggio\", perci\u00f2 il terzo punto venne spostato in posizione \"40\", e non pi\u00f9 \"45\", che venne assegnato, appunto, al vantaggio.\nCalcolo del battitore e del campo di battuta.\nAlla fine di un set senza tie-break, per stabilire nel set successivo il giocatore a cui affidare l'esecuzione della battuta (battitore) e la met\u00e0 del campo di gioco da cui effettuare la battuta (met\u00e0 campo di battuta), si pu\u00f2 ricorrere alla seguente regola di calcolo:\nDividere per 2 la somma di tutti i game disputati nel set:\nSe il set termina con un tie-break (numero dispari di game gi\u00e0 disputati), il battitore del primo game del set successivo NON \u00e8 lo stesso del primo game del set appena terminato (ossia il primo battitore del tie-break).\nPer stabilire la met\u00e0 campo di battuta si pu\u00f2 considerare il numero di punti totalizzati nel tie-break dal giocatore che ha perso il tie-break appena terminato (spesso indicati tra parentesi nel punteggio del set):\nEsempio 1: supponiamo il set sia incominciato con il giocatore G1, nella met\u00e0 campo MC1, che batte sul giocatore G2, nella met\u00e0 campo MC2, e che il set sia terminato con punteggio 6-3. La somma totale dei game (9) diviso 2 ha come quoziente 4 (pari) e 1 come resto. Pertanto, nel game successivo (il primo del set successivo) il battitore \u00e8 G2 e la met\u00e0 campo di battuta \u00e8 MC1.\nEsempio 2: supponiamo che il set sia incominciato con il giocatore G1, nella met\u00e0 campo MC1, che batte sul giocatore G2, nella met\u00e0 campo MC2, e che sia terminato con punteggio 7-6(8). Il battitore del primo game del set successivo \u00e8 G2.\nIl numero di punti aggiudicati nel tie-break dal giocatore che ha perso il set (e il tie- break) \u00e8 pari a 8 (come riportato tra parentesi nel punteggio del set). Tale numero (maggiore di 6) diviso 3 ha come quoziente 2 (pari). Pertanto, la met\u00e0 campo di battuta del primo game del set successivo \u00e8 MC1.\nRipetizione della battuta (\"let\").\nChi serve deve far rimbalzare la palla dentro il rettangolo di campo situato a rete sul lato in cui si trova l'avversario. Si hanno due possibilit\u00e0 prima che il punto venga assegnato all'avversario. Esiste per\u00f2 un'eccezione: se la palla rimbalza nel rettangolo giusto, ma tocca prima il nastro bianco che delimita la rete, il servizio deve essere ripetuto senza intaccare le due possibilit\u00e0 appena dette. La ripetizione della battuta viene detta \"let\", o \"let's\", che deriva dal verbo inglese \"to let\" (lasciare) o dal sostantivo \"let\" (impedimento). In Italia \u00e8 di solito chiamata erroneamente \"net\" (in inglese \"rete\"), per via del fatto che la palla tocca il nastro della rete.\nA livello internazionale il termine \"let\" viene utilizzato in generale dall'arbitro per fermare il gioco e decretare che venga rigiocato il punto: l'uso di questo termine \u00e8 quindi indipendente dalla causa dell'interruzione del gioco. Oltre alla palla che tocca il nastro in seguito a un servizio, il \"let\" pu\u00f2 essere chiamato dall'arbitro quando egli ritiene che il gioco sia stato disturbato per i motivi pi\u00f9 svariati.\nNon esiste limite al numero di \"let\" consecutivi n\u00e9 alcuna penalit\u00e0 anche dopo numerosi \"let\".\nArbitraggio.\nL'arbitraggio negli incontri di tennis \u00e8 affidato al \"giudice di sedia\", che dall'alto della sua posizione al centro del campo riesce a valutare meglio il rimbalzo della palla sul campo di gioco, tenendo a mente o registrando il punteggio della partita; rileva il \"let\", somministrando eventuali \"warning\" e sanzioni ai giocatori secondo regolamento e decidendo sui punti pi\u00f9 dibattuti. I \"giudici di linea\" valutano invece il rimbalzo nei pressi delle linee di campo di fondo e laterali o del servizio chiamando eventualmente l'out e facendo un cenno con il braccio per testimoniare il punto del rimbalzo della palla rispetto alla linea (laterale destro, sinistro o profondo). Ad essi si attiene il giudice di sedia potendo anche ribaltare le loro decisioni. Inizialmente esisteva anche il \"giudice del net\" che rilevava con mano sul filo della rete il net, sostituito dagli anni 2000 dalla pi\u00f9 efficace e semplice tecnologia di un sensore meccanico-acustico.\nMoviola in campo.\nDal 2005 l'ITF ha introdotto la possibilit\u00e0, per qualsiasi torneo ufficiale riconosciuto, di installare sui campi da gioco la moviola, chiamata in inglese Hawk-Eye (occhio di falco) o anche \"challenge\": questo \u00e8 uno strumento utilizzato per verificare, tramite replay successivo al punto appena concluso, se la chiamata del giudice di linea (il quale segnala quando la palla esce dal campo prima del primo rimbalzo) \u00e8 corretta. La richiesta di utilizzo dell'Hawk-Eye deve essere effettuata immediatamente dal tennista interessato e convalidata dal giudice di sedia, il quale ha anche la facolt\u00e0 (quasi mai utilizzata) di rifiutare la chiamata qualora ritenesse che questa sia solo un pretesto per perdere tempo e recuperare fiato, in quanto la chiamata del giudice di linea \u00e8 palesemente corretta.\nIl giocatore pu\u00f2 anche interrompere a sua discrezione il punto qualora ritiene che la palla sia uscita prima del primo rimbalzo, laddove il giudice di linea l'abbia invece considerata in gioco. Ogni tennista ha a disposizione tre chiamate per ogni set pi\u00f9 una in supplemento per un eventuale tie break. L'utilizzo del Challenge pu\u00f2 dar vita a due situazioni: \nA oggi l'utilizzo dell'occhio di falco non \u00e8 obbligatorio per nessun torneo in quanto si tratta di un'attrezzatura molto costosa che va a gravare sugli organizzatori dei tornei stessi. Nonostante ci\u00f2, la moviola \u00e8 presente in praticamente tutti i campi principali dei tornei ATP Masters 1000 (solitamente in due o massimo tre campi) e in molti tornei ATP World Tour 500; l'unico torneo ad avere la moviola su tutti i campi \u00e8, dal 2011, il Master 1000 di Indian Wells. In questo fanno eccezione a tutti i livelli (tornei del Grande Slam, ATP Masters 1000 e cos\u00ec via) i campi in terra battuta: su questo tipo di campi, infatti, la pallina lascia un segno ben definito sul terreno che permette all'arbitro di stabilire, con un margine di errore minimo, se la pallina \u00e8 in campo o no; l'occhio di falco si rivela dunque inutile.\nOcchio di falco.\nHawk-Eye utilizza diverse macchine fotografiche posizionate intorno al campo (solitamente dieci) in modo da fotografare la palla in volo. Un computer triangola la posizione della palla in uno spazio tridimensionale e ripete il processo per il fotogramma successivo, poi unisce i punti e produce l'immagine animata che successivamente vediamo nei replay. Hawk-Eye inoltre tiene conto della compressione della palla e del suo scivolamento quando impatta la superficie (pu\u00f2 essere anche di ) ed \u00e8 accurato fino a (ovvero il \u201cpelo\u201d della palla). I giocatori possono usarlo solo tre volte per set con le possibilit\u00e0 che scalano solo se la pallina chiamata dal giocatore non modifica la decisione del giudice di linea o di sedia.\nParticolarit\u00e0 del punteggio.\nNel gioco del tennis \u00e8 paradossalmente possibile che chi segna pi\u00f9 punti possa perdere l'incontro. Ci\u00f2 accade in virt\u00f9 del fatto che il singolo gioco si assegna con il punteggio sopra citato. Per esempio: se i due giocatori terminano la partita o set con il punteggio di 7-5, concludendo ogni gioco ai vantaggi, il giocatore che vince la partita o set ha segnato 2 punti in pi\u00f9 dell'avversario per ogni game che vince in tale maniera.\nSupponendo che l'avversario vinca il secondo set per 6-0 (tutti i giochi ai vantaggi) avr\u00e0 realizzato in quel set 12 punti in pi\u00f9. \nPertanto il vincitore avr\u00e0 vinto i due set facendo in tutto 8 punti in pi\u00f9 dell'avversario, mentre quest'ultimo nell'unico set vinto ha fatto 12 punti in pi\u00f9. Anche in uno stesso set il giocatore che perde pu\u00f2 aver fatto pi\u00f9 punti dell'avversario; ad esempio, perdendo il set 7-5, se vince 5 game lasciando a 0 l'avversario (20 punti) e perde i 7 game ai vantaggi (-14 punti), fa addirittura 6 punti pi\u00f9 dell'avversario.\nIn termini \"pugilistici\" ai punti avrebbe vinto il giocatore che ha fatto meno set, cosa che nel tennis non conta. Lo stesso si pu\u00f2 dire per quanto riguarda i giochi vinti in totale, e l'esempio precedente (7-5, 0-6, 7-5) ne \u00e8 riprova. In definitiva il vincitore \u00e8 colui che avr\u00e0 totalizzato almeno 2 set negli incontri al meglio dei 3 set e almeno 3 set in quelli al meglio dei 5, previsti solo negli incontri maschili di Coppa Davis e dei tornei del Grande Slam.\nAustraliana.\nSi pratica anche una variante del tennis a livello amatoriale. Descrizione del \"gioco a rotazione dopo ogni game\": il giocatore singolo (a sorte per il primo gioco) \u00e8 quello che effettua il servizio e gioca sul campo del singolo; gli altri due giocatori (quello di \"destra\" e quello di \"sinistra\") giocano sul campo del doppio. Se il gioco, con le normali regole, viene vinto dal giocatore singolo, questo prende 2 punti, se dai giocatori in coppia questi prendono un punto ciascuno. Al termine del primo gioco il giocatore di \"destra\" raggiunge il giocatore singolo e giocheranno in coppia (il giocatore singolo a \"destra\"). Il punteggio di arrivo \u00e8 5.\nEsistono numerose altre varianti praticate a scopo di allenamento o per divertimento, tra le quali a titolo di esempio si ricorda il pittino.\nColpi fondamentali.\nI colpi fondamentali del tennis, ovvero i pi\u00f9 importanti, sono 4:\nPer tutti i colpi \u00e8 fondamentale una preparazione o movimento accurato che parta dal posizionamento laterale del corpo, dopo uno spostamento laterale o in avanzamento, nel punto giudicato opportuno dopo il rimbalzo della pallina (qualche metro dopo) nella propria met\u00e0 campo, prosegue con la concomitante apertura laterale e all'indietro della racchetta fino al colpo stesso del piatto corde con la palla. Fondamentali al riguardo sono gli spostamenti laterali lungo il campo con la velocit\u00e0 opportuna per contrastare i colpi dell'avversario.\nBattuta o servizio.\nLa battuta deve essere effettuata dal giocatore fermo oltre la linea di fondo del campo di gioco. Se un giocatore tocca questa linea con un piede, commette fallo di piede perdendo 1 punto; il giocatore dispone di 2 battute consecutive; sbagliandole entrambe consegna il punto all'avversario per \"doppio fallo\". La battuta si esegue di solito lanciando con la mano libera la palla verso l'alto, ma si deve tirare con la racchetta verso l'altra parte del campo: per esempio, se si batte dalla destra si tira la palla verso la sinistra e viceversa. Per regolamento la palla si pu\u00f2 lanciare con mano in qualsiasi direzione, quindi diverse volte i giocatori lanciano la palla lateralmente per effettuare una smorzata sorprendendo l'avversario. Se la palla tocca il nastro prima di atterrare entro le linee di battuta del campo avversario, il giudice di rete alza un braccio e il giudice di sedia dichiara il let annullando la battuta per farla ripetere.\nLa prima battuta di ogni \"game\" si effettua dalla parte destra del campo del giocatore battente mentre la successiva sulla sinistra, l'altra ancora sulla destra e cos\u00ec via in maniera alternata. Un riferimento importante su quale sia la posizione dalla quale battere \u00e8 il punteggio, ovvero: se la somma dei punti conquistati d\u00e0 un valore dispari, allora la battuta dovr\u00e0 essere eseguita a sinistra mentre se la somma \u00e8 pari, la battuta sar\u00e0 a destra. Ad esempio, se il punteggio \u00e8 di 40-15, si calcola che per ottenere 40 sono stati messi a segno tre punti (15, 30, 40) mentre l'avversario, per ottenere 15, ne ha segnati uno solo. La somma equivale a quattro punti messi a segno, e quindi, essendo pari, la battuta dovr\u00e0 avvenire a destra.\nUna buona battuta \u00e8 un requisito fondamentale per avere la meglio sull'avversario. Spesso la debolezza di un giocatore incomincia proprio con una battuta poco efficace. La meccanica della battuta, in linea generale, prevede il seguente movimento: la pallina viene alzata sopra il corpo, mentre un piede (il sinistro per i destrimani, il destro per i mancini) \u00e8 avanti di un piccolo passo rispetto al destro (sinistro per i mancini). La palla pu\u00f2 essere alzata in varie posizioni: generalmente viene portata sulla verticale della spalla destra o dell'occhio destro (per i mancini spalla oppure occhio sinistro), pi\u00f9 raramente in altre posizioni. Una volta alzata la palla, contemporaneamente alzare la racchetta sopra la spalla dell'impugnatura e portare il braccio all'indietro, flettendo il gomito. Quando la palla arriva all'altezza di tiro, stendere verso l'alto il braccio con un movimento rapido e secco, facendo attenzione a che il piatto della racchetta sia parallelo alla rete al punto di impatto con la palla. Eventualmente il piatto pu\u00f2 essere anche lievemente inclinato verso il basso, mai verso l'alto. Le spalle vanno tenute perpendicolari alla rete (o, per meglio dire, perpendicolari alla direzione da imprimere alla palla).\n\u00c8 importante il movimento delle gambe: vanno leggermente flesse, e il peso del corpo portato dal piede pi\u00f9 arretrato a quello pi\u00f9 avanzato nell'istante in cui si opera la battuta.\nEsiste anche la battuta tagliata: a seconda del taglio si possono aumentare il controllo sul colpo (tagli piccoli), oppure imprimere delle velocit\u00e0 di spin (slice) alla pallina tale da rendere imprevedibile la traiettoria al rimbalzo nel campo avversario. La battuta tagliata \u00e8 l'unico caso in cui \u00e8 consentito tenere il piatto inclinato verso l'alto.\nQualche giocatore effettua la battuta con modalit\u00e0 particolari, che vengono utilizzate solo una volta avuto il controllo del colpo: con un piccolo salto, oppure portando il peso del corpo tutto in avanti per riuscire a scattare assieme alla palla, portarsi sotto rete e tentare cos\u00ec di sorprendere l'avversario con il \"serve &amp; volley\". Questo in genere si effettua dopo un servizio in slice a uscire che mette fuori campo il ricevente con maggiori difficolt\u00e0 di risposta efficace e relativa discesa a rete dell'attaccante/servente.\nSe un giocatore fa punto con il servizio senza che l'avversario riesca a rispondere, si ha un \"ace\" (raramente italianizzato con il corrispondente termine \"asso\"). Questo colpo differisce dal \"servizio vincente\" in cui l'avversario, pur colpendo la palla, non riesce a ribatterla efficacemente (mandandola quindi per lo pi\u00f9 in rete o fuori campo).\nLa battuta, specialmente nel tennis moderno, \u00e8 il colpo pi\u00f9 importante che pi\u00f9 si \u00e8 evoluto di pari passo con l'innovazione tecnologica delle racchette, con veri e propri \"bombardieri\" a partire dall'inizio degli anni novanta come Boris Becker, Pete Sampras, Goran Ivani\u0161evi\u0107, Richard Kraijcek, Mark Philippoussis, Greg Rusedski, Marat Safin, Mario An\u010di\u0107, Andy Roddick, Ivo Karlovi\u0107, John Isner, Juan Mart\u00edn del Potro, Marin \u010cili\u0107, Milos Raonic, Kevin Anderson ecc. in grado di servire regolarmente oltre i .\nDiritto.\nPer diritto si intende il colpo piazzato quando la palla viene colpita alla destra del giocatore (o alla sinistra nel caso di tennisti mancini) dopo il rimbalzo. Questo colpo pu\u00f2 sembrare il pi\u00f9 facile (e comunque \u00e8 il colpo pi\u00f9 forte nella maggioranza dei giocatori) ma pu\u00f2 non essere cos\u00ec quando la palla, colpita dall'avversario, \u00e8 \"carica di effetto\" e dopo il rimbalzo non \u00e8 facile da controllare. Questo accade soprattutto nei campi in erba, in cui il rimbalzo \u00e8 spesso irregolare, in quanto il diritto \u00e8 un colpo che richiede un movimento pi\u00f9 lungo rispetto al rovescio e pertanto pu\u00f2 accadere che, nel rispondere a palle molto \"tagliate\" (ovvero colpite non di piatto), il movimento si concluda con un impatto della palla non esattamente nel centro del piatto-corde ma pi\u00f9 verso i bordi facendo s\u00ec che la palla non venga mandata nel punto voluto ma finisca per essere lunga.\nOriginariamente si conoscevano due tipologie diverse di diritto (il \"lungo linea\" o l\"'incrociato\"), oltre a quello in mezzo al campo. Oggi grazie ai progressi tecnologici nelle racchette e nel loro equilibrio, ma soprattutto ai progressi fisici degli atleti \u00e8 sempre pi\u00f9 frequente il colpo di diritto aperto con traiettoria a uscire, detto \"diritto anomalo\" quando si cerca il lungo/linea dalla parte del rovescio aggirando la palla, e inoltre il \"diritto stretto\" quando si cerca la traiettoria a uscire mandando la palla nell'area di servizio.\nIl colpo diritto ha una meccanica piuttosto precisa. In linea generale, senza badare a sottigliezze, per i destrimani si opera il colpo nel seguente modo: si apre il braccio portando il piatto della racchetta all'indietro, successivamente si porta il peso del corpo dalla gamba destra, pi\u00f9 arretrata, alla gamba sinistra (che deve stare circa un passo avanti alla destra). La racchetta deve trovarsi con la 'punta' rivolta verso il basso. La palla viene colpita approssimativamente lungo la linea del fianco ruotando il busto, operando un colpo secco e con il piatto parallelo alla rete. Il colpo deve prevedere un movimento lieve verso l'alto della racchetta con una chiusura successiva effettuata ruotando la racchetta verso il basso. Per ottenere un tiro corretto non si deve ruotare il polso ma lo si deve mantenere rigido.\nPer i Mancini il movimento \u00e8 lo stesso, solo che si inverte la posizione delle gambe. Il colpo tagliato (o liftato) viene effettuato con il piatto non parallelo alla rete, ma lievemente inclinato verso il basso. Consente un migliore controllo della palla (specie per palle corte).\nCon l'evoluzione tecnologica delle racchette il tennis di oggi \u00e8 fondamentalmente un tennis veloce, la ricerca esasperata di colpi vincenti di diritto ha portato a diverse modalit\u00e0 di esecuzione di questo colpo per quanto riguarda il tempo di impatto: l'esecuzione normale di un diritto avviene nel momento in cui la pallina \u00e8 a mezza altezza tra il punto in cui incomincia a scendere e il terreno. Alcuni giocatori per\u00f2 preferiscono utilizzare il diritto anticipato: l'impatto avviene nel momento in cui la pallina, dopo il rimbalzo, sta salendo verso l'alto e di conseguenza non si aspetta mai che scenda. Questa soluzione permette di effettuare un colpo dall'alto verso il basso pi\u00f9 potente rispetto al diritto normale, dove la pallina disegna un percorso parabolico a salire (per superare la rete) e poi a scendere; in questo caso la pallina scende fin dal momento dell'impatto e di conseguenza riesce a raggiungere una velocit\u00e0 pi\u00f9 elevata perch\u00e9 viene \"scaraventata\" verso il basso. Questa \u00e8 una soluzione molto pi\u00f9 dispendiosa dal punto di vista mentale perch\u00e9 occorre la massima concentrazione per colpire la palla nel momento giusto: se colpita un attimo prima pu\u00f2 facilmente finire a rete, se colpita un attimo dopo la palla pu\u00f2 andare lunga o addirittura essere \"steccata\", ovvero non colpita con il centro del piatto corde. Il diritto anticipato \u00e8 altres\u00ec dispendioso dal punto di vista fisico perch\u00e9 il gioco accelera molto (l'impatto \u00e8 anticipato di almeno un secondo) e, se non colpito con adeguata potenza, pu\u00f2 rivelarsi corto e quindi facilmente abbordabile per l'avversario. Questo tipo di diritto \u00e8 prediletto da giocatori alti e forti fisicamente, che possono colpire la pallina da posizione abbastanza elevata per evitare che vada a rete e che sono abbastanza preparati fisicamente da poter dare potenza a ogni colpo. Questo tipo di gioco \u00e8 caratteristico di giocatori quali Robin S\u00f6derling e Tom\u00e1\u0161 Berdych e perde gran parte della sua efficacia contro giocatori dotati di un'ottima difesa e copertura laterale del campo, in quanto impediscono la chiusura rapida del punto causando quindi la stanchezza fisica degli avversari.\nOpposto al diritto anticipato \u00e8 il diritto in top spin: per eseguirlo occorre infatti anticipare la palla mentre \u00e8 in fase di risalita, colpendola ad altezza petto per poterle dare appunto quello spin (rotazione) che pu\u00f2 mettere molto in difficolt\u00e0 l'avversario dopo il rimbalzo. Il colpo in top spin si esegue ruotando il polso e la racchetta in posizione quasi verticale. \u00c8 un colpo pi\u00f9 lento e parabolico rispetto al diritto normale, pertanto eseguirlo alla stessa altezza del diritto normale sarebbe inutile: come detto, infatti, la pallina nel top spin prima di abbassarsi si alza e dunque il colpo va eseguito in modo anticipato, perch\u00e9 \u00e8 necessario colpirla il pi\u00f9 in alto possibile per minimizzare i tempi tra l'abbassamento della pallina e l'impatto con il terreno. L'efficacia del colpo in top spin sta nelle angolazioni che si possono trovare: si possono infatti giocare dei tiri incrociati a uscire molto precisi, cosa impossibile con il diritto normale: per quanto un tennista possa essere preciso con questo colpo, la palla non sar\u00e0 mai a uscire perch\u00e9 non avr\u00e0 quello spin necessario a spingere l'avversario fuori dal campo. Il diritto in top spin \u00e8 il colpo fondamentale di Rafael Nadal, uno dei tennisti pi\u00f9 vincenti di sempre, che riesce ad abbinare a questo colpo eseguito con precisione millimetrica una grande potenza e profondit\u00e0, cosa molto difficile da ottenere con il diritto in top spin.\nRovescio.\nPer rovescio si intende il colpo piazzato quando la palla viene colpita alla sinistra del giocatore (o alla destra in caso di tennisti mancini). Esso pu\u00f2 essere effettuato impugnando la racchetta con una mano o con due mani (con la mano debole che contribuisce al movimento e a dare maggior forza alla palla). Il rovescio a una mano \u00e8 considerato stilisticamente pi\u00f9 corretto, mentre quello a due mani, sebbene ritenuto appunto inelegante e scorretto, \u00e8 ormai molto pi\u00f9 diffuso. Venne introdotto da Bj\u00f6rn Borg e da Jimmy Connors, che lo trasmise a giovani tennisti americani come Andre Agassi e Jim Courier, e da l\u00ec fino alla generazione attuale. \nLa versione a una mano presenta un netto vantaggio nel colpo di volo. Tutti i giocatori \"b\u00ecmani\" hanno infatti grosse difficolt\u00e0 quando, dovendo impattare la palla di volo con il rovescio, sono costretti a lasciare la mano di sostegno in quanto essa impedisce di tagliare la palla con gli effetti necessari per rendere il colpo efficace. Infatti, non si conoscono giocatori bimani particolarmente abili nel gioco di volo (tutti i migliori interpreti di questa \"specialit\u00e0\", da John McEnroe, Stefan Edberg e Boris Becker a Roger Federer passando per Pete Sampras giocavano e giocano a una mano).\nAl contrario, il rovescio a due mani \u00e8 particolarmente efficace nel gioco di rimbalzo, in quanto \u00e8 un movimento pi\u00f9 corto dell'altro e permette grandi accelerazioni ed angoli molto acuti anche nella risposta al servizio o nei passanti; garantisce inoltre un'agevolazione nella gestione delle traiettorie alte o particolarmente profonde effettuate dal proprio avversario, considerate piuttosto \"scomode\" da ribattere per chi esegue il rovescio ad una mano (gran parte dei giocatori specialisti da fondo campo, da Borg a Connors a Mats Wilander - con l'unica notevole eccezione rappresentata da Ivan Lendl - passando per Agassi, Courier fino agli odierni Marat Safin, Rafael Nadal, Lleyton Hewitt, Andy Roddick, David Nalbandian, Gilles Simon e Andrew Murray giocano il colpo bimane). \nIl colpo di rovescio ha una meccanica per certi versi simile al dritto. \nLa caratteristica di base del colpo rovescio \u00e8 la lieve rotazione all'indietro della mano sull'impugnatura della racchetta. Quando arriva la palla, di solito si ruota tutto il busto all'indietro, per portare il piatto corde il pi\u00f9 possibile all'indietro. Il colpo viene operato ruotando il busto in avanti e con la linea delle spalle perpendicolare rispetto alla linea di rete, con un colpo secco e deciso. Il piatto corde \u00e8 generalmente tenuto parallelo alla rete. Pi\u00f9 il colpo \u00e8 blando o pi\u00f9 si \"accompagna\" la palla, pi\u00f9 sar\u00e0 scadente il tiro effettuato. Il peso del corpo, al momento dell'esecuzione, va portato dalla gamba sinistra, pi\u00f9 arretrata, alla gamba destra che \u00e8 circa un passo avanti. Per i mancini il colpo \u00e8 identico, solo a posizioni invertite. Come per il dritto, oltre al rovescio in mezzo al campo, si pu\u00f2 effettuare un rovescio \"lungolinea\" e un rovescio incrociato a una o due mani, oltre che un \"cross\" incrociato di rovescio. Si pu\u00f2 effettuare anche un rovescio tagliato (in gergo \"slice\" o, impropriamente, \"rovescio in back\") specie per palle corte o cariche di effetto.\nColpo a volo, o vol\u00e9e.\nLa vol\u00e9e si effettua colpendo la palla al volo, ovvero prima che rimbalzi nel proprio campo. La palla va colpita solo quando ha gi\u00e0 superato la rete: se si colpisce quando \u00e8 ancora al di l\u00e0 della rete, si commette fallo di invasione. Allo stesso modo, si commette fallo di invasione se si tocca la rete (con la racchetta o con il corpo) prima che il punto sia concluso.\nLa vol\u00e9e pu\u00f2 essere effettuata sia di dritto sia di rovescio, facendo attenzione alla posizione della racchetta e delle gambe: in entrambi i casi si gioca da sotto rete, con la racchetta alta e il piatto corde dritto; nella vol\u00e9e di dritto il colpo va accompagnato al movimento del piede opposto con un passo in avanti (il piede destro per chi gioca di mancina, il sinistro per chi gioca di destra) mentre nella vol\u00e9e di rovescio la situazione \u00e8 opposta (piede sinistro per chi gioca di mancina e destro per i destri). \u00c8 l'unico colpo che non prevede un movimento di apertura con il braccio e la racchetta, ma solo un posizionamento corretto del corpo e della racchetta stessa. Esiste anche la cosiddetta \"demi-volee,\" ovvero una volee smorzata o no, dopo aver fatto toccare terra alla palla. Entrambi i colpi di vol\u00e9e, cos\u00ec come lo smash, sono anche detti colpi di chiusura, poich\u00e9 dovrebbero mettere controtempo l'avversario, impedendogli di proseguire nello scambio. Assieme al servizio o battuta sono i fondamentali dello stile di gioco detto serve &amp; volley e delle superfici veloci.\nColpi particolari.\nUn buon giocatore ha in repertorio certi colpi che possono essere cos\u00ec definiti:\nStrategia e schemi.\nIn linea ideale la tattica di gioco varia in funzione delle caratteristiche o colpi dei giocatori, dipendenti a loro volta da tecnica, fisico e tenuta mentale; sempre in linea ideale schemi e tattica, studiati a tavolino, variano anche in funzione dell'avversario e del tipo di superficie di gioco (veloce o lenta). Tra i colpi a cui ricorre una strategia, tattica o schema si ricordano:\nTornei.\nAttualmente i tornei dei circuiti professionali sono gestiti prevalentemente dalle associazioni dei giocatori professionisti, ossia Association of Tennis Professionals (ATP), e delle colleghe, ossia Women's Tennis Association (WTA), e dalla federazione internazionale di tennis, International Tennis Federation (ITF), che gestisce direttamente la Coppa Davis, la Fed Cup, il Torneo Olimpico di tennis, i tornei del cosiddetto Grande Slam e le competizioni giovanili internazionali. \nLe specialit\u00e0 sono:\nPer i tennisti l'importanza dei tornei corrisponde, dopo i tornei del Grande Slam e le Olimpiadi, a categorie definite cos\u00ec in lingua inglese:\nMedesima classificazione si ritrova nei tornei delle tenniste, dopo i tornei del Grande Slam e le Olimpiadi::\nFino alla stagione 2020, i tornei erano suddivisi in Tornei Premier (di categoria Mandatory, Five o semplici) e International.\nSi disputano tornei per veterani professionisti oltre i 35 anni, uomini e donne. Periodicamente sono organizzati anche tornei per professionisti che si contendono un montepremi ma non i punti per la classifica mondiale: sono definiti tornei d'esibizione; incontri di singolare d'esibizione si disputano anche tra alcune campionesse e alcuni campioni.\nPer i dilettanti esistono tornei di ogni tipo: juniores, veterani e per disabili.\nSi sta sviluppando rapidamente in Italia un circuito di tornei per disabili (Tennis su sedia a rotelle) facente parte del circuito internazionale International Wheelchair Tennis Federation (IWTF).\nLa \"leggenda\" tennis e scoliosi.\nNegli anni passati si \u00e8 ipotizzata una correlazione diretta tra la pratica del tennis e l'insorgenza e/o l'evoluzione di una scoliosi (malattia della colonna vertebrale che si presenta deviata lateralmente sul piano frontale associata ad una rotazione delle vertebre).\nAd oggi non esistono studi scientifici in grado di stabilire con esattezza una relazione di \"causa ed effetto\".\nSi \u00e8 persuasi, tuttavia, che il tennis non possa in alcun modo influire sulla storia evolutiva di detta deformit\u00e0 anche in ragione del fatto che la scoliosi vera e propria non conosce una causa nota in oltre il 90% dei casi (eziologia ignota).\nGli studi scientifici, per\u00f2, sono pochi, e quei pochi scarsamente attendibili. Una ricerca recente di ISICO ha rilevato che il tennis non \u00e8 pericoloso per la colonna vertebrale durante la crescita.\nTuttavia, tale ricerca - che mira a sfatare il tab\u00f9 della nocivit\u00e0 del tennis nella scoliosi - risulta piena di \"falle\" metodologiche e i risultati sono fuorvianti."}
{"id": "4239", "revid": "9", "url": "https://it.wikipedia.org/wiki?curid=4239", "title": "Tae-kwon-do", "text": ""}
{"id": "4241", "revid": "287204", "url": "https://it.wikipedia.org/wiki?curid=4241", "title": "Tiro a volo", "text": "Il termine generico tiro a volo identifica ogni attivit\u00e0 a fini sportivi, o sport riconosciuto, del presente o del passato, che consista nel colpire un bersaglio in volo con un'arma da fuoco.\nIl termine \"specifico\" tiro a volo invece, nasce per identificare una ben precisa forma di tiro al piattello, che consiste nel colpire in volo un bersaglio piatto, chiamato piattello, da una determinata distanza con un fucile a canna liscia, ed \u00e8 una disciplina olimpica, nel cui ambito, tuttavia, viene ormai identificata ufficialmente con il suo termine generico, tiro a volo.\nSempre strettamente in ambito olimpico, essa viene riconosciuta come una delle due discipline (insieme al tiro a segno) dello sport definito \"tiro\".\nQuesta disciplina olimpica comprende attualmente tre specialit\u00e0: fossa olimpica (\"trap\"), maschile e femminile, \"skeet\", maschile e femminile e (fino al 2016) doppia fossa solo maschile, per un totale di cinque gare ufficiali.\nStoria.\nLe origini di questo sport risalirebbero alla seconda met\u00e0 del XIX secolo quando negli Stati Uniti prese campo l'hobby del tiro a segno su un bersaglio costituito dalle palline di vetro del tipo di quelle usate per gli addobbi natalizi. Le palline venivano lanciate da speciali strumenti, chiamati \"balltraps\" (da cui il nome attuale \"trap\" usato per indicare il tiro classico oggi denominato fossa olimpica o fossa universale).\nDal 1880 si pass\u00f2 dalle palline ad un bersaglio mobile in argilla a forma di disco, il canaconda d'argilla, o - per la forma troppo lunga. Il primo circolo sportivo nacque in Gran Bretagna nel 1857.\nIn Italia le prime gare si svolsero in Sicilia, verso la met\u00e0 del XIX secolo. La prima societ\u00e0 in Italia di tiro a volo fu creata a Milano nel 1872.La FITAV (Federazione Italiana Tiro a Volo) \u00e8 nata nel 1926 per interessamento di un appassionato industriale del settore, Ettore Stacchini, il quale riusc\u00ec a raccogliere una trentina di societ\u00e0 appartenenti a tutte le regioni italiane nella Federazione Italiana Tiro al Piccione d'Argilla (il bersaglio mobile ideato sulla falsariga dell'anglosassone \"clay-bird\", \"uccello d'argilla\" e del francese \"pigeon d'argile\").\nNel 1927 la FITAV assunse l'attuale denominazione entrando a far parte del CONI. Per una diffusione maggiore di questo sport - che ha sempre sofferto di congeniti problemi riguardanti gli impianti - si dovette attendere il 1930, quando vennero organizzati a Roma - su iniziativa dello stesso Stacchini - sia il Campionato mondiale dell'unica specialit\u00e0 di tiro al piattello allora conosciuta, la \"Fossa Olimpica\", sia il Campionato mondiale di tiro al piccione.\nCaratteristiche.\nIl bersaglio, detto piattello, ha un diametro di 11 centimetri, un'altezza fino a 2,5 centimetri e un peso di 105 grammi,tolleranza +/- 5 grammi. Nelle discipline olimpiche viene usato sempre il piattello di colore arancio, sia in gara che in allenamento, anche se esistono di diversi colori (verde, giallo, bianco, rosa, nero e rosso). Questo\nparte da una macchina, detta appunto lanciapiattelli, a una velocit\u00e0 di circa 140 km/h nella fossa olimpica, varia dai 100 ai 120 km/h nella fossa universale e parte invece a 110 km/h nello skeet. \nNelle varie discipline vi sono diversi schemi di modalit\u00e0 di lancio dei piattelli, dove vengono indicate le angolazioni dell'altezza e della direzione:\n-nello skeet ce n'\u00e8 uno solo\n-nel double trap 3 (A,B,C)\n-nella fossa olimpica 9.\nI fucili che vengono utilizzati sono di calibro 12, nonostante si possa sparare anche con il calibro 20. Il fucile ha un peso che va dai 3,5 kg ai 4,2 kg e varia a seconda della corporatura del tiratore. La lunghezza delle canne solitamente va dai 72 ai 76 cm. \nSi utilizzano poi cartucce da 24 g e 28 g (peso del piombo contenuto nella cartuccia). Nelle gare ufficiali non sono consentite quelle da 28 g.\nIl tiro a volo si suddivideva in due categorie, il tiro al piccione e il tiro al piattello: oggi esiste solo il tiro al piattello, in quanto il tiro al piccione \u00e8 vietato ed \u00e8 stato sostituito dal tiro all'elica.\nSpecialit\u00e0 olimpiche.\nFossa olimpica (trap).\nLa fossa Olimpica (in inglese \"trap\") \u00e8 la principale specialit\u00e0 (fece la sua apparizione ai Giochi Olimpici fin dalla seconda edizione di Parigi 1900, sia pure come sport facoltativo).\nConsiste essenzialmente nel dover colpire un piattello lanciato dal basso verso l'alto davanti al tiratore, con traiettoria sconosciuta e due colpi a disposizione. \nDi conseguenza stabilire una classifica di gara \u00e8 molto semplice: vince chi, su un certo numero di piattelli lanciati, ne colpisce di pi\u00f9, ovvero ne sbaglia di meno.\nLa fossa olimpica si chiama cos\u00ec perch\u00e9 le regole che descrivono le caratteristiche dell'area di gara prevedono di fronte ad una pedana rettilinea di lunghezza 20 metri un canale dritto, chiamato appunto \"fossa\", profonda abbastanza da poter nascondere alla vista del tiratore le 15 macchine da lancio previste. La Fossa \u00e8 lunga quanto la pedana ed \u00e8 disposta a 15 metri dalle postazioni di tiro, mentre le macchine da lancio sono divise in 5 gruppi di 3, dei quali ciascuno posizionato esattamente davanti ad ognuna delle postazioni; Il fatto che ciascun gruppo sia formato da tre macchine determina che esistano tre possibili punti di uscita, impedendo la mira preventiva al tiratore.\nLe postazioni sono spartite lungo la pedana in modo che tra loro siano equidistanti, tenendo conto che la prima corrisponde con l'inizio della pedana e la quinta coincide con la fine, per cui ognuna dista cinque metri dalle altre.\nPer evitare che si creino situazioni di vantaggio o svantaggio dovute alla postazione, \u00e8 previsto che ogni tiratore cambi postazione pi\u00f9 volte durante la gara tra le 5 disponibili sulla pedana.\nSkeet.\nLa seconda specialit\u00e0 del tiro a volo, lo \"skeet\" , ha regole meno sintetiche:\nPer ogni piattello si ha a disposizione un solo colpo, inoltre la distanza dalla linea di tiro \u00e8 inferiore (4,57 metri contro i 15);\nInfine le postazioni di tiro sono 8 (ma se ne usano 9 in quanto dopo la settima postazione si ripete la quarta) e non sono allineate, bens\u00ec distribuite su una pedana a semicerchio: infatti le macchine da lancio non sono poste davanti al tiratore, ma lateralmente, a destra e a sinistra della pedana circolare.\nAnche nello \"skeet\", come nel \"trap,\" il tiratore deve spostarsi su pi\u00f9 postazioni di tiro durante la gara.\nQuesta specialit\u00e0 ebbe il suo battesimo sportivo alle Olimpiadi di Citt\u00e0 del Messico 1968.\nDouble Trap.\nA fine anni ottanta risale la prima comparsa in ambito internazionale dell'attuale terza \"specialit\u00e0\" olimpica: il \"double trap\" :\nIl \"double trap\" ha questo nome e si differenzia dal \"trap\" perch\u00e9 vengono lanciati due piattelli per volta. In sostanza, si hanno a disposizione due colpi invece che uno, come nello Skeet, ma non vengono utilizzati per colpire un solo piattello, bens\u00ec due, lanciati insieme.\nUfficializzato come specialit\u00e0 olimpica nel dicembre 1991, dall'edizione del centenario (Atlanta 1996) le gare di tiro a volo sono passate cos\u00ec a sei, in seguito per\u00f2, a partire dalle Olimpiadi di Atene 2004 la categoria double trap al femminile \u00e8 stata soppressa, per cui le gare olimpiche sono diventate cinque.\nIl 21 febbraio 2017 il comitato esecutivo della Federazione Internazionale degli Sport di Tiro (Issf) a Nuova Delhi ha approvato il documento prodotto dal comitato che ha sancito l'uscita dal programma dei Giochi del Double Trap Individuale. Di Conseguenza dalle Olimpiadi di Tokyo 2020 non ci sar\u00e0 pi\u00f9 questa specialit\u00e0 sostituita invece dal Mixed Team di Fossa Olimpica.\nElenco specialit\u00e0 olimpiche"}
{"id": "4243", "revid": "1690183", "url": "https://it.wikipedia.org/wiki?curid=4243", "title": "Triathlon", "text": "Il triathlon \u00e8 uno sport multidisciplinare individuale, che prevede anche competizioni a squadre (staffetta).\nIl triathlon si articola su tre discipline che si svolgono in successione e senza soluzione di continuit\u00e0; esse sono comuni a tutti gli atleti ed hanno un ordine fisso: nuoto, ciclismo e corsa. Il tempo totale di gara viene computato comprendendo le transizioni tra una frazione e la successiva, denominate transizione 1 - T1 (nuoto/bici) e transizione 2 - T2 (bici/corsa). Dal 2000 \u00e8 specialit\u00e0 olimpica, sia maschile che femminile, e dal 2021 \u00e8 stata introdotta anche la gara a squadre con la formula a staffetta mista (2 uomini e 2 donne).\nRegole.\nIl triathlon \u00e8 regolamentato a livello mondiale dalla World Triathlon, in precedenza denominata International Triathlon Union.\nLo sport nasce come individuale: sono state quindi dapprima vietate forme di collaborazione tra atleti, come ad esempio il tenere la scia (draft) di altri triatleti nella frazione ciclistica. Con l'introduzione della disciplina ai Giochi olimpici questo divieto \u00e8 stato fatto decadere, nelle gare organizzate dalla World Triathlon, sulle distanze olimpiche e inferiori. In molte delle gare amatoriali il divieto invece permane. Pertanto le distanze uguali o al di sotto dell'olimpico rimangono \"draft\" (con scia ammessa) a meno che non sia espressamente specificato nel regolamento di gara, e questo premia la collaborazione tra gruppi permettendo di risparmiare energie per la frazione corsa.\nNelle gare \"no draft\" invece va mantenuta una distanza minima di 12 metri, ed anche il sorpasso va effettuato in non pi\u00f9 di 25 secondi, pena un'ammonizione che consiste in una sosta al penalty box per un tempo prefissato; quindi in queste gare l'atleta pu\u00f2 contare solo sulle sue forze e questo rende importanti le tattiche di gara nell'economia generale della competizione per l'atleta. Nella frazione nuoto non esiste un vincolo specifico sullo stile di nuotata ma, poich\u00e9 le gare si svolgono in acque libere, lo stile crawl permette la navigazione pi\u00f9 efficace rispetto alle boe di virata che contrassegnano il percorso.\nDistanze.\nLe distanze standard nel triathlon sono:\nLa denominazione \"Ironman\", che designa la pi\u00f9 lunga distanza del triathlon, \u00e8 un marchio registrato di propriet\u00e0 di una federazione, la World Triathlon Corporation (WTC), che organizza gare periodiche in varie parti del mondo. Le gare non organizzate dalla WTC su tale distanza sono dette pi\u00f9 correttamente \"full distance triathlon\".\nAltre distanze non ufficiali sono:\nOrganizzazioni.\nLa World Triathlon Corporation (WTC) \u00e8 proprietaria del nome Ironman e organizza i campionati del mondo Ironman a Kailua-Kona, Hawaii.\nCon l'obiettivo di dare allo sport un ente organizzatore ufficiale a livello mondiale, \u00e8 stato costituita la World Triathlon, in precedenza nota come International Triathlon Union, che organizza i campionati del mondo su varie distanze e la coppa del mondo.\nVarianti.\nSono varianti del triathlon riconosciute dalla World Triathlon:\nCategorie (Italia).\nLe categorie del triathlon in Italia, ordinate secondo l'et\u00e0, sono le seguenti:\nLe categorie giovanili sono quelle fino alla categoria \"Junior\" compresa e si dividono in Giovanissimi (Minicuccioli, Cuccioli, Esordienti e Ragazzi) e Giovani (Youth A, Youth B e Junior).\nLe categorie \"Minicuccioli\", \"Cuccioli\" e \"Esordienti\" sono considerate non agonistiche."}
{"id": "4244", "revid": "1222", "url": "https://it.wikipedia.org/wiki?curid=4244", "title": "Tessuti vegetali", "text": ""}
{"id": "4245", "revid": "1318658", "url": "https://it.wikipedia.org/wiki?curid=4245", "title": "Tagliamento", "text": "Il Tagliamento (\"Tiliment\" in friulano standard, \"Tilimint\" nel friulano occidentale, \"Tuliment, Taiament\", \"Tiument\", \"Timent\" e \"Tuement\" nelle altre varianti locali del friulano, \"Tagiamento\" o \"Tajamento\" in veneto, \"D\u00fclmende \"antico nome tedesco) \u00e8 il pi\u00f9 importante fiume del Friuli-Venezia Giulia con una lunghezza di 170\u00a0km ed un bacino fluviale ampio quasi 3000\u00a0km\u00b2; considerato l'unico dell'intero arco alpino ed uno dei pochi in Europa a conservare l'originaria morfologia a canali intrecciati, per questa caratteristica di elevata qualit\u00e0 idromorfologica, nonch\u00e9 per l'unicit\u00e0 dell'ecosistema fluviale nel suo complesso, viene anche detto \"il Re dei fiumi alpini\".\nIdronimo.\nL'idronimo \"Tagliamento\" trae origine probabilmente da una radice indoeuropea \"*telia\" / \"*tilia\", che indica l'albero del tiglio. Secondo tale spiegazione, l'etimo del corso d'acqua starebbe ad indicare un \"luogo dei tigli\", un \"fiume fiancheggiato da tigli\". Una spiegazione alternativa, che non \u00e8 possibile escludere, propende invece per un derivato della base celtica \"telo\", con il significato di \"sorgente d'acqua\". In ogni caso, \u00e8 probabile che il nome si sia formato in Carnia per poi estendersi a tutta l'asta fluviale.\nLa prima attestazione confermata dell'idronimo \u00e8 quella dello scrittore romano Plinio, che nella sua \"Naturalis historia\" (III, 126) lo cita come \"\u00abTiliaventum Maius Minusque\u00bb\".\nGeografia.\nIl Tagliamento nasce nei pressi del Passo della Mauria nel comune di Lorenzago di Cadore, in provincia di Belluno (Veneto). Nel primissimo tratto scorre nella regione storica del Cadore, per poi attraversare da ovest a est tutta la Carnia. Nel tratto medio-basso costituisce il confine tra le ex province di Pordenone ed Udine e, in seguito, fra il Friuli-Venezia Giulia ed il Veneto (citt\u00e0 metropolitana di Venezia), per poi sfociare, infine, nel Golfo di Venezia tra Lignano Sabbiadoro (UD) e Bibione (VE).\nIl bacino idrografico si estende su 2916,86\u00a0km\u00b2 e raccoglie una popolazione di circa 165\u00a0000 persone. Il bacino si trova quasi interamente in Carnia e nelle altre vallate montane friulane. I principali centri abitati posti sulle sue rive sono Forni di Sopra, Latisana e San Michele al Tagliamento, mentre nelle immediate vicinanze del fiume si trovano Tolmezzo, Enemonzo, Gemona del Friuli, Trasaghis, San Daniele del Friuli, Spilimbergo, Valvasone, Sedegliano, Codroipo e San Vito al Tagliamento.\nIl fiume presenta caratteristiche torrentizie, un letto ampio fino due chilometri (rispetto ad una lunghezza di 170), l'assenza di argini artificiali ed un numero limitato di ponti a causa del divieto di costruire su una zona di interesse militare, ritenuta una linea di difesa bellica fino alla Guerra Fredda. La permanenza del letto e del corridoio fluviale originari, nonch\u00e9 l'assenza di apporti umani significativi lungo il suo corso, lo rendono \"l'ultimo fiume selvaggio in Europa\". Solo qui si pu\u00f2 ancora osservare un letto fluviale a canali intrecciati e di una simile ampiezza. Il suo contributo all'ecosistema del mare Adriatico deriva in primo luogo dalla qualit\u00e0 delle acque confluite e dai sedimenti di dolomia bianca delle Alpi Carniche - Dolomiti Friulane e di roccia vulcanica, che determinano realt\u00e0 turistiche come Lignano e Bibione.\nCorso.\nBacino montano.\nIl bacino montano del Tagliamento si estende per circa 2400\u00a0km\u00b2, con una estensione ovest-est di circa 80\u00a0km, da forcella Giaf a Cima Cacciatore, e nord-sud di circa 50\u00a0km, dal Monte Fleons alla stretta di Pinzano. Questo punto, situato a quota 132 m s.l.m., viene convenzionalmente considerato il termine del bacino montano. La quota pi\u00f9 alta di quest'ultimo corrisponde alla cima del Monte Coglians, che con i suoi 2.780 m s.l.m. risulta essere anche la maggiore elevazione dell'intero Friuli-Venezia Giulia.\nLa sorgente si trova a 1.195\u00a0m di altitudine nel comune di Lorenzago di Cadore, in provincia di Belluno ma presso il confine con la provincia di Udine. Infatti, il Tagliamento nasce dal versante friulano del Passo della Mauria, che per ragioni storiche si \u00e8 venuto a trovare in territorio veneto, anche se gi\u00e0 dopo poche centinaia di metri entra nel comune di Forni di Sopra, in Friuli-Venezia Giulia. Il primo tratto del corso montano \u00e8 orientato in direzione ovest-est, parallelamente alla catena delle Alpi Carniche ed alle linee tettoniche presenti nella zona. Al confine fra i comuni di Ampezzo e Socchieve, in localit\u00e0 Caprizi, \u00e8 posizionata una diga che va a formare il lago artificiale di Caprizi, le cui acque vengono per la maggior parte convogliate alla centrale idroelettrica di Somplago (comune di Cavazzo Carnico). \nIl primo affluente notevole \u00e8 il Lumiei, che si immette nel Tagliamento da sinistra, a 26\u00a0km dalla sorgente nei pressi dell'abitato di Socchieve. A partire da questo punto, la vallata principale si allarga nettamente formando un ampio fondovalle alluvionale. Poco prima di Villa Santina il Tagliamento riceve dapprima il torrente Degano, poi il But presso la citt\u00e0 di Tolmezzo.\nIn comune di Amaro, a 247\u00a0m di altitudine e 56\u00a0km dalla sorgente, riceve da sinistra il fiume Fella, suo principale tributario, che ne determina quasi il raddoppio della portata d'acqua. Da qui il corso d'acqua curva bruscamente verso sud-ovest allargandosi fino a un chilometro circa e raggiungendo la piana di Osoppo; nella parte meridionale di questa raccoglie da sinistra il fiume Ledra, e pi\u00f9 a valle da destra il torrente Arzino. L'alveo si restringe fino a circa 150\u00a0m di larghezza alla stretta di Pinzano, dove il fiume ha scavato il suo passaggio fra le rocce.\nMedio corso.\nSuperato Pinzano l'alveo del Tagliamento, orientato ormai verso sud, comincia a distendersi nella pianura superando abbondantemente i tre chilometri di larghezza nei pressi di Spilimbergo. Purtroppo la costruzione del ponte stradale di Spilimbergo, nel 1923, ha comportato un drastico cambiamento del territorio riducendo di fatto il letto attivo del fiume ad un chilometro di larghezza. In questo modo i terreni recuperati sono stati messi a coltura ed alcune zone sono state addirittura edificate: l'esempio pi\u00f9 noto \u00e8 quello dell'Istituto tecnico agrario di Spilimbergo.\nEntrando nell'alta pianura il fiume ha scavato un letto a quota sensibilmente pi\u00f9 bassa del territorio circostante, creando degli argini naturali tuttora visibili, nonostante la relativa antropizzazione. A Pinzano e Ragogna queste scarpate naturali sono alte circa cinquanta metri, e la loro altezza diminuisce mano a mano che ci si addentra nella pianura. Sulla riva destra sono ben visibili fino alla confluenza con il torrente Cosa, e si disperdono nella pianura poco pi\u00f9 a valle dell'abitato di Aurava (frazione di San Giorgio della Richinvelda). \nSulla riva sinistra le scarpate sono meglio visibili e proseguono fino oltre Rivis di Sedegliano, dove la loro altezza \u00e8 ancora di circa cinque metri. Come gi\u00e0 notato, lo spazio golenale fra i due argini supera in genere i tre chilometri di larghezza. Il letto \u00e8 composto da ghiaie policrome che riflettono la composizione litografica del bacino montano: rocce calcaree e dolomia, ma anche arenaria ed elementi di origine vulcanica. Essendo questa ghiaia molto permeabile, assorbe facilmente le acque, che pertanto diminuscono sensibilmente di portata lungo tutto il corso dell'alta pianura, restituendola pi\u00f9 a valle, nei fontanazzi e risorgive, da cui, unendosi, si formano i fiumi di pianura.\nIn periodi di magra, gi\u00e0 a Dignano non \u00e8 raro trovare il letto completamente asciutto, condizione che diventa abbastanza frequente al Ponte della Delizia, fra Valvasone e Codroipo. Le zone a ghiaia nel letto del fiume, non soggette ad allagamento, se non in fase alluvionale, si chiamano \"grave\" e se piccole \"gravine\". Essendo questo fiume a carattere torrentizio con grande apporto detritico e con movimento tortuoso delle acque, con erosioni continue, \u00e8 il fiume pi\u00f9 grande d'Italia, che si vede molto chiaramente da satellite, mostrando il bianco calcare dolomitico calcareo dei suoi sassi, ghiaie e sabbie.\nNella fascia di transizione verso la bassa pianura si manifesta una curiosa inversione di tendenza: il letto si trova, a causa dell'apporto di sedimenti, ad una quota leggermente superiore rispetto alla pianura circostante; le cittadine di Casarsa e Codroipo si trovano infatti circa due metri pi\u00f9 in basso del Tagliamento, come si pu\u00f2 rilevare dalla Carta Tecnica Regionale in scala 1:5000.\nNella bassa pianura il fiume riacquista inoltre gran parte dell'acqua grazie al fenomeno delle risorgive, mantenendo una portata regolare fino alla foce.\nCorso inferiore.\nA partire dall'altezza di Morsano al Tagliamento il fiume inizia, a causa della perdita di pendenza, a restringersi notevolmente fino ad assumere una forma a canale incassato. Dal ponte autostradale presso Ronchis l'andamento diviene meandriforme, mentre il flusso d'acqua \u00e8 incanalato in argini artificiali e si trova ad un livello superiore rispetto alla pianura circostante.\nPrima di terminare il suo corso riceve ancora le acque di numerosi piccoli fiumi di risorgiva, tra cui \u00e8 degno di menzione il Varmo, che passa a poca distanza dall'omonimo paese. Gran parte della Bassa Friulana \u00e8 una pianura di tipo alluvionale, formata dai sedimenti trasportati dal Tagliamento a partire dall'ultimo massimo glaciale.\nNel corso della sua storia, il fiume ha pi\u00f9 volte cambiato posizione lungo la sua conoide alluvionale che va a formare la bassa pianura: in epoca romana esistevano due rami chiamati \"Tiliaventum maius\" (maggiore) e \"minus\" (minore). Indagini morfologiche, ma anche dalle immagini satellitari e dalle carte geografiche dettagliate, mostrano che il ramo maggiore passasse per Cordovado, Teglio Veneto, Fossalta di Portogruaro e sfociasse nella laguna di Caorle. In periodo medievale il Tagliamento invase gradualmente il letto dell'attuale Lemene, passando quindi per Portogruaro. Solamente a partire dal V secolo d.C. si venne costituendo l'attuale percorso Belgrado - Madrisio - Varmo - Latisana - mare, la cui foce, a delta, \u00e8 posta fra le spiagge di Lignano Sabbiadoro e Bibione.\nPer questo tutti i fiumi in destra, Lonc\u00f2n compreso, sono fiumi di risorgiva delle acque delle falde dei vecchi Tagliamenti.\nRegime.\nIl regime del Tagliamento \u00e8 assai irregolare, con una differenza di portata fra magra e piena che raggiunge i due ordini di grandezza. Per questo motivo viene classificato fra i fiumi a carattere torrentizio. La sua portata media annua \u00e8 di 68,8 m\u00b3/s a Venzone (idrometro di Pioverno), 92\u00a0m\u00b3/s a Pinzano e 70\u00a0m\u00b3/s alla foce, ma nei periodi di piena pu\u00f2 essere considerevolmente maggiore. Il massimo storico del Tagliamento \u00e8 stato registrato fra i 4.000 e i 4.500\u00a0m\u00b3/s a Pinzano, durante la disastrosa piena del 4 novembre 1966 che provoc\u00f2 il crollo di un ponte stradale. Durante i periodi di magra, invece, a causa sia dello sfruttamento idrico che della fortissima permeabilit\u00e0 del suo letto, in alcuni tratti si pu\u00f2 presentare completamente in secca. Anche in considerazione di questa pericolosa variabilit\u00e0 sono stati discussi numerosi progetti di interventi di messa in sicurezza delle zone soggette ad esondazione (illustrate nella sezione apposita).\nPiene storiche.\nLa prima piena di cui si ha notizia certa \u00e8 quella che nel 1275 provoc\u00f2 l'allagamento di molte campagne nella bassa pianura Friulana. Da allora sono noti 59 eventi alluvionali di una certa rilevanza in termini di danno, di cui circa il 66% hanno interessato la sponda sinistra orografica e il 33% la sponda destra.\nTra le piene catastrofiche pi\u00f9 rilevanti si ricordano:\nProposte di laminazione.\nLa pericolosit\u00e0 idraulica del bacino del Tagliamento, causata soprattutto dal regime torrentizio, era gi\u00e0 conosciuta nell'antichit\u00e0, e nel corso inferiore risulta acuita dalla strettezza della sezione. \nAttualmente \u00e8 possibile usufruire di un canale scolmatore, detto Cavrato, che si innesta all'altezza di Cesarolo (a valle di Latisana) consentendo il deflusso fino ad un massimo di 2.000 m\u00b3/s. Questo espediente non \u00e8 tuttavia sufficiente a garantire la sicurezza del latisanese nelle piene di maggior portata, per questo gi\u00e0 dalla fine degli anni sessanta sono state proposte da varie Commissioni d'indagine ipotesi alternative di laminazione.\nLo sbarramento di Pinzano.\nI primi studi individuarono come soluzione ai problemi di messa in sicurezza del latisanese la creazione di una diga all'altezza della stretta di Pinzano, capace di trattenere eventuali ondate di piena in un invaso transitorio del volume di 95 milioni di metri cubi. Nel 1970 la Regione Friuli-Venezia Giulia inizi\u00f2 l'iter burocratico per la progettazione dell'opera, ma trov\u00f2 subito un'intensa opposizione del territorio interessato dal manufatto e dal relativo invaso. In effetti in caso di piena quest'ultimo avrebbe allagato parti consistenti dei comuni di Pinzano, Vito d'Asio e soprattutto Forgaria, compresa la zona industriale di Flagogna. Constatata anche l'entit\u00e0 del trasporto solido del fiume, si decise di optare per soluzioni alternative\nLe casse di espansione.\nLa prima proposta per realizzare delle casse di espansione onde laminare le piene venne formulata nel 1995 e confermata dal Piano Stralcio nel 1997, documento contenente gli indirizzi di messa in sicurezza dal rischio alluvionale nella bassa pianura. Il piano venne approvato con Decreto del Presidente del Consiglio dei ministri nel 2000. Questo documento stabilisce in 4.000 m\u00b3/s la portata massima transitabile a Latisana, e pertanto prevede la costruzione di tre casse di espansione poste a margine dell'alveo attivo tra Pinzano e Spilimbergo, al fine di trattenere un volume massimo di circa 30 milioni di metri cubi. I progetti preliminari delle casse sono stati presentati nel 2001, ma anche qui ci sono state opposizioni sia da parte delle comunit\u00e0 soggette alle opere sia dal Wwf regionale. Secondo quest'ultimo ente la costruzione delle opere avrebbe comportato il danneggiamento di aree pregevoli sotto il profilo naturalistico, compreso un SIC, senza essere tuttavia una reale soluzione al problema del rischio alluvionale.\nL'Autorit\u00e0 di bacino competente ha giudicato non idonea una proposta alternativa sostenuta dal Wwf stesso, che avrebbe comportato la costruzione di casse di dimensioni minori nel tratto inferiore del fiume.\nAl momento sembra che la Regione abbia accantonato la proposta delle casse e stia valutando ipotesi alternative, tra cui quella di un ponte laminatoio, attraverso il tavolo tecnico \"Laboratorio per il Tagliamento\".\nAspetti naturalistici.\nIl fiume Tagliamento viene ritenuto un ecosistema estremamente prezioso ed interessante, essendo considerato l'ultimo corridoio fluviale morfologicamente intatto delle Alpi. Infatti per buona parte del corso, ed in particolare nel medio tratto fino a Pinzano, l'intervento invasivo dell'uomo \u00e8 stato pressoch\u00e9 nullo e le dinamiche fluviali presentano un grado di naturalit\u00e0 unico in Europa. Grazie a questa sua caratteristica, il Tagliamento viene studiato da universit\u00e0 ed istituti di ricerca di tutto il mondo, ed \u00e8 stato preso a modello per interventi di ri-naturalizzazione fluviale.\nDal punto di vista morfologico, il Tagliamento si caratterizza per la sua dinamica a canali intrecciati, consistente nel fatto di avere un letto ghiaioso molto ampio con numerosi canali d'acqua che si intrecciano nel percorso. Questa forma si manifesta solitamente in fiumi con elevato trasporto solido, ma pu\u00f2 essere fortemente messa a rischio da interventi antropici che riducano la larghezza dell'alveo. Il Tagliamento \u00e8 uno dei pochi fiumi in Europa a mantenere preservata la dinamica a canali intrecciati: infatti causa di una serie di fattori le sue rive non sono state urbanizzate lungo tutto il corso fino a Latisana, e questo ha permesso il mantenimento di uno stato quasi naturale. Nel tratto di pianura compreso fra Venzone e Pinzano il letto si presenta nella sua larghezza naturale, nel resto del medio corso, come gi\u00e0 detto, \u00e8 stato ristretto parzialmente pur mantenendo ancora una notevole ampiezza.\nQuesto tipo di alveo consente la creazione di elementi morfologici come le isole vegetate e le barre ghiaiose, oggi a rischio in tutta Europa, che a loro volta hanno consentito lo sviluppo di un ricco ecosistema fluviale.\nFlora.\nLa variet\u00e0 di specie vegetali presenti nel Tagliamento \u00e8 notevole: la maggior ricchezza si ha nella parte di medio corso compresa tra Amaro e Cornino. L'alveo del fiume si comporta come un corridoio naturale sia longitudinale che latitudinale, che mette in comunicazione gli \"habitat\" tipicamente montani con quelli della pianura. Come conseguenza di questo fenomeno, chiamato dealpinismo, non \u00e8 raro trovare nell'alveo specie vegetali tipiche dei ghiaioni di montagna. \nIn generale \u00e8 possibile classificare la vegetazione in base alla distanza dai canali di scorrimento delle acque, e quindi in base alla probabilit\u00e0 di inondazione in regime di piena.\nFauna.\nNel medio corso si possono trovare numerose specie animali rare o scomparse nel resto della pianura padana a causa dell'azione umana, ovvero alla trasformazione del loro ambiente naturale in campi coltivati o zone edificate. Fra le specie pi\u00f9 frequenti vanno ricordati il gheppio, la volpe e la faina. Il letto del Tagliamento funge anche da corridoio migratorio e punto di riferimento visivo per numerose specie di uccelli migratori, e spesso viene utilizzato anche per la loro nidificazione. Tra i numerosi anfibi presenti nell'ecosistema, che sfruttano le pozze d'acqua stagnante e i canali minori per la posa delle uova, la rana di Lataste, considerata specie a rischio altrove, \u00e8 presente in numero significativo nel Tagliamento.\nPassando alla fauna acquatica, le specie pi\u00f9 numerose sono la trota marmorata ed il temolo nel corso medio-alto e il cavedano ed il barbo nel corso medio-basso. La trota fario \u00e8 stata immessa dall'uomo ed ora rischia di inquinare geneticamente le originarie popolazioni di marmorata."}
{"id": "4247", "revid": "1431409", "url": "https://it.wikipedia.org/wiki?curid=4247", "title": "Tiberio (disambigua)", "text": ""}
{"id": "4248", "revid": "661173", "url": "https://it.wikipedia.org/wiki?curid=4248", "title": "Tricolore", "text": "Il termine tricolore designa una bandiera di tre colori, rappresentati in tre bande verticali o orizzontali di uguale dimensione, con o senza un carico araldico.\nIl \"tricolore\" ha origine dal XVI secolo come simbolo repubblicano, di libert\u00e0 o ancora rivoluzionario. Le bandiere di Francia, Italia, Romania, Messico e Irlanda furono tutte adottate per la prima volta con la formazione di una repubblica indipendente nel periodo tra la Rivoluzione francese e le rivoluzioni del 1848, con l'eccezione del tricolore irlandese, che risale al 1848 ma che fu adottato dopo la rivolta di Pasqua nel 1916.\nNella lingua italiana il \"tricolore\" per antonomasia \u00e8 quello italiano, ci\u00f2 nonostante con lo stesso termine possono essere indicate anche altre bandiere formate da tre colori.\nStoria.\nOrigine del tricolore.\nLa prima associazione di una bandiera tricolore con il repubblicanesimo \u00e8 stato il tricolore \"arancione-bianco-blu\" del Prinsenvlag (predecessore della bandiera dei Paesi Bassi), usato dal 1579 da Guglielmo I d'Orange durante la guerra degli ottant'anni, la quale ha portato all'indipendenza le Province Unite dall'Impero spagnolo.\nAnche se non fu la prima bandiera tricolore, una delle pi\u00f9 famose, conosciuta anche come \"le drapeau tricolore\" o \"le drapeau bleu-blanc-rouge\", \u00e8 la bandiera della Francia, adottata dopo la rivoluzione francese.\nCon la formazione delle \"repubbliche sorelle\", il tricolore rivoluzionario francese fu esportato e adottato ampiamente in Europa e anche in Italia.\nIl \"tricolore\" rimase un simbolo \"repubblicano\" fino al XIX secolo; in seguito anche diversi monarchie assunsero il tricolore come bandiera nazionale, come il Regno di Sardegna (diventato poi Regno d'Italia) o la Confederazione Tedesca del Nord (diventata poi Impero tedesco), la stessa Francia utilizz\u00f2 il tricolore durante la monarchia di luglio.\nDopo il 1848, i neonati stati-nazione assunsero il \"tricolore\" pi\u00f9 per simboleggiare la propria identit\u00e0 nazionale o etnica, che l'anti-monarchismo.\nAll'inizio del XX secolo, il panslavismo diede origine ai colori panslavi (bianco-blu-rosso); il nazionalismo arabo diede origine ai colori panarabi (i colori sono quattro, bianco-nero-rosso-verde, ma le bandiere hanno spesso tre bande); il panafricanismo diede origine ai colori panafricani (oro-rosso-verde e nero-rosso-verde) e il nazionalismo iraniano diede origine ai colori paniraniani (bianco-rosso-verde).\nNel 1999, una bandiera tricolore rosso-verde-blu \u00e8 stata proposta come bandiera di Marte, i colori rappresentano: il rosso simboleggia il colore di Marte oggi (\"pianeta rosso\"), il verde e il blu simboleggiano la possibile terraformazione di Marte.\nTricolori transnazionali.\nAlcuni tricolori a bande orizzontali hanno costituito il modello di altrettante famiglie di bandiere, grazie all'adozione dei loro colori da parte di nazioni e popoli diversi ma vicini per etnia o per altre ragioni. Cos\u00ec, il tricolore russo (bianco, blu e rosso) \u00e8 diventato matrice dei colori panslavi, quello hashemita (bianco, nero e verde con triangolo rosso) dei colori panarabi, quello etiopico (oro, rosso e verde) di una combinazione di colori panafricani, e lo storico tricolore di Francisco de Miranda (blu, giallo e rosso) dei colori adottati dalle nazioni della Grande Colombia. Non sempre, tuttavia, le bandiere appartenenti a queste famiglie rispettano lo schema del classico tricolore a bande orizzontali di uguali dimensioni e contigue.\nIl tricolore in Italia.\nIl tricolore italiano nacque quando l'adozione di una bandiera nazionale soppiant\u00f2 l'utilizzo di un drappo con le insegne reali come simbolo patrio. L'origine del tricolore italiano va ricercata nei moti giacobini che avvennero in Italia a fine XVIII secolo e al richiamo alle libert\u00e0 comunali che parevano vicine agli ideali della Rivoluzione francese.\nIl tricolore italiano fu decretato a Reggio Emilia come bandiera della Repubblica Cispadana il 7 gennaio 1797. I colori nazionali hanno tuttavia alcuni precedenti nei tricolori di Bologna, Modena, Felina, Novellara e nel primo tricolore cispadano. Il blu del vessillo francese fu sostituito dal verde probabilmente in relazione ai colori delle divise della Guardia Nazionale milanese. La disposizione era orizzontale con il rosso in alto. L'11 maggio 1798 la Repubblica Cisalpina introdusse una versione a bande verticali.\nNel 1799 la Repubblica Napoletana adott\u00f2 a sua volta una bandiera tricolore, sempre mutuandola dal tricolore francese, cambiandone il colore bianco in giallo.\nNel 1848 bandiere tricolori vennero fatte sventolare sulla barricate milanesi durante le Cinque giornate di Milano e re Carlo Alberto, prima di incominciare la Prima guerra di indipendenza italiana, adott\u00f2 come bandiera del suo regno il tricolore verde bianco e rosso, con le bande di colore verticali, inserendovi al centro lo stemma sabaudo.\nLo stesso anno anche l'effimero Regno di Sicilia adott\u00f2 il tricolore verde bianco e rosso, con al centro la Triscele simbolo dell'isola siciliana; il tricolore venne adottato anche dal Granducato di Toscana con sovrimpresse le armi della casata degli Asburgo-Lorena, dalla Repubblica Romana con la scritta di ispirazione mazziniana \"Dio e Popolo\".\nNel 1861 il tricolore, caricato dello stemma di Casa Savoia, divenne bandiera ufficiale del Regno d'Italia. Alla nascita della Repubblica lo stemma sabaudo fu abolito e il tricolore, seppure con proporzioni diverse, torn\u00f2 a essere quello del 1798.\nL'uso di questa bandiera \u00e8 puntualmente sancito da un'apposita norma della Costituzione:"}
{"id": "4249", "revid": "339392", "url": "https://it.wikipedia.org/wiki?curid=4249", "title": "Takakazu Seki", "text": ""}
{"id": "4250", "revid": "1444886", "url": "https://it.wikipedia.org/wiki?curid=4250", "title": "Torio", "text": "Il torio \u00e8 l'elemento chimico di numero atomico 90 e il suo simbolo \u00e8 Th. \u00c8 un metallo attinoide radioattivo ed \u00e8 uno degli unici due significativi elementi che si trovano ancora radioattivi naturalmente in grandi quantit\u00e0 come elemento primordiale (l'altro \u00e8 l'uranio). Il torio \u00e8 stato scoperto nel 1829 dal sacerdote e mineralogista amatoriale norvegese Morten Thrane Esmark e in seguito identificato dal chimico svedese J\u00f6ns Jacob Berzelius, che gli diede il nome di Thor, il dio norvegese del tuono.\nUn atomo di torio possiede 90 protoni e quindi 90 elettroni, di cui quattro elettroni di valenza. \u00c8 di colore argenteo e diventa nero se esposto all'aria, formando il diossido di torio. Il torio \u00e8 debolmente radioattivo: tutti i suoi isotopi noti sono instabili. Il torio-232 (232Th), possiede 142 neutroni ed \u00e8 l'isotopo pi\u00f9 stabile di torio rappresentando quasi tutto il torio naturale. Il torio ha la pi\u00f9 lunga emivita rispetto a tutti gli elementi significativamente radioattivi: 14.05 miliardi di anni; decade molto lentamente attraverso un decadimento alfa diventando radio-228 (228Ra) e terminando con il piombo-208 (208Pb) stabile. Si stima che il torio sia di circa tre o quattro volte pi\u00f9 abbondante dell'uranio nella crosta terrestre ed \u00e8 principalmente raffinato dalle sabbie di monazite come un sottoprodotto di estrazione di metalli delle terre rare.\nIn passato, il torio veniva comunemente utilizzato come fonte di luce nelle reticelle Auer e come materiale per le leghe metalliche, tuttavia queste applicazioni diminuirono a causa delle preoccupazioni circa la sua radioattivit\u00e0. \u00c8 comunque ancora ampiamente usato come elemento di lega per la realizzazione di elettrodi per la saldatura TIG (ad un tasso del 1-2% con il tungsteno). Rimane popolare anche come materiale per l'ottica di fascia alta e per la strumentazione scientifica; il torio e l'uranio sono gli unici elementi significativamente radioattivi, le cui principali applicazioni commerciali non si basano sulla loro radioattivit\u00e0. Si prevede che il torio possa essere in grado di sostituire l'uranio come combustibile nucleare nei reattori, ma solo pochi reattori al torio sono stati realizzati.\nCaratteristiche.\nIl torio \u00e8 un metallo reperibile in natura, debolmente radioattivo. In natura si trova solo come torio-232, il suo isotopo pi\u00f9 stabile, che decade con emissione \u03b1. \nSe puro e in forma metallica, \u00e8 di colore bianco argenteo che si mantiene lucido per molti mesi; per\u00f2 se viene contaminato con il suo ossido si annerisce lentamente all'aria diventando prima grigio e poi nero. L'ossido di torio (ThO2), detto anche \"toria\", ha uno dei pi\u00f9 alti punti di fusione di tutti gli ossidi (). Quando vengono scaldati all'aria, i trucioli metallici di torio prendono fuoco e bruciano con una brillante luce bianca.\nApplicazioni.\nApplicazioni del torio:\nStoria.\nIl torio fu identificato nel 1815 dal chimico svedese J\u00f6ns Jakob Berzelius, che durante le sue successive indagini (1828) lo battezz\u00f2 cos\u00ec in onore di Thor, il dio norreno del tuono. Il torio metallico non aveva praticamente nessun uso pratico prima dell'invenzione della reticella per lanterne nel 1885. Il nome Ionio fu usato per un isotopo del torio nei primi studi sulla radioattivit\u00e0.\nDisponibilit\u00e0.\nIl torio si trova in piccole quantit\u00e0 nella maggior parte delle rocce e dei suoli, dove \u00e8 circa dieci volte pi\u00f9 abbondante dell'uranio ed \u00e8 circa comune quanto il piombo. Il terreno contiene di solito una media di sei ppm di torio; tale elemento si rinviene anche in molti minerali di cui il pi\u00f9 comune \u00e8 la monazite, formata da fosfato di torio e terre rare, che contiene fino al 12% di ossido di torio e di cui esistono depositi consistenti in vari paesi. L'isotopo torio-232 decade molto lentamente (la sua emivita \u00e8 circa tre volte l'et\u00e0 attuale della Terra), ma la maggior parte degli altri isotopi di torio fanno parte della catena di decadimento del torio e dell'uranio e sono molto pi\u00f9 radioattivi: tuttavia la loro frazione rispetto all'isotopo \"stabile\" \u00e8 trascurabile.\nLe riserve mondiali accertate al 2007 ad un costo estrattivo inferiore ai /kg ammontano a circa 2,6 milioni di tonnellate. Le principali riserve sono situate in Australia, Stati Uniti d'America, Turchia, India, Venezuela e Brasile; questi paesi hanno ognuno fra il 12 ed il 19% delle riserve mondiali.\nGiacimenti in Italia.\nIn Italia il torio \u00e8 presente in discrete quantit\u00e0, soprattutto nel Lazio settentrionale, Mont Mort (che si trova sopra al tunnel del Gran San Bernardo al confine tra Svizzera e Valle d'Aosta, a 2867 metri), Etna. Non \u00e8 conosciuta l'entit\u00e0 di tali riserve. \nIl torio come combustibile nucleare.\nIl torio, come l'uranio, pu\u00f2 essere usato come combustibile in un reattore nucleare: anche se di per s\u00e9 non \u00e8 fissile, il torio-232 (232Th) assorbe neutroni termici trasmutandosi in uranio-233 (233U), che invece lo \u00e8. Perci\u00f2 il torio viene considerato \"fertile\", come l'uranio-238 (238U).\nL'uranio-233 \u00e8 migliore dell'uranio-235 e del plutonio-239 , che consente di realizzare un ciclo di alimentazione a partire da altri materiali fissili (uranio-235 e plutonio-239) simile ma pi\u00f9 efficiente di quello basato sull'uranio-238 e sul plutonio nei \"reattori termici\".\n232Th assorbe un neutrone trasformandosi in 233Th che successivamente decade in 233Pa e quindi in 233U. Il combustibile cos\u00ec irraggiato viene quindi scaricato dal reattore, 233U separato dal torio e usato per alimentare un altro reattore come parte di un ciclo chiuso.\nTra i problemi connessi a questo utilizzo rientrano gli elevati costi di produzione del combustibile, legati all'alta radioattivit\u00e0 dell'uranio-233, che \u00e8 sempre contaminato da tracce di uranio-232; anche il riciclo del torio presenta problemi simili dovuti all'altamente radioattivo 228Th; 233U pu\u00f2 inoltre essere impiegato per la produzione di ordigni nucleari e pone alcuni problemi tecnici per il suo riciclo. Tali difficolt\u00e0 rendono per ora l'uso del torio come combustibile nucleare ancora improbabile, data l'abbondante disponibilit\u00e0 di uranio.\nNondimeno, il ciclo combustibile del torio pu\u00f2 essere potenzialmente utile sul lungo periodo, data la sua possibilit\u00e0 di produrre combustibile senza dover ricorrere a reattori \"a neutroni veloci\". Il torio \u00e8 significativamente pi\u00f9 abbondante dell'uranio, risultando quindi un fattore chiave per la sostenibilit\u00e0 dell'energia nucleare. L'India possiede ingenti riserve di torio ed ha quindi pianificato un ambizioso programma nucleare che ambisce ad escludere l'uranio come materia prima.\nIl vantaggio pi\u00f9 evidente \u00e8 tuttavia quello riguardante le scorie: il \"combustibile\" esausto scaricato da un reattore autofertilizzante al torio ha una radiotossicit\u00e0 estremamente pi\u00f9 bassa (di svariati ordini di grandezza) rispetto a qualunque reattore all'uranio-plutonio: dopo meno di un secolo \u00e8 infatti inferiore a quella dell'uranio naturale ed addirittura, nei reattori termici al torio \u00e8 fin dall'inizio inferiore. Si ritiene pertanto che le scorie andrebbero confinate solamente per circa 300 anni (meno di quanto non serva per molti prodotti dell'industria chimica). A titolo di confronto il \"combustibile\" esausto di un reattore all'uranio di 3\u00aa generazione, per ridurre la propria radiotossicit\u00e0 a livelli inferiori a quelli dell'uranio naturale di partenza, impiega circa un milione di anni, mentre il combustibile di un reattore autofertilizzante all'uranio-plutonio impiega decine di migliaia di anni.\nIsotopi.\nIn natura il torio si presenta con un unico isotopo, 232Th, che \u00e8 il pi\u00f9 stabile dei 25 isotopi conosciuti, la cui massa atomica \u00e8 compresa tra 212 e .\n232Th ha un'emivita di oltre 14 miliardi di anni, seguono in ordine di stabilit\u00e0 decrescente 230Th (75\u00a0380 anni), 229Th (7\u00a0340 anni) e 228Th (1,92 anni).\nTutti gli altri rimanenti isotopi hanno emivite comprese tra i 30 mesi e 25 ore. Del torio \u00e8 noto anche un metastato.\nPrecauzioni.\nIl torio metallico polverizzato si incendia molto facilmente e deve essere maneggiato con cautela. La disintegrazione di isotopi instabili del torio produce un isotopo del radon (220Rn): il gas Radon \u00e8 radioattivo e pericoloso per la salute. Perci\u00f2 \u00e8 fondamentale che i locali in cui \u00e8 immagazzinato del torio siano ben ventilati.\nL'esposizione al torio in aria pu\u00f2 portare ad un aumento del rischio di cancro ai polmoni, al pancreas, ai reni e al sangue. L'ingestione di torio provoca danni al fegato. Il torio non ha ruoli biologici noti. Vedi anche torotrasto."}
{"id": "4251", "revid": "599013", "url": "https://it.wikipedia.org/wiki?curid=4251", "title": "Titanio", "text": "Il titanio \u00e8 l'elemento chimico della tavola periodica degli elementi che ha come simbolo Ti e come numero atomico 22. \u00c8 un metallo del blocco d, leggero, resistente, di colore bianco metallico, lucido, resistente alla corrosione. Il titanio viene utilizzato nelle leghe leggere resistenti e nei pigmenti bianchi; si trova in numerosi minerali, principalmente rutilo e ilmenite. Il titanio non \u00e8 tossico e non risulta essenziale per nessuna specie vivente.\nStoria.\nIl titanio (dal latino \"Titanus\", Titano, nome del dodicesimo figlio di Gea e Urano tra i titani) fu scoperto nel 1791 dal reverendo, mineralogista e chimico britannico William Gregor, individuandolo senza isolarlo nelle rocce di ilmenite della Cornovaglia; lo chiam\u00f2 \"menacanite\", dal nome della Valle di Manaccan dove aveva raccolto i campioni di roccia.\nNel 1795, il chimico tedesco Heinrich Klaproth lo isol\u00f2 dai minerali di rutilo, dimostr\u00f2 che era lo stesso minerale di W. Gregor e battezz\u00f2 l'elemento con il nome dei titani della mitologia greca. Il titanio metallico puro (99,9%) venne preparato per la prima volta nel 1910 dall'ingegnere neozelandese Matthew Albert Hunter tramite riscaldamento di TiCl4 con del sodio a 700-800\u00a0\u00b0C.\nIl titanio metallico non venne usato al di fuori dei laboratori fino al 1946, quando l'ingegnere lussemburghese William Justin Kroll dimostr\u00f2 che il titanio poteva essere prodotto commercialmente tramite riduzione del tetracloruro di titanio con il magnesio. Finora, questo \u00e8 il metodo pi\u00f9 usato e prende il nome di processo Kroll.\nCaratteristiche.\nIl titanio \u00e8 un elemento metallico ben conosciuto per la sua resistenza alla corrosione, quasi pari a quella del platino, e per il suo alto rapporto tra resistenza e peso. \u00c8 leggero, duro, con bassa densit\u00e0. Allo stato puro \u00e8 abbastanza duttile, lucido, di colore bianco metallico. Tuttavia le leghe di titanio non sono facilmente lavorabili e la difficolt\u00e0 di lavorazione alle macchine utensili \u00e8 paragonabile a quella dell'acciaio inossidabile, notoriamente il pi\u00f9 difficile da lavorare per asportazione di truciolo. Il punto di fusione relativamente alto di questo elemento lo rende utile come metallo refrattario. Il titanio \u00e8 resistente come l'acciaio pur essendo il 40% pi\u00f9 leggero, pesa il 60% in pi\u00f9 dell'alluminio con resistenza doppia. Queste propriet\u00e0 rendono il titanio molto resistente alle forme usuali di fatica dei metalli.\nQuesto metallo forma una patina di ossido passivo se esposto all'aria a temperatura ambiente e quando si trova in un'atmosfera libero da ossigeno \u00e8 molto duttile. Il titanio brucia se riscaldato nell'aria o in atmosfera di azoto, reagendo anche con idrogeno e alogeni. Il titanio \u00e8 resistente all'acido solforico diluito e all'acido cloridrico, oltre che ai gas di cloro, alle soluzioni di cloruri, alla maggior parte degli acidi carbossilici e gli alcali acquosi a caldo.\nEsperimenti hanno mostrato che il titanio naturale diventa altamente radioattivo se bombardato con nuclei di deuterio, emettendo principalmente positroni e raggi gamma. Il metallo \u00e8 dimorfico con forma alfa esagonale che diventa beta cubica molto lentamente, alla temperatura di circa . Quando raggiunge il colore rosso il titanio si combina con l'ossigeno e quando raggiunge i 550\u00a0\u00b0C si combina con il cloro.\nIsotopi.\nIl titanio riscontrabile in natura \u00e8 composto da cinque isotopi stabili; 46Ti, 47Ti, 48Ti, 49Ti e 50Ti, di questi il 48Ti \u00e8 il pi\u00f9 abbondante (73,8%). Undici radioisotopi sono stati prodotti, di cui i pi\u00f9 stabili sono il 44Ti con emivita di 63 anni, il 45Ti ha emivita di 184,8 minuti, il 51Ti di 5,76 minuti, e il 52Ti di 1,7 minuti. Tutti i restanti isotopi radioattivi hanno emivita inferiore ai 33 secondi e la maggior parte di questi ha emivita sotto al mezzo secondo.\nGli isotopi del titanio variano in numero di massa da 40 (40Ti) a 58 (58Ti). La modalit\u00e0 di decadimento primaria prima dell'isotopo 46Ti \u00e8 la cattura di elettrone, la modalit\u00e0 primaria dopo l'isotopo 50Ti \u00e8 l'emissione beta. I prodotti del decadimento prima del 46Ti sono isotopi di scandio e i prodotti primari dopo il 50Ti sono isotopi di vanadio.\nDisponibilit\u00e0.\nIl titanio \u00e8 il nono elemento per abbondanza nella crosta terrestre (0,6% della massa), non si trova libero in natura ed \u00e8 presente in molte rocce magmatiche e nei sedimenti da esse derivanti. Si trova principalmente nei seguenti minerali: anatasio, brookite, ilmenite, leucoxene, perovskite, rutilo e titanite, nonch\u00e9 nei titanati e in molti minerali ferrosi. Di questi minerali solo l'ilmenite, il leucoxene e il rutilo hanno un'importanza economica significativa. Significativi depositi di minerali di titanio si trovano in Australia, Scandinavia, Nord America, Malaysia e nel Parco naturale regionale del Beigua in Liguria.\nPoich\u00e9 il titanio metallico pu\u00f2 bruciare in atmosfera di azoto puro e alle alte temperature reagisce facilmente con l'ossigeno e il carbonio, \u00e8 difficoltoso preparare il titanio metallico puro. Il metallo si trova nei meteoriti ed \u00e8 stato rintracciato nel Sole e nelle stelle di tipo M. Le rocce portate dalla Luna durante la missione Apollo 17 erano composte per il 12,1% di TiO2. Il titanio si trova inoltre nelle ceneri di carbone, nelle piante e anche nel corpo umano.\nProduzione.\nIl primo processo di produzione commerciale del titanio \u00e8 stato il processo van Arkel-de Boer. Invece oggi il titanio viene ottenuto tramite riduzione di TiCl4 con il magnesio, un processo sviluppato nel 1946 da William Justin Kroll, oppure col processo Hunter che \u00e8 analogo al processo Kroll, ma effettuato con sodio metallico. Questo processo \u00e8 complicato e costoso, ma un nuovo procedimento, chiamato metodo \"FFC-Cambridge\" potrebbe rimpiazzarlo. Questo nuovo metodo usa come materiale di base la polvere di diossido di titanio, una forma raffinata di rutilo, per ottenere il prodotto finale, un flusso continuo di titanio fuso adatto all'utilizzo immediato per la manifattura di leghe.\nSi spera che il metodo FFC-Cambridge renda il titanio un materiale meno raro e costoso per l'industria aerospaziale e il mercato dei beni di lusso, e che verr\u00e0 impiegato in molti prodotti attualmente fabbricati con alluminio o acciai speciali.\nApplicazioni.\nAll'incirca il 95% del titanio viene consumato in forma di diossido di titanio (TiO2) nelle vernici, nella carta e nei cementi per renderli pi\u00f9 brillanti, e nelle plastiche. Le vernici fatte con il biossido di titanio riflettono molto bene la radiazione infrarossa e sono quindi molto usate dagli astronomi.\nGrazie alla loro resistenza meccanica e alla corrosione, leggerezza e capacit\u00e0 di sopportare temperature estreme, le leghe di titanio vengono utilizzate principalmente nell'industria aeronautica e aerospaziale, anche se il loro utilizzo in prodotti di consumo quali mazze da golf, biciclette, componenti motociclistici e computer portatili sta diventando sempre pi\u00f9 comune. Il titanio viene spesso messo in lega con alluminio, ferro, manganese, molibdeno e altri metalli.\nIl carburo di titanio (TiC; peso specifico 4,93; punto di fusione 2\u00a0940\u00a0\u00b0C) il nitruro di titanio (TiN; peso specifico 5,40; punto di fusione 2\u00a0960\u00a0\u00b0C) e pi\u00f9 recentemente, il derivato carbonitrurico (Ti10C7N3; peso specifico 5,02; punto di fusione 3\u00a0520\u00a0\u00b0C) sono composti altamente refrattari, inerti sotto le comuni condizioni di temperatura e resistenti all'attacco della maggior parte degli acidi minerali e alcali.\nPer queste ragioni sono impiegati nella costruzione di utensili e macchinari che possiedono parti destinate alle alte velocit\u00e0 con attrito, nel rivestimento di crogioli per contenere acidi o basi molto forti e componenti di missili sottoposti a usura termica, ad esempio ugelli.\nAltri impieghi:\nComposti.\nIl Titanio forma numerosi complessi soprattutto con numero di ossidazione +4, il massimo per il gruppo IV; sono tutti composti o complessi diamagnetici e il numero di coordinazione pi\u00f9 comune per il Ti \u00e8 il 6.\nI principali sono l'ossido TiO2 e gli alogenuri TiX4 (X = F, Cl, Br, I). Fra questi, TiCl4 e TiBr4 sono importanti acidi di Lewis che si prestano bene a essere usati come catalizzatori in sintesi organica. \u00c8 noto anche il nitruro TiN, molto duro e pressoch\u00e9 inerte, con punto di fusione 2950 \u00b0C.\nForma composti o complessi a numero di ossidazione +3 e anche +2 che si ossidano facilmente all'aria, specialmente i secondi. Forma anche complessi con numero di ossidazione formale 0, ad esempio un metallocarbonile in cui il Ti \u00e8 complessato da 6 molecole di monossido di carbonio che non rispetta la regola dei 18 elettroni (formalmente 16 e), che pu\u00f2 essere ridotto a ione [Ti(CO)6]2- (formalmente 18 e) in cui il numero di ossidazione formale di Ti \u00e8 -2.\nGli ossidi possono essere ottenuti per reazione diretta del metallo con l'ossigeno ad alta temperatura. Gli alogenuri sono principalmente formati dall'azione di un alogeno sul biossido di titanio, hanno un comportamento di acido di Lewis per formare alogenocomplessi.\nSi trovano in natura giacimenti di TiO2 cristallino, che prende nomi diversi a seconda della struttura cristallina che presenta, (\"rutilo, anatasio\"\u2026).Altri minerali di titanio sono la \"ilmenite\" (titanato di ferro, FeTiO2) e la titanite (titanato di calcio, CaTiO2)\nDiossido di titanio.\nNoto anche come \"titania\" in ambito ceramico o mineralogico. Alcune forme cristalline (polimorfi) sono il rutilo e l'anatasio. Anche se il metallo di titanio \u00e8 relativamente poco comune a causa dei costi di estrazione, il diossido di titanio \u00e8 economico, facilmente disponibile in grandi quantit\u00e0 e largamente utilizzato in campo industriale come pigmento bianco in vernici, plastiche e cemento da costruzione. La polvere di TiO2 \u00e8 chimicamente inerte, non svanisce con la luce solare ed \u00e8 molto opaca; ci\u00f2 le permette di impartire un colore bianco brillante alle sostanze chimiche grigie o marroni che formano le plastiche normalmente usate. \nIl diossido di titanio puro ha un indice di rifrazione molto alto e una dispersione ottica superiore al diamante. Zaffiri e rubini prendono il loro asterismo dal diossido di titanio in essi presente.\nPrecauzioni.\nLa polvere di titanio metallico \u00e8 altamente infiammabile. I sali di titanio sono spesso considerati relativamente innocui. Composti con il cloro, come il TiCl3 e il TiCl4 sono corrosivi e a contatto con acidi possono liberare HCl; il tetracloruro anche a contatto con l'acqua. Inoltre il titanio ha la tendenza al bioaccumulo nei tessuti , ma non gioca alcun ruolo conosciuto negli esseri umani. Allo stato gassoso, come nel caso del taglio al plasma dei metalli, \u00e8 tossico se inalato."}
{"id": "4252", "revid": "22475", "url": "https://it.wikipedia.org/wiki?curid=4252", "title": "Tungsteno", "text": "Il tungsteno \u00e8 l'elemento chimico avente numero atomico 74 e il suo simbolo \u00e8 W (da wolframio).\n\u00c8 un metallo di transizione duro, pesante, di colore da bianco a grigio-acciaio, noto per le sue buone propriet\u00e0 reologiche. Si trova in numerosi minerali, tra cui la wolframite e la scheelite.\nNel 1961 la IUPAC dichiar\u00f2 ammissibili entrambi i nomi (quello di wolframio preferibile nei composti).\nIn forma pura trova ampio impiego in applicazioni elettriche ed i suoi composti sono ampiamente usati nell'industria. L'esempio pi\u00f9 notevole del suo utilizzo \u00e8 la produzione dei filamenti delle lampade ad incandescenza (e questo \u00e8 dovuto al fatto che \u00e8 il metallo con il pi\u00f9 alto punto di fusione), ma le sue leghe sono usate anche nell'industria aerospaziale.\nEtimologia.\nIl nome \"tungsteno\" (o \"tunsteno\") deriva dallo svedese \"tung sten\", \"pietra pesante\", termine coniato nel 1751 dallo svedese Axel Fredrik Cronstedt, che chiam\u00f2 cos\u00ec un minerale da lui scoperto oggi noto come scheelite. Nello svedese odierno il suo nome \u00e8 per\u00f2 \"wolfram\".\nIl nome \"wolframio\" (o \"volframio\") deriva dal tedesco \"Wolf ram\", \"sporcizia di lupo\", perch\u00e9 tale minerale nero riduce il pregio dei filoni di stagno in cui \u00e8 presente. Nel tedesco odierno \u00e8 usato anche il nome \"Tungsten\".\nCaratteristiche.\nIl tungsteno puro ha un colore che varia dal grigio acciaio al bianco, ed \u00e8 molto duro. Si pu\u00f2 tagliare con un seghetto per metalli quando \u00e8 molto puro, mentre se \u00e8 impuro \u00e8 molto fragile e difficile da lavorare; il tungsteno viene ottenuto tramite sinterizzazione in quanto dotato di una temperatura di fusione troppo elevata per poter essere colato. Successivamente viene lavorato tramite forgiatura, trazione o estrusione.\nIl punto di fusione del tungsteno \u00e8 il pi\u00f9 alto di tutti gli elementi puri (): sue sono anche la pi\u00f9 bassa pressione di vapore e la pi\u00f9 alta resistenza alla trazione a temperature oltre i fra tutti gli elementi chimici.\nHa una ottima resistenza alla corrosione, la maggior parte degli acidi minerali lo intacca solo debolmente. Sul tungsteno metallico si forma uno strato protettivo di ossido all'aria, ma questa protezione viene meno alle alte temperature, a cui l'ossidazione non viene fermata.\nViene facilmente ossidato, sia puro che sotto forma di carburo dall'azione dell'acqua ossigenata.\nQuando viene aggiunto all'acciaio, il tungsteno ne aumenta notevolmente la durezza.\nApplicazioni.\nIl tungsteno ha una vasta gamma di usi, di cui il pi\u00f9 diffuso \u00e8 senz'altro come carburo di tungsteno (W2C, WC) nei carburi cementati. Questi materiali sono molto resistenti all'usura e sono usati nella lavorazione degli altri metalli, nell'industria mineraria, petrolifera e delle costruzioni. Il tungsteno si usa anche per i filamenti delle lampadine ad incandescenza e delle valvole termoioniche, e per vari tipi di elettrodi, perch\u00e9 si pu\u00f2 ridurre in filamenti molto sottili che hanno un alto punto di fusione.\nIl carburo di tungsteno si sta usando da non molto tempo anche per bigiotteria e gioielleria grazie alle sue caratteristiche di resistenza al graffio e all'usura.\nAltri usi: \nAltri vari usi marginali: gli ossidi di tungsteno si usano nei rivestimenti ceramici, e i tungstati di calcio e magnesio sono usati diffusamente nelle lampade fluorescenti. Questo metallo si usa anche nei bersagli per raggi X e negli elementi riscaldanti per forni elettrici. Sali contenenti tungsteno sono usati in chimica e per la concia delle pelli. I \"bronzi\" al tungsteno (ossidi colorati di tungsteno) sono pigmenti usati, con altri composti, nelle vernici e nei colori.\nA partire dagli anni 2000 viene utilizzato in alternativa al piombo per il caricamento di munizioni da caccia.\nIl tungsteno \u00e8 utilizzato anche nella fabbricazione di bigiotteria e gioielleria, per la sua ipoallergenicit\u00e0 e per la capacit\u00e0, dovuta alla sua estrema durezza, di mantenersi lucido molto pi\u00f9 a lungo di qualunque altro metallo.\nA causa del peso specifico simile all'oro, viene a volte usato dai falsari per produrre lingotti falsi, costituiti da un'anima di tungsteno ricoperta d'oro.\nImmerso in atmosfera di azoto liquido insieme a scariche elettriche ad alta tensione, il tungsteno si appuntisce fino ad arrivare ad una punta con lo spessore di un singolo atomo. Potrebbe essere usato per microscopi ad effetto tunnel.\nStoria.\nLa sua esistenza fu ipotizzata per la prima volta nel 1779 da Peter Woulfe, che esaminando la wolframite dedusse che doveva contenere un nuovo elemento. Nel 1781 Carl Wilhelm Scheele verific\u00f2 che dalla tungstenite si poteva produrre un nuovo acido, che chiamarono \"acido tungstico\". Scheele e Torbern Bergman ipotizzarono quindi che dalla riduzione dell'acido tungstico si sarebbe potuto isolare un nuovo metallo.\nNel 1783 gli spagnoli Juan Jos\u00e9 Delhuyar e Fausto Delhuyar ottennero dalla wolframite un acido identico all'acido tungstico e pi\u00f9 tardi nello stesso anno isolarono il tungsteno metallico riducendo l'acido tungstico con il carbone. A loro \u00e8 quindi accreditata la scoperta dell'elemento.\nDurante la seconda guerra mondiale il tungsteno gioc\u00f2 un grande ruolo economico e politico. Il Portogallo, principale produttore europeo di wolframite sub\u00ec pressioni da entrambi i fronti; date le sue propriet\u00e0 meccaniche e la sua resistenza il tungsteno \u00e8 un metallo ideale per la produzione di armi, specialmente proiettili perforanti in grado di penetrare anche le blindature pi\u00f9 solide.\nRuolo biologico.\nGli enzimi ossidoreduttasi fanno uso di tungsteno in complessi tungsteno-pterina, in modo simile a quanto avviene con il molibdeno.\nDisponibilit\u00e0.\nIl tungsteno si trova nei minerali wolframite (tungstato di manganese e ferro; FeWO4/MnWO4), scheelite (tungstato di calcio, CaWO4), ferberite e h\u00fcbnerite.\nImportanti giacimenti di questi minerali si trovano in Austria, Bolivia, Cina, Portogallo, Russia, Corea del Sud e Stati Uniti (California, Colorado); la Cina produce il 75% della produzione mondiale.\nIndustrialmente viene prodotto per riduzione dell'ossido di tungsteno con idrogeno o carbonio.\nIn natura il Tungsteno (dove non si trova libero, ma in composti di norma corrispondenti al suo stato di ossidazione +6) \u00e8 un elemento relativamente raro costituendo circa il 5\u00a0\u00d7\u00a010\u22124% della crosta terrestre\nComposti.\nIl pi\u00f9 comune stato d'ossidazione del tungsteno nei suoi composti \u00e8 +6, bench\u00e9 nella gamma dei suoi composti presenta tutti i numeri di ossidazione compresi tra \u22122 e +6. Tipicamente si combina con l'ossigeno a dare l'ossido tungstico, WO3, che si scioglie in soluzioni acquose alcaline trasformandosi in ione tungstato WO.\nPoliossoanioni acquosi.\nLe soluzioni acquose di tungstato sono note per formare poliossoanioni in ambiente neutro o acido. A mano a mano che l'acidit\u00e0 aumenta, lo ione tungstato dapprima si converte nell'anione solubile, metastabile, \"paratungstato A\", W7O, che in tempi dell'ordine delle ore o dei giorni si converte nel meno solubile \"paratungstato B\", H2W12O.\nUn'ulteriore acidificazione produce, a raggiungimento dell'equilibrio, l'anione \"metatungstato\", H2W12O, molto solubile. Lo ione metatungstato ha la geometria di un aggregato simmetrico composto da dodici ottaedri di ossigeno e tungsteno, noto come \"anione di Keggin\".\nMolti altri poliossoanioni esistono come specie metastabili. L'inclusione di un atomo diverso, come ad esempio il fosforo, al posto degli idrogeni centrali del metatungstato produce un'ampia gamma di cosiddetti \"eteropolianioni\".\nIsotopi.\nIl tungsteno in natura si presenta come una miscela di cinque isotopi, di cui quattro sono stabili; 182W, 183W, 184W, 186W. L'isotopo 180W \u00e8 invece instabile, ma la sua emivita \u00e8 talmente lunga da poter essere considerato stabile a tutti gli effetti pratici. Sono noti altri 27 isotopi radioattivi, di cui i pi\u00f9 stabili sono 181W (emivita di 121,2 giorni), 185W (75,1 giorni), 188W (69,4 giorni) e 178W (21,6 giorni). Tutti gli altri isotopi hanno emivite inferiori alle 24 ore e la maggior parte di essi inferiore a 8 minuti. Il tungsteno ha inoltre 4 metastati, di cui il pi\u00f9 stabile \u00e8 179\u00a0mW (emivita: 6,4 minuti).\nGli isotopi del tungsteno hanno pesi atomici compresi tra (158W) e 189,963\u00a0u (190W).\nEffetti sulla salute.\nTossicit\u00e0 acuta.\nIl tungsteno causa attacchi convulsivi e insufficienza renale con necrosi tubulare acuta.\nL'acido tungstico \u00e8 utilizzato in laboratorio per generare crisi convulsive.\nBench\u00e9 i suoi composti siano sospetti di tossicit\u00e0, una relazione tra il tungsteno e l'insorgere della leucemia non \u00e8 stata ancora dimostrata. \u00c8 invece stato provato da almeno uno studio scientifico condotto su cavie animali il collegamento tra il rabdomiosarcoma e l'amalgama di tungsteno depositata nei muscoli, eventualit\u00e0 possibile nel caso di contatto con armi e proiettili speciali."}
{"id": "4253", "revid": "1534172", "url": "https://it.wikipedia.org/wiki?curid=4253", "title": "Tetrapoda", "text": "I tetrapodi (Tetrapoda , 1979) sono la superclasse di vertebrati che presentano quattro arti, in alcuni casi scomparsi durante l'evoluzione.\nTassonomia.\nIn generale i tetrapodi sono terrestri, pi\u00f9 o meno adattati alla vita in ambiente subaereo, con l'eccezione di gruppi ritornati alla vita acquatica. Comprendono quattro classi viventi, pi\u00f9 una estinta:\nLe classi linneane dei \"Rettili\" e degli \"Uccelli\" in filogenesi fanno parte dello stesso clade e vengono anche chiamati collettivamente \"Sauropsidi\", i mammiferi cladisticamente sono un sottogruppo dei sinapsidi, mentre gli Anfibi sono una classe valida (monofiletica) solamente se comprendente solo le specie attuali pi\u00f9 i loro antenati comuni (la cui identit\u00e0 \u00e8 tuttora dibattuta).\nFilogenesi.\nNel corso del Devoniano superiore, circa 365 milioni di anni fa, vi fu una vera e propria radiazione evolutiva di tetrapodi primitivi. Si pensa che questi animali potessero essersi originati da un particolare gruppo di pesci dalle pinne carnose noti come tetrapodomorfi, dalle caratteristiche intermedie tra pesci e anfibi. Tra questi, \"Panderichthys\" era probabilmente un abitatore dei fondali, mentre sembra che \"Tiktaalik\" fosse un abituale frequentatore delle terre emerse.\nLe affinit\u00e0 tra i primi tetrapodi e i tetrapodomorfi sono date dalla simile struttura delle ossa del cranio, dai denti di tipo \"labirintodonte\", dalla presenza di coane e sacche polmonari e dall'arto tetrapodo facilmente riconducibile all'archipterigio monoseriato dei tetrapodomorfi.\nI primi veri tetrapodi si svilupparono in una variet\u00e0 di adattamenti: in Groenlandia sono stati ritrovati i fossili di \"Acanthostega\", che possedeva zampe a otto dita e sembra vivesse prevalentemente sul fondale, e di \"Ichthyostega\", che possedeva zampe robuste e uno scheletro solido tale da permettergli spostamenti sulla terraferma. Un'altra forma, il nordamericano \"Hynerpeton\", forse si comportava allo stesso modo di \"Ichthyostega\", mentre \"Tulerpeton\" della Russia era probabilmente un abitatore degli acquitrini pi\u00f9 densi, in cui si districava con le robuste zampe. In Scozia e in Lettonia, in livelli un poco pi\u00f9 antichi, sono stati ritrovati i fossili di \"Elginerpeton\" e \"Obruchevichthys\", due animali dalle caratteristiche intermedie tra tetrapodomorfi e tetrapodi, possibili esponenti di un'ulteriore radiazione evolutiva estintasi presto senza lasciare discendenti.\nMolti di questi animali, un tempo, erano considerati veri anfibi; l'opinione corrente, in ogni caso, \u00e8 che questi tetrapodi primitivi possedessero caratteristiche troppo primitive per poter essere considerati veri anfibi, e alcuni di essi si estinsero senza lasciare discendenti. Si pensa che gli anfibi propriamente detti comparvero qualche milione di anni dopo, nel corso del Carbonifero inferiore. Tra i vari gruppi di animali simili ad anfibi sviluppatisi nel corso del Carbonifero si annoverano gli arcaici whatcheeridi (tra i pi\u00f9 antichi vertebrati compiutamente terrestri), i colosteidi dal corpo allungato, i bafetidi (dotati di una misteriosa struttura orbitale anteriore) e il bizzarro \"Crassigyrinus\".\nNel corso del Carbonifero apparvero anche animali che strutturalmente preannunciavano gi\u00e0 i rettili, e per questo classificati all'interno del gruppo dei rettiliomorfi: tra i vari gruppi si annoverano i seymouriamorfi (un tempo ritenuti veri rettili), i diadectomorfi (che comprendevano i pi\u00f9 antichi erbivori di terraferma), i terrestri gefirostegidi, gli acquatici embolomeri e una variet\u00e0 di forme dall'incerta classificazione (\"Solenodonsaurus\", \"Westlothiana, Casineria, Eldeceeon, Silvanerpeton\"). I bizzarri croniosuchi simili a coccodrilli, conosciuti per\u00f2 a partire dal Permiano, potrebbero appartenere a questa radiazione evolutiva. Verso la fine del Carbonifero si svilupparono anche i primi rettili: \"Hylonomus\", il pi\u00f9 antico rettile noto, risale a circa 315 - 312 milioni di anni fa.\nLa spinta selettiva che avrebbe incoraggiato i primi anfibi ad approdare nell'ambiente terrestre si crede sia stata o la grande ricchezza di cibo rappresentata dagli insetti, che gi\u00e0 abbondavano nelle sconfinate terre emerse, o l'esigenza di ricercare nuovi ambienti acquatici nei periodi di siccit\u00e0.\nOltre alla comparsa degli arti, le modificazioni principali per l'adattamento subaereo consistettero nell'irrobustimento della struttura scheletrica per contrastare la forza di gravit\u00e0, con la colonna vertebrale che si fuse nella regione sacrale con il cinto pelvico per sostenere gli arti posteriori. Il problema della disidratazione fu risolto con la perdita delle scaglie, sostituite dalle squame, composte da uno strato corneo di cheratina che ricopr\u00ec la cute. La respirazione aerea, invece, era gi\u00e0 stata adottata dai Ripidisti, che vivevano in ambienti asfittici esposti a periodi di siccit\u00e0, e con la quale coadiuvavano la respirazione branchiale.\nNonostante queste modificazioni, la dipendenza dall'ambiente acquatico non \u00e8 mai stata del tutto eliminata dagli Anfibi che, essendo anamni, producono uova che non possono sopravvivere nell'ambiente terrestre, poich\u00e9 disseccano facilmente. L'abbandono definitivo si ebbe con la comparsa dei Rettili, amnioti da cui ebbero origine gli Uccelli ed i Mammiferi, dove la presenza di due nuove strutture nell'uovo, l'amnios e l'allantoide, ne permette lo sviluppo fuori dall'acqua."}
{"id": "4255", "revid": "1590006", "url": "https://it.wikipedia.org/wiki?curid=4255", "title": "Tantalio", "text": "Il tantalio \u00e8 l'elemento chimico di numero atomico 73 e il suo simbolo \u00e8 Ta.\n\u00c8 un metallo di transizione duro e duttile, lucido, di colore blu-grigio, molto resistente alla corrosione, soprattutto all'attacco degli acidi, ed \u00e8 un buon conduttore di calore ed elettricit\u00e0. \u00c8 piuttosto raro in natura e si trova nel minerale tantalite. Il tantalio ha moltissime applicazioni: si usa in strumenti chirurgici, negli impianti di protesi intracorporee, perch\u00e9 non reagisce con i fluidi del corpo, ma anche nella realizzazione di condensatori di ridotte dimensioni per il mondo dell'elettronica di consumo e la telefonia mobile. Viene inoltre utilizzato nell'alta orologeria per la produzione di casse per orologi da polso.\nCaratteristiche.\nIl tantalio \u00e8 molto resistente alla corrosione: per temperature al di sotto dei lo si pu\u00f2 considerare del tutto immune agli attacchi chimici, perfino a sostanze estremamente aggressive come l'acqua regia, e pu\u00f2 essere intaccato soltanto dall'acido fluoridrico, da soluzioni acide contenenti lo ione fluoruro e da triossido di zolfo libero. Il tantalio ha un punto di fusione molto alto, superato soltanto dal tungsteno e dal renio (punto di fusione 3\u00a0290\u00a0K, punto di ebollizione 5\u00a0731\u00a0K). Il tantalio forma ossidi con stato di ossidazione +5 (Ta2O5, pi\u00f9 stabile) e +4 (TaO2).\nApplicazioni.\nL'uso principale per il tantalio, in forma di polvere metallica, \u00e8 nella produzione di componenti elettronici, soprattutto condensatori al tantalio, di dimensioni molto ridotte in rapporto alla loro capacit\u00e0. Questi vengono impiegati in quasi tutti i dispositivi elettronici portatili, come telefoni cellulari, computer portatili, lettori DVD, fotocamere e videocamere digitali ed elettronica per l'automobile.\nIl tantalio \u00e8 anche utilizzato in una grande variet\u00e0 di leghe con alto punto di fusione, forte resistenza e buona duttilit\u00e0. In lega con altri metalli \u00e8 utilizzato anche per la fabbricazione di utensili al carburo per la lavorazione dei metalli e nella produzione di superleghe per motori a reazione, strumentazione per laboratori chimici e reattori nucleari e parti di missili.\nAltri usi:\nStoria.\nIl tantalio (dal greco antico \"Tantalos\") fu scoperto in Svezia nel 1802 da Anders Ekeberg e isolato nel 1824 circa da J\u00f6ns Berzelius. Molti chimici del tempo pensavano che il niobio e il tantalio fossero lo stesso elemento: questa opinione venne confutata nel 1844 e nel 1866, quando i ricercatori dimostrarono che l'acido niobico e l'acido tantalico erano due composti diversi.\nI primi ricercatori furono capaci soltanto di isolare il metallo impuro: il primo tantalio metallico relativamente puro e duttile fu prodotto da Werner von Bolton nel 1903. I filamenti di tantalio furono usati nelle lampadine elettriche finch\u00e9 non vennero sostituiti da quelli in tungsteno.\nIl nome fu scelto da Ekeberg e deriva dal personaggio mitico di Tantalo (greco \u03a4\u03ac\u03bd\u03c4\u03b1\u03bb\u03bf\u03c2 \"T\u00e1ntalos\"), padre di Niobe nella mitologia greca, che fu condannato dopo la sua morte a restare immerso nell'acqua fino alle ginocchia, mentre sopra di lui crescevano dei frutti perfetti che lo avrebbero tentato per l'eternit\u00e0: se si chinava per bere, l'acqua spariva, e se alzava le braccia per cogliere i frutti, i rami che li reggevano si alzavano oltre la sua portata. In un certo senso questo somiglia al comportamento chimico del tantalio, che non si scioglie negli acidi.\nGuerra del coltan.\nIl coltan, abbreviazione della columbite-tantalite o columbo-tantalite, miscela di due ossidi ad alto tenore di tantalio, \u00e8 presente in gran quantit\u00e0 nella zona orientale del Congo. La gestione dell'estrazione e del traffico di questo ed altri minerali (oro, cassiterite ecc.) da parte di organizzazioni paramilitari e guerriglieri africani, con relativo sfruttamento della manodopera locale, contribuisce all'instabilit\u00e0 decennale della zona e alla guerra civile. Le stesse Nazioni Unite sono impegnate in loco, prima nella missione MONUC e poi dal 2010 nella missione MONUSCO. Nelle fonti giornalistiche tale conflitto viene spesso definito \"guerra del Coltan\", a partire da rapporti ONU che nel 2001 portarono alla luce la questione.\nNegli anni diverse aziende multinazionali sono state accusate di contribuire a tale traffico, fino ad arrivare a forme di certificazione della provenienza. Malgrado i milioni di morti causati dai conflitti, le ampie violazioni dei diritti umani riscontrate e il coinvolgimento del settore delle nuove tecnologie, la questione trova peraltro scarso spazio sui media.\nDisponibilit\u00e0.\nIl tantalio si trova soprattutto nel minerale tantalite [(Fe, Mn) Ta2O6] ed euxenite-(Y) (altri minerali: samarskite e fergusonite). La tantalite si trova molto spesso mescolata con la columbite in un minerale chiamato columbite-tantalite (colloquialmente \"coltan\").\nGiacimenti di tantalio commercialmente sfruttati esistono in Australia, Brasile, Canada, Repubblica Democratica del Congo, Mozambico, Nigeria, Portogallo e Thailandia.\nLa separazione del tantalio dal niobio richiede un processo lungo, composto di molte fasi complicate. La produzione commerciale di questo elemento pu\u00f2 sfruttare uno di molti metodi diversi, fra cui l'elettrolisi di fluorotantalato di potassio fuso o la sua riduzione con sodio, o la reazione fra carburo di tantalio e ossido di tantalio. Il tantalio si estrae anche come sottoprodotto dell'estrazione dello stagno.\nComposti.\nGli scienziati del Los Alamos National Laboratory americano hanno sviluppato un materiale composito di carburo di tantalio e grafite che si \u00e8 dimostrato uno dei materiali pi\u00f9 duri mai fabbricati dall'uomo.\nIsotopi.\nIl tantalio reperibile in natura consiste di due isotopi: il Ta-181, che \u00e8 stabile, e il Ta-180m. Quest'ultimo rappresenta un caso del tutto particolare: \u00e8 infatti un isomero nucleare dell'isotopo Ta-180 nel quale decade con un'emivita superiore a 1015 anni (non \u00e8 stato possibile osservare direttamente il tempo di dimezzamento, \u00e8 stato possibile solo porre un limite inferiore), mentre il Ta-180 decade per decadimento beta con un'emivita di circa otto ore. Il risultato \u00e8 che il Ta-180 \u00e8 l'unico isotopo ad essere presente in natura praticamente solo in uno stato eccitato.\nPrecauzioni.\nLa polvere di questo metallo pu\u00f2 incendiarsi e perfino esplodere, se riscaldata."}
{"id": "4256", "revid": "120036501", "url": "https://it.wikipedia.org/wiki?curid=4256", "title": "Terbio", "text": "Il terbio \u00e8 l'elemento chimico di numero atomico 65 e il suo simbolo \u00e8 Tb.\nCaratteristiche.\nIl terbio \u00e8 un metallo grigio-argenteo appartenente al gruppo delle terre rare; \u00e8 malleabile, duttile e tenero a sufficienza da poter essere tagliato con un coltello. Abbastanza stabile all'aria, esiste in due forme cristalline; la temperatura di transizione tra esse \u00e8 di .\nApplicazioni.\nIl terbio \u00e8 usato per drogare il fluoruro di calcio, il tungstato di calcio ed il molibdato di stronzio, materiali usati nella realizzazione di transistor ed altri componenti elettronici, nonch\u00e9 insieme all'ossido di zirconio come stabilizzante delle celle a combustibile che operano ad alta temperatura.\nViene usato in leghe metalliche ed il suo ossido \u00e8 impiegato per la preparazione dei fosfori verdi delle lampade a fluorescenza e degli schermi televisivi.\nIl borato di terbio e sodio \u00e8 un materiale che emette luce laser alla frequenza di .\nStoria.\nIl terbio fu scoperto dal chimico svedese Carl Gustav Mosander nel 1843 come una impurit\u00e0 nell'ossido di ittrio (Y2O3), e battezzato con il nome del villaggio svedese Ytterby. Non \u00e8 stato isolato in forma pura fino a , dopo l'avvento delle tecnologie di scambio ionico.\nDisponibilit\u00e0.\nIl terbio non si trova mai in natura come elemento puro, ma contenuto in molti minerali, come la cerite, la gadolinite, la monazite ((Ce,LaTh,Nd,Y)PO4, che contiene fino allo 0,03% di terbio), lo xenotime-(Y) (YPO4) e la euxenite-(Y) ((Y,Ca,Er,La,Ce,U,Th)(Nb,Ta,Ti)2O6, che contiene l'1% o pi\u00f9 di terbio).\nComposti.\nI composti del terbio comprendono:\nIsotopi.\nIl terbio naturale \u00e8 composto da un solo isotopo stabile, il 159Tb. Sono stati descritti altri 33 radioisotopi del terbio, di cui il pi\u00f9 stabile (158Tb) ha un'emivita di 180 anni: seguono il 157Tb con 71 anni e il 160Tb con 72,3 giorni. Tutti gli altri isotopi sono molto radioattivi, con emivite di meno di 7 giorni e, anzi, la maggior parte ha emivite di meno di 30 secondi. Questo elemento ha anche 18 stati metastabili, di cui i pi\u00f9 stabili sono 156m1Tb (t\u00bd 24,4 ore), 154m2Tb (t\u00bd 22,7 ore) e 154m1Tb (t\u00bd 9,4 ore).\nIl modo di decadimento principale prima dell'isotopo stabile (159Tb) \u00e8 la cattura elettronica e quello dopo \u00e8 il decadimento beta. I prodotti di decadimento prima del 159Tb sono isotopi di gadolinio, mentre dopo il 159Tb sono isotopi di disprosio.\nPrecauzioni.\nCome per tutti gli altri lantanoidi, il terbio e i suoi composti hanno tossicit\u00e0 bassa o moderata, sebbene tale tossicit\u00e0 non sia stata studiata approfonditamente. Il terbio non ha alcun ruolo biologico noto."}
{"id": "4259", "revid": "79968", "url": "https://it.wikipedia.org/wiki?curid=4259", "title": "Tour de France", "text": "Le Tour de France (detto anche \"Tour\" o \"Grande Boucle\", it. \"Il Giro di Francia\") \u00e8 una corsa a tappe maschile di ciclismo su strada professionistico, che si svolge annualmente lungo le strade francesi.\nIdeato da Henri Desgrange, \u00e8 il pi\u00f9 importante dei tre Grandi Giri e da molti considerato l'evento ciclistico pi\u00f9 importante dell'anno, assieme alla Parigi-Roubaix, nonch\u00e9 uno tra i pi\u00f9 importanti avvenimenti sportivi al mondo, parte del calendario professionistico UCI World Tour e a partire dal 1903 la corsa si \u00e8 svolta ogni anno (risultando il pi\u00f9 antico grande Giro), ad eccezione dei periodi della prima e della seconda guerra mondiale, durante il mese di luglio, nell'arco di circa tre settimane e su un percorso ogni volta diverso attraverso la Francia e i paesi confinanti: mentre il luogo di partenza \u00e8 in genere ogni volta diverso, l'arrivo \u00e8 tipicamente a Parigi sugli Champs-\u00c9lys\u00e9es; l'organizzazione della gara \u00e8 affidata alla \"Soci\u00e9t\u00e9 du Tour de France\", una sussidiaria dell'Amaury Sport Organisation, che fa parte del gruppo mediatico de \"L'\u00c9quipe\".\nA partire dal 1984 e fino al 1993 venne organizzato parallelamente anche un Tour de France femminile, con un percorso e tappe pi\u00f9 brevi. In ambito maschile il record di vittorie \u00e8 condiviso da quattro corridori ognuno con cinque vittorie: il francese Jacques Anquetil dal 1957 al 1964, il belga Eddy Merckx dal 1969 al 1974, il francese Bernard Hinault dal 1978 al 1985, lo spagnolo Miguel Indurain dal 1991 al 1995 (l'unico a vincere in cinque anni consecutivi).\nStoria.\nLe origini del Tour.\nLe radici del Tour de France possono essere ricondotte all'affare Dreyfus, uno scandalo politico che divise la Francia per molti anni sul finire del XIX secolo riguardo all'innocenza di Alfred Dreyfus, un ufficiale accusato di aver venduto segreti militari alla Germania. Le opinioni si scaldarono e ci furono dimostrazioni da entrambe le parti, come quella che lo storico Eugen Weber chiam\u00f2 \"un'assurda baruffa politica\" verificatasi durante una corsa di cavalli a Parigi nel 1899. Tra i manifestanti vi era il Marchese Albert de Dion, proprietario della De Dion-Bouton, una casa automobilistica francese, che riteneva Dreyfus colpevole. De Dion pass\u00f2 15 giorni in prigione e fu multato di 100 franchi per il suo ruolo ad Auteuil.\nTale incidente, secondo Weber, fu creato su misura per la stampa sportiva. Il pi\u00f9 importante quotidiano sportivo francese era \"Le V\u00e9lo\", che vendeva 80.000 copie al giorno. Il suo editore, Pierre Giffard, riteneva Dreyfus innocente e i suoi principali sponsor, tra cui de Dion, non apprezzarono. Quest'ultimo, nel 1900, decise, insieme ad altri \"anti-Dreyfusards\" come Edouard Michelin, di finanziare Henri Desgrange che cre\u00f2 un quotidiano sportivo rivale, \"L'Auto-V\u00e9lo\". Visto che \"le V\u00e9lo\" era pubblicato su carta verde, Desgrange fece editare il suo su carta gialla (qualche anno pi\u00f9 tardi fu proprio da questo colore che nacque la maglia gialla).\nDesgrange era un famoso ciclista e possedeva insieme a Victor Goddet il velodromo al Parco dei Principi. De Dion lo conobbe per la sua reputazione nel mondo del ciclismo, attraverso libri e articoli di ciclismo che aveva scritto.\n\"L'Auto-V\u00e9lo\" non ebbe per\u00f2 il successo che i suoi finanziatori speravano. Per trovare una soluzione alla crisi e alle vendite inferiori al giornale rivale, ci fu una riunione il 20 novembre 1902 nella sede del giornale a Montmartre, Parigi. L'ultimo a parlare fu il pi\u00f9 giovane tra loro, il principale giornalista di ciclismo, un ventiseienne chiamato G\u00e9o Lef\u00e8vre, che Desgrange aveva assunto dal quotidiano rivale. Lef\u00e8vre sugger\u00ec una gara di sei giorni di ciclismo, attraverso tutta la Francia. Le gare di ciclismo su lunga distanza erano un comune mezzo per vendere pi\u00f9 giornali, ma nessun evento della lunghezza che Lef\u00e8vre aveva suggerito era mai stato organizzato.\nDesgrange in precedenza aveva gi\u00e0 tentato di copiare e ricreare corse organizzate dal suo rivale: nel 1901 ripropose, dopo un decennio di assenza, la Parigi-Brest ma la corsa non ottenne l'attenzione del pubblico sperata. Normalmente le pi\u00f9 lunghe gare andavano da citt\u00e0 a citt\u00e0, come da Bordeaux a Parigi, in un giorno solo. Giffard fu il primo a suggerire una gara che durasse diversi giorni, evento nuovo per il ciclismo ma pratica gi\u00e0 diffusa nelle gare automobilistiche. Diversamente da altre gare di ciclismo, sarebbe stata corsa largamente senza battistrada. Se una gara del genere fosse stata organizzata, \"L'Auto-V\u00e9lo\" avrebbe battuto il quotidiano rivale e probabilmente lo avrebbe fatto anche fallire.\nDesgrange era dubbioso ma il direttore finanziario, Victor Goddet, fu entusiasta. Lasci\u00f2 le chiavi della cassaforte della compagnia a Desgrange e gli disse: \"Prendi ci\u00f2 che ti serve\" Il 16 gennaio 1903, Desgrange perse il processo che lo vedeva opposto a \"le V\u00e9lo\", e fu costretto a rinominare \"L'Auto-V\u00e9lo\" in \"L'Auto\". Il ciclismo era lo sport re in Francia e questo cambio di denominazione poteva avere effetti decisivi. Pochi giorni dopo, il 19 gennaio, \"L'Auto\" annunci\u00f2 l'organizzazione della corsa.\nIl primo Tour de France.\nIl primo Tour fu organizzato su cinque tappe, dal 31 maggio al 5 luglio 1903, con partenza e arrivo a Parigi e tappe intermedie a Lione, Marsiglia, Bordeaux e Nantes. Tolosa fu aggiunta in seguito per interrompere la lunga traversata del sud della Francia, dal Mar Mediterraneo all'Oceano Atlantico. Le tappe iniziavano durante la notte e terminavano il pomeriggio successivo, con giorni di riposo per permettere ai ciclisti di recuperare le energie. La durezza della corsa e i costi elevati per molti, portarono a sole 15 iscrizioni. Desgrange, che non era mai stato pienamente convinto, fu vicino ad abbandonare l'idea. Diminu\u00ec invece la lunghezza a 19 giorni, cambiando le date dal 1\u00ba al 19 luglio, e offr\u00ec un assegno quotidiano di cinque franchi a tutti i corridori tra i primi 50 che avevano vinto meno di 200 franchi e a chi aveva mantenuto una media di al massimo 20 km/h in tutte le tappe, cifre che un corridore avrebbe guadagnato lavorando una giornata in fabbrica. Diminu\u00ec anche il costo dell'iscrizione da 20 a 10 franchi, port\u00f2 il primo premio a 12000 franchi e il premio per ognuno dei vincitori di tappa a 3000 franchi. Il vincitore avrebbe guadagnato sei volte quello che la maggior parte dei lavoratori percepivano in un anno. Questo port\u00f2 all'iscrizione di circa 60-80 corridori, tra cui non solo professionisti, ma anche dilettanti, alcuni impiegati e alcuni avventurieri.\nIl primo Tour de France part\u00ec all'esterno del Caf\u00e9 Reveil-Matin all'incrocio tra le vie Melun e Corbeil nel villaggio di Montgeron. Il via fu dato dallo starter Georges Abran alle 3 e 16 nella notte del 1\u00ba luglio 1903. \"L'Auto\" \u2013 che non aveva parlato della corsa sulla sua prima pagina quella mattina \u2013 prefer\u00ec concentrarsi sulla corsa automobilistica Coupe Gordon-Bennett, anche se non sarebbe iniziata che 48 ore dopo. La scelta riflett\u00e9 non solo il fatto che il Tour era una cosa sconosciuta - solo dopo la fine della prima edizione assunse una reputazione - ma anche i dubbi di Desgrange al riguardo. La sua posizione di editore dipendeva dall'aumento delle vendite che ci sarebbe stato se il Tour avesse avuto successo, ma sia il giornale che i suoi impiegati avrebbero perso molti soldi se ci\u00f2 non fosse accaduto. Desgrange prefer\u00ec mantenere le distanze. Non diede il via della corsa e non segu\u00ec i corridori. Fu Lef\u00e8vre a seguire la corsa in moto e treno. Desgrange mostr\u00f2 un personale interesse solo quando la corsa sembrava avviata al successo. \"L'Auto\" riport\u00f2:\nTra i corridori c'erano il futuro vincitore, Maurice Garin, il suo rivale Hippolyte Aucouturier, il favorito tedesco Josef Fischer, e molti avventurieri tra i quali uno partecip\u00f2 come \"Samson\". L'uso di nomi falsi e coloriti non era inusuale. Rifletteva non solo la presunzione e l'audacia dei partecipanti, ma anche lo scandalo che era ancora associato alle gare di ciclismo. La prima gara, da Parigi e Rouen, incluse molti partecipanti con nomi costruiti o semplicemente presentatisi con le iniziali. La corsa fin\u00ec alla periferia di Parigi, a Ville d'Avray, all'esterno del \"Restaurant du P\u00e8re Auto\", prima di una corsa cerimoniale a Parigi e diversi giri del Parco dei Principi. Garin domin\u00f2 la gara, vincendo la prima e le ultime due tappe, ad una media di 25,68\u00a0km/h. L'ultimo classificato, Ars\u00e8ne Millocheau, termin\u00f2 a 64h57'08\" da lui.\nLa corsa cattur\u00f2 l'attenzione del pubblico. Le vendite de \"L'Auto\" salirono da 25\u00a0000 a 65\u00a0000; nel 1908 furono 250\u00a0000 e durante il Tour del 1923\u00a0500\u00a0000. Il record fu di 854\u00a0000 copie durante il Tour del 1933. \"Le V\u00e9lo\" invece fall\u00ec.\nLe crisi e la lotta al doping.\nIl Tour de France \u00e8 stato scosso tre volte dalla morte di un ciclista. Lo spagnolo Francisco Cepeda perse la vita nel 1935, vittima di una spaventosa caduta lungo la discesa del Galibier. Poco prima della vetta del Mont Ventoux, il 13 luglio 1967 mor\u00ec il ciclista inglese Tommy Simpson, vittima di un micidiale cocktail di anfetamine e alcol e del caldo opprimente. Nel 1995 mor\u00ec il giovane ciclista italiano e campione olimpico Fabio Casartelli a causa delle ferite riportate nella caduta nella discesa del Col Portet d'Aspet (Pirenei).\nDurante il Tour del 1998 il ciclismo ha sperimentato una durissima crisi: il pi\u00f9 grande scandalo di doping della storia del ciclismo esplose dopo che nella macchina di Willy Voet, responsabile della squadra Festina, fu trovata una grande quantit\u00e0 di sostanze proibite. Il pubblico ministero ordin\u00f2 numerose perquisizioni negli hotel occupati dalle squadre dei ciclisti. Queste perquisizioni dimostrarono che nella squadra della Festina era ampiamente praticato l'uso di sostanze dopanti e mostrarono anche l'inefficienza dei controlli antidoping, in quanto nessun corridore della Festina era mai risultato positivo a tali test; la squadra fu comunque espulsa. In segno di protesta per tale atmosfera, tutti i corridori tolsero i loro numeri su maglie e bici per una tappa, che risult\u00f2 senza vincitori, dove il gruppo fece \"vincere\" la TVM, altra squadra sospettata di doping, che in seguito fu esclusa dalla Boucle.\nIl doping torn\u00f2 alla ribalta nel 2006, quando molti ciclisti coinvolti nell'inchiesta spagnola Operaci\u00f3n Puerto furono esclusi dalla Grande Boucle alla vigilia della partenza, tra questi i tre principali pretendenti: Ivan Basso, reduce dalla vittoria al Giro d'Italia, Jan Ullrich, che venne anche licenziato dalla sua squadra, e Aleksandr Vinokurov, il quale non fu direttamente coinvolto nello scandalo ma non pot\u00e9 prendere il via in quanto la sua squadra non fu in grado di schierare il numero minimo di atleti richiesti. La corsa fu vinta da Floyd Landis, ma subito dopo lo statunitense fu trovato positivo e squalificato, cedendo la vittoria allo spagnolo \u00d3scar Pereiro.\nIl 25 maggio 2007, il vincitore del Tour del 1996, Bjarne Riis, ammise in una conferenza stampa di aver fatto uso di doping nel periodo in cui vinse la Grande Boucle; per questo motivo la sua vittoria del 1996 fu in un primo momento revocata e poi riconsegnata il 4 luglio del 2008 (perch\u00e9 al momento della confessione il reato era prescritto). Il 24 maggio 2007 anche Erik Zabel ammise di aver usato EPO nelle prime settimane del Tour del 1996.\nFu un anno nero il 2007. Tre ciclisti risultarono positivi ai controlli: Aleksandr Vinokurov (dopo aver vinto due tappe) per una trasfusione, il due volte campione italiano Cristian Moreni per testosterone e il tedesco Patrick Sinkewitz sempre per testosterone ma in un controllo fuori dal Tour. Quest'ultima squalifica port\u00f2 le tv tedesche ARD e ZDF ad abbandonare la copertura della corsa. Le squadre di Vinokourov (l'Astana) e Moreni (la Cofidis) si ritirarono in blocco. Inoltre Michael Rasmussen, mentre era in maglia gialla a pochi giorni dalla conclusione della gara, venne prima escluso dalla sua nazionale per le Olimpiadi, poi cacciato dalla propria squadra (la Rabobank) e infine espulso dalla corsa per aver mentito sulla sua reperibilit\u00e0 per i test antidoping. A incastrarlo fu, involontariamente, il commentatore RAI Davide Cassani, che durante una telecronaca raccont\u00f2 di averlo incontrato mentre si allenava in Italia, senza sapere che Rasmussen in quello stesso periodo aveva detto alla propria squadra di trovarsi in Messico.\nAl Tour 2008, fu trovato positivo Riccardo Ricc\u00f2, vincitore di due tappe e maglia bianca; la squadra abbandon\u00f2 il Tour e licenzi\u00f2 il ciclista, insieme con Leonardo Piepoli. Nel 2009 invece, Alejandro Valverde fu costretto a rinunciare alla Boucle: implicato nell'Operaci\u00f3n Puerto, gli era stato precluso per due anni dalla procura antidoping del CONI di prendere parte alle corse che si svolgevano in Italia e il Tour di tale anno attraversava in parte il paese, precisamente la Valle d'Aosta.\nInfine il 24 agosto 2012 scoppi\u00f2 lo scandalo relativo a Lance Armstrong, vincitore del Tour per sette volte, dal 1999 al 2005, che si vide annullare tutte le vittorie per doping dalla USADA. I risultati dell'inchiesta sul ciclista statunitense e su altri suoi compagni di squadra, tra cui Levi Leipheimer, furono accolti dall'UCI, che il 26 ottobre 2012 conferm\u00f2 le squalifiche inflitte dall'agenzia antidoping statunitense, stabilendo inoltre la non alterabilit\u00e0 delle classifiche generali inerenti al periodo 1998-2005. Il 17 gennaio 2013 il ciclista confess\u00f2 pubblicamente di aver fatto uso di sostanze dopanti nella trasmissione TV di Oprah Winfrey.\nPartecipanti.\nDesgrange e il suo Tour inventarono le gare a tappe di ciclismo. Desgrange speriment\u00f2 prima la classifica per tempo impiegato, poi dal 1906 al 1912 per punti guadagnati in base alla posizione al termine di ogni tappa.\nIl suo sogno era una gara a partecipazione individuale. Invit\u00f2 delle squadre, ma viet\u00f2 ai loro membri di collaborare tra loro. Successivamente gest\u00ec il Tour in altro modo, come una grande cronometro a squadre, con le squadre che partivano separate e i corridori che collaboravano tra loro. Inizialmente permise ai corridori che cadevano di continuare a correre il giorno successivo, gareggiando per i premi giornalieri ma non per quello finale. Permise anche alle squadre che perdevano dei corridori negli anni in cui il Tour si correva come una cronometro a squadre di sostituirli con rimpiazzi freschi.\nCondusse soprattutto una campagna contro gli sponsor, come le fabbriche di biciclette, che secondo lui stavano minando lo spirito individualista del Tour.\nTouriste-routiers e squadre regionali.\nIl primo Tour fu aperto a chiunque volesse parteciparvi. Molti corridori facevano parte di squadre, mentre i partecipanti singoli venivano chiamati \"touriste-routiers\" - turisti della strada - e fu permesso loro di parteciparvi anche senza fare domanda agli organizzatori. Alcuni dei pi\u00f9 rappresentativi partecipanti al Tour erano \"touriste-routiers\". Uno di essi ogni giorno, dopo aver terminato la tappa, offriva esibizioni acrobatiche nelle strade per guadagnare i soldi per l'hotel.\nNon ci fu pi\u00f9 posto per i partecipanti individuali nei Tour dopo il 1930, cos\u00ec Desgrange cre\u00f2 delle squadre regionali, generalmente provenienti dalla Francia, che permettevano di partecipare ai corridori che non avevano altri metodi per qualificarsi. Molti dei \"touriste-routiers\" non parteciparono pi\u00f9, ma alcuni furono inclusi nelle squadre regionali.\nSquadre nazionali.\nIl primo Tour fu riservato ai partecipanti individuali e ai membri delle squadre sponsorizzate. C'erano due classifiche, una per i migliori e una per gli altri, con regole differenti. Dalla fine degli anni 20, Desgrange non credeva di riuscire a sconfiggere le tattiche sottobanco delle fabbriche di biciclette. Quando la squadra Alcyon fece vincere Maurice Dewaele nonostante fosse malato, disse \"La mia corsa \u00e8 stata vinta da un cadavere\" e nel 1930 ammise solo squadre rappresentate da corridori di un Paese o regione.\nSquadre nazionali si contesero la vittoria al Tour fino al 1961. Le squadre erano di dimensioni differenti: alcune nazioni avevano pi\u00f9 di una squadra e altre erano unioni tra nazioni diverse per raggiungere il numero di corridori per partecipare. Le squadre nazionali catturavano l'attenzione del pubblico ma avevano un problema: molti corridori che vi facevano parte, gareggiavano in squadre rivali durante il resto della stagione. La lealt\u00e0 dei corridori era spesso discutibile, sia all'interno che tra le squadre.\nRitorno alle squadre di club.\nI corridori delle squadre nazionali vestivano i colori della loro nazione e vi era una piccola scritta sul torace che indicava la squadra per cui correvano normalmente. Gli sponsor erano contrari a lasciare i loro corridori nell'anonimato per la pi\u00f9 importante gara dell'anno e la situazione divenne critica all'inizio degli anni 60. La vendita di biciclette era scesa e molti produttori avevano chiuso. Secondo gli sponsor, si rischiava che le industrie fallissero se non avessero potuto pubblicizzarsi al Tour de France.\nIl Tour ritorn\u00f2 alle squadre di club nel 1962, con diversi problemi. Il doping divent\u00f2 un problema e furono introdotti i test per i corridori, che decisero di scioperare vicino a Bordeaux nel 1966 e gli organizzatori sospettarono che fossero stati gli sponsor a deciderlo. Il Tour torn\u00f2 dunque a squadre nazionali nel 1967 e nel 1968 come \"esperimento\" \nTorn\u00f2 di nuovo alle squadre di club nel 1969 con la suggestione che le squadre nazionali potessero tornare in pochi anni. Non accadde pi\u00f9.\nOrganizzatori.\nIl primo organizzatore fu Henri Desgrange, anche se fu Lef\u00e8vre a seguire la corsa nel 1903, in moto e treno. Nel 1936 Desgrange fu operato alla prostata - due operazioni erano necessarie all'epoca - e il Tour doveva essere disputato tra queste. Riusc\u00ec a persuadere il suo chirurgo a lasciargli seguire la gara. Il secondo giorno fu estremamente provante, giunto febbricitante a Charleville, si ritir\u00f2 nel suo castello a Beauvallon. Mor\u00ec nella sua casa sulla costa del Mediterraneo il 16 agosto 1940. L'organizzazione pass\u00f2 nelle mani di Jacques Goddet.\nLa seconda guerra mondiale interruppe il Tour. La \"German Propaganda Staffel\" voleva fosse corso e offr\u00ec delle facilitazioni altrimenti negate, nella speranza di mantenere un senso di normalit\u00e0. Offrirono di aprire i confini della Francia occupata al nord e la Francia di Vichy nel sud, ma Goddet rifiut\u00f2.\nNel 1944, \"L'Auto\" fu chiuso \u2013 le sue porte vennero inchiodate \u2013 e tutti i suoi possedimenti, incluso il Tour, furono sequestrati dallo Stato per aver pubblicato articoli vicini ai tedeschi. I diritti sul Tour furono quindi gestiti dal governo. A Jacques Goddet fu permesso di pubblicare un altro quotidiano di sport, \"L'\u00c9quipe\", ma c'era un candidato rivale nell'organizzazione del Tour: un consorzio di \"Sports\" e \"Miroir Sprint\". Ognuno organizz\u00f2 una propria corsa. \"L'\u00c9quipe\" e \"Le Parisien Lib\u00e9r\u00e9\" presentarono \"La Course du Tour de France\" mentre \"Sports\" e \"Miroir Sprint\" \"La Ronde de France\". Entrambi prevedevano cinque tappe, la lunghezza massima concessa dal governo a causa delle poche risorse disponibili. La corsa de \"L'\u00c9quipe\" fu meglio organizzata e attrasse di pi\u00f9 il pubblico, in quanto presentava squadre nazionali, che avevano avuto grande successo prima della guerra, quando i ciclisti francesi erano i pi\u00f9 forti. A \"L'\u00c9quipe\" furono assegnati i diritti per organizzare il Tour de France 1947.\nI finanziatori de \"L'\u00c9quipe\" non appoggiarono l'organizzazione e Goddet accett\u00f2 un'offerta di \u00c9milion Amaury. Amaury era un magnate dell'editoria e la sua condizione era che il suo editore sportivo, F\u00e9lix L\u00e9vitan, avrebbe dovuto affiancare Goddet per il Tour. I due lavorarono insieme, Goddet gestendo il lato sportivo e L\u00e9vitan quello finanziario.\nL\u00e9vitan inizi\u00f2 a reclutare degli sponsor, accettando qualche volta premi in generi se non potevano dare denaro. Introdusse il traguardo sugli Champs-\u00c9lys\u00e9es nel 1975. Lasci\u00f2 il Tour il 17 marzo 1987 dopo le perdite legate al Tour of America, nel quale fu coinvolto. L'accusa era di essere stato finanziato dal Tour de France. L\u00e9vitan proclam\u00f2 la sua innocenza, ma la serratura del suo ufficio fu cambiata e il suo lavoro termin\u00f2. Goddet si ritir\u00f2 l'anno successivo. Furono rimpiazzati da un venditore di cognac, Jean-Fran\u00e7ois Naquet-Radiguet, e l'anno successivo da Jean-Marie Leblanc. Il commentatore televisivo Christian Prudhomme - che commentava Tour e altri eventi \u2014 rimpiazz\u00f2 Leblanc nel 2005, dopo averlo assistito per due anni.\nPrudhomme lavora per la \"Soci\u00e9t\u00e9 du Tour de France\", una sussidiaria della Amaury Sport Organisation (ASO), che \u00e8 parte del gruppo che possiede \"L'\u00c9quipe.\" Impiega circa 70 persone a tempo pieno, in un ufficio vicino ma non connesso a \"L'\u00c9quipe\" nell'area di Issy-les-Moulineaux nella periferia ovest di Parigi. Il numero di impiegati aumenta a circa 220 durante il periodo della corsa, senza includere 500 lavoratori a contratto per preparare il percorso delle tappe.\nGli organizzatori:\nClassifiche.\nCome in tutte le corse a tappe, il massimo obiettivo al Tour de France \u00e8 la vittoria della classifica generale; Esistono comunque altre quattro classifiche accessorie, tre individuali (a punti, montagna, per il miglior giovane) e una a tempi riservata alle squadre. Il leader di ognuna delle classifiche individuali veste una maglia distintiva, diversa per ogni classifica. Un corridore che guida pi\u00f9 di una classifica veste la maglia pi\u00f9 prestigiosa, mentre il secondo della classifica minore indossa la maglia subordinata.\nClassifica generale.\nIl leader della classifica generale indossa la prestigiosa maglia gialla (\"maillot jaune\").\nIl vincitore del primo Tour non indoss\u00f2 una maglia gialla ma un bracciale verde. La prima maglia gialla fu indossata formalmente da Eug\u00e8ne Christophe, il 19 luglio 1919. Nonostante questo, il corridore belga Philippe Thys, che vinse nel 1913, 1914 e 1920, ricord\u00f2 nella rivista belga \"Champions et Vedettes\" che gli venne data una maglia gialla nel 1913 quando Henri Desgrange gli chiese di indossare una maglia colorata. Thys declin\u00f2, dicendo che renderlo pi\u00f9 visibile avrebbe incoraggiato gli altri corridori ad attaccarlo.\nIl primo corridore a indossare la maglia gialla dall'inizio alla fine della corsa fu l'italiano Ottavio Bottecchia nel 1924. La prima azienda che sponsorizz\u00f2 la maglia e assegn\u00f2 un premio giornaliero al corridore che l'indossava fu la \"Sofil\", produttrice di lana, nel 1948. Nel Tour de France 1929 ci furono tre corridori a vestire la maglia contemporaneamente, Nicolas Frantz, Andr\u00e9 Leducq e Victor Fontan; questo dal momento che i tre avevano lo stesso tempo e non vi erano regole per classificarli. Eddy Merckx \u00e8 il ciclista che ha portato questa maglia pi\u00f9 volte, per ben 96 frazioni (tappe e semitappe).\nClassifica a punti.\nIl leader della classifica a punti indossa la maglia verde (\"maillot vert\"). Alla fine di ogni tappa, ai primi corridori giunti sul traguardo vengono assegnati dei punti in base al piazzamento; vengono assegnati punti anche nei cosiddetti \"traguardi intermedi\", traguardi inseriti intorno a met\u00e0 percorso di ciascuna frazione in linea. I traguardi vengono suddivisi in cinque tipologie \u2013 traguardi intermedi, traguardi finali di tappe pianeggianti, accidentate o di montagna, traguardi finali delle cronometro individuali \u2013 e ogni tipologia prevede l'assegnazione di un determinato numero di punti per ciascun piazzato: nella fattispecie il numero dei punti assegnati \u00e8 maggiore nelle tappe pianeggianti, al fine di premiare i velocisti, e minore nelle tappe montuose.\nIn caso di arrivo a pari merito, il numero di tappe vinte determina chi indosser\u00e0 la maglia verde, poi il numero di traguardi intermedi vinti e infine la posizione nella classifica generale. La classifica a punti venne introdotta nel 1953, per ricordare il cinquantesimo anniversario dalla prima edizione; la graduatoria venne denominata \"Grand Prix du Cinquentenaire\" e vinta dallo svizzero Fritz Sch\u00e4r. Il primo sponsor fu \"La Belle Jardini\u00e8re\", quello attuale \u00e8 \"Pari Mutuel Urbain\", una compagnia di scommesse.\nPeter Sagan ha il record di successi, avendo indossato per sette volte questa maglia all'arrivo a Parigi, record in precedenza appartenuto al tedesco Erik Zabel (sei volte).\nClassifica degli scalatori.\nIl leader della classifica degli scalatori veste la maglia bianca con pois rossi (\"maillot \u00e0 pois rouges\"). Sulla vetta delle colline e delle montagne percorse sono in genere posti dei traguardi intermedi in cui ai primi a transitare vengono assegnati dei punti in base al piazzamento. I traguardi sono suddivisi in cinque tipologie, Hors Cat\u00e9gorie (\"fuori categoria\"), prima, seconda, terza e quarta categoria, a seconda della difficolt\u00e0 della salita di accesso. La difficolt\u00e0 \u00e8 stabilita in base alla ripidezza dell'ascesa, della sua lunghezza e della sua posizione lungo la frazione. Vengono quindi assegnati pi\u00f9 punti sui traguardi di Hors Cat\u00e9gorie, meno su quelli di quarta categoria. Peraltro, se una tappa si conclude con un traguardo Hors Cat\u00e9gorie, i punti su quel traguardo vengono raddoppiati.\nIl miglior scalatore fu eletto per la prima volta nel 1933,ma i premi vennero assegnati a partire dall'edizione successiva, mentre la maglia a pois fu introdotta nel 1975. La particolare cromia venne imposta dallo sponsor dell'epoca, l'azienda di cioccolato Poulain. Il francese Richard Virenque ha vinto questa speciale classifica sette volte, seguito dallo spagnolo Federico Bahamontes e il belga Lucien Van Impe con sei successi a testa.\nClassifica dei giovani.\nIl leader della classifica riservata ai giovani indossa la maglia bianca (\"maillot blanc\"). Si tratta di una classifica a tempi, sul modello della classifica generale, in cui per\u00f2 concorrono soltanto i ciclisti aventi un'et\u00e0 minore di 25 anni il 1\u00ba gennaio dell'anno in cui si tiene la corsa.\nClassifica a squadre.\nI ciclisti appartenenti al team leader nella classifica a squadre indossano un dorsale con il numero di gara stampato in nero su giallo (\"dossard jaune\"). La graduatoria viene calcolata sommando il tempo dei tre migliori ciclisti di una squadra in ogni tappa e cumulandolo con il tempo fino alla tappa precedente. Non vi \u00e8 mai stata una maglia particolare, ma dal 2006 i ciclisti della squadra leader vestono un numero stampato su fondo giallo, e il casco giallo. Questa classifica esiste sin dalla prima edizione e la squadra con pi\u00f9 successi \u00e8 la Alcyon, che la vinse dal 1909 al 1912 e dal 1927 al 1929. Le migliori squadre nazionali sono Francia e Belgio, con 10 vittorie ciascuna.\nPremio della combattivit\u00e0.\nIl ciclista pi\u00f9 combattivo di ogni tappa indossa, il giorno seguente, un dorsale con il numero di gara stampato in bianco su rosso (\"dossard rouge\"). Il premio va quotidianamente al corridore pi\u00f9 attivo della tappa, a colui che quel giorno si \u00e8 distinto per la tenacia e la generosit\u00e0, di solito tra quelli che tentano, e animano, le fughe. Non viene assegnato nelle tappe a cronometro. Un premio finale, quello di Supercombattivo, va anche al corridore pi\u00f9 aggressivo di tutto il Tour.\nIl trofeo venne assegnato per la prima volta nel 1956, e fino al 2002 venne organizzato nella forma di classifica. Dal 2003 \u00e8 una giuria specializzata composta da otto membri a determinare quotidianamente i vincitori. Gi\u00e0 nel 1908, comunque, venne assegnato una sorta di premio della combattivit\u00e0, quando \"Sports Populaires\" e \"L'Education Physique\" crearono \"Le Prix du Courage\", 100 franchi e una medaglia d'argento per \u00abil corridore che ha finito la corsa, anche se non piazzato, che si \u00e8 particolarmente distinto per le energie spese\u00bb.\nClassifiche non pi\u00f9 in uso.\nClassifica degli sprint intermedi.\nDal 1966 al 1989 venne stilata la classifica degli sprint intermedi. In ogni tappa venivano assegnati punti ai tre ciclisti che per primi transitavano sui traguardi intermedi; questi sprint assegnavano anche punti per la classifica a punti e bonus per la graduatoria generale. Introdotta nel 1966 come classifica dei \"punti caldi\", venne abolita nel 1989 e accorpata nella classifica a punti. Il simbolo distintivo del leader, la maglia rossa (\"maillot rouge\"), venne assegnato per sei edizioni, dal 1984 al 1989.\nClassifica combinata.\nDal 1968 al 1974, dal 1980 al 1982 e dal 1985 al 1989 venne stilata anche una classifica combinata, assegnata in base ad un sistema che tramutava in punti il piazzamento di ciascun corridore nelle altre classifiche (generale, a punti, scalatori e, dal 1984 al 1989, anche sprint). Il leader risultava essere il ciclista la cui somma dei punti era minore; questi vestiva inizialmente una maglia bianca, poi, dal 1985 al 1989, una maglia multicolore (\"maillot combin\u00e9\"), il cui design era un patchwork con aree colorate a rappresentare la livrea di ognuna delle altre quattro maglie.\nPercorso.\nIl Tour in origine percorreva il perimetro della Francia, con tappe molto lunghe, che si sviluppavano anche in notturna; tuttavia gi\u00e0 della seconda edizione, del 1904, le tappe notturne furono abbandonate poich\u00e9 si verificarono continui brogli, visto che i giudici di gara non riuscivano a vedere i corridori, i quali molto spesso si avvantaggiavano mediante uso di treni. Questa decisione ridusse la distanza di ogni tappa e quella totale, ma la caratteristica fondamentale rimase la resistenza. Desgrange disse che la sua corsa ideale era talmente dura che un solo corridore sarebbe dovuto arrivare a Parigi.\nDalla forma che il percorso assume, una specie di grande ricciolo che gira attorno al paese fino a giungere a Parigi, \u00e8 nato il soprannome di \"Grande Boucle\" (Grande Ricciolo). Negli anni '60, un susseguirsi di scandali legati al doping, culminati nella morte di Tom Simpson nel 1967, indisse l'Union Cycliste Internationale a limitare le distanze parziali e totale e introdurre dei giorni di riposo. Divenne poi impossibile seguire la linea di frontiera e il percorso aument\u00f2 gli zig-zag attraverso il paese. Il Tour moderno ha 21 tappe, interrotte da due giorni di riposo, per un totale di -. Il pi\u00f9 corto fu quello del 1904 con , il pi\u00f9 lungo quello del 1926 con . L'itinerario e i luoghi sede di tappa cambiano di anno in anno, con unica eccezione Parigi dove sugli Champs-\u00c9lys\u00e9es, dal 1975 \u00e8 situato il traguardo. Gi\u00e0 dalle prime edizioni, ci sono state tappe che hanno sconfinato oltre i confini della Francia e dal 1954 il Tour qualche volta \u00e8 addirittura iniziato all'estero (finora in Germania, Spagna, Belgio, Svizzera, Paesi Bassi, Inghilterra, Lussemburgo, Irlanda, e Monaco).\nMontagne.\nLa corsa si decide spesso nelle tappe di montagna, anche se non mancano tradizionalmente lunghe tappe a cronometro. Alcuni passi e vette su cui spesso passa il Tour hanno acquisito nel corso degli anni un fascino quasi mitico sulle Alpi e sui Pirenei che sono punti fissi del Tour e a volte anche sul Massiccio Centrale e sui Vosgi.\nAlcune tra le montagne pi\u00f9 famose del Tour sono il Colle del Tourmalet (2.114\u00a0m sui Pirenei) che nell'anno 1910 fu la prima alta montagna ad essere scalata, il Colle del Galibier (2.645\u00a0m nelle Alpi) inserito nella corsa l'anno successivo, il Colle dell'Izoard (2.361\u00a0m nelle Alpi) e il mont Ventoux (1.909\u00a0m in Provenza) nel cui paesaggio calcareo e desolato il Tour pass\u00f2 per la prima volta nel 1951.\nA queste montagne bisogna aggiungere il Puy de D\u00f4me e la scalata alla stazione di sci alpino dell'Alpe d'Huez i cui leggendari 21 tornanti, ciascuno dei quali \u00e8 dedicato ad un ciclista vincitore su quella montagna, portano al traguardo a 1.850 metri, affrontata per la prima volta nel 1952 e quasi sempre presente dal 1976.\nAltri passi importanti sono il Col de l'Iseran, il Colle e la Cima della Bonette (punto pi\u00f9 elevato mai raggiunto dalla competizione), il Colle dell'Agnello, il Colle della Maddalena, il Col de Vars, il Col de Joux Plan, la salita di Courchevel sulle Alpi, il Col de Peyresourde, il Col du Portet d'Aspet, il Col d'Aspin, la salita di Lourdes-Hautacam, la salita di Andorra-Arcal\u00eds sui Pirenei.\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato al 2021\"\nVincitori.\nSono i francesi, con 36 vittorie, ad essersi aggiudicati il Tour per pi\u00f9 volte. Segue il Belgio con 18, poi distanziate Spagna a 12, Italia a 10, Lussemburgo a 5; seguono Stati Uniti e Gran Bretagna a 3, poi Paesi Bassi, Slovenia e Svizzera a 2 e per finire Australia, Danimarca, Germania, Irlanda e Colombia con un successo a testa.\nL'ultima vittoria di un ciclista belga risale al 1976 vinto da Lucien Van Impe, quella di un francese al 1985, quando Bernard Hinault si impose per la quinta e ultima volta. Da quel momento una serie di nuove nazioni ha scritto il proprio nome nell'albo d'oro: nel 1986 il primo statunitense, nel 1987 il primo irlandese, nel 1996 il primo danese e nel 1997 il primo tedesco. Nel 2011 si \u00e8 imposto il primo australiano; nel 2012 e nel 2013 sono arrivate le prime vittorie di ciclisti britannici e nel 2020 la prima vittoria di un corridore sloveno.\nQuattro corridori hanno ottenuto cinque vittorie:\nUn solo corridore ha ottenuto quattro successi:\nTre corridori hanno ottenuto tre successi:\nIl pi\u00f9 giovane vincitore del Tour de France \u00e8 il francese Henri Cornet, che vinse l'edizione 1904 a 19 anni. Il successivo \u00e8 lo sloveno Tadej Poga\u010dar, che nel 2020 ha vinto la gara a 21 anni e 364 giorni. Il pi\u00f9 vecchio vincitore \u00e8 invece il belga Firmin Lambot, trentaseienne nel 1922. I successivi sono il francese Henri P\u00e9lissier (1923), l'australiano Cadel Evans (2011) e l'italiano Gino Bartali (1948), tutti e tre trentaquattrenni. Lo stesso Gino Bartali detiene il pi\u00f9 lungo tempo tra due vittorie, avendo vinto la prima volta nel 1938 e l'ultima nel 1948, a dieci anni di distanza.\nClassifiche accessorie.\nUn corridore ha vinto la classifica a punti sette volte:\nUn corridore \u00e8 stato \"Re della Montagna\" sette volte:\nDue corridori sono stati \"Re della Montagna\" sei volte:\nDue corridori hanno vinto la classifica giovani tre volte:\nUn corridore \u00e8 stato \"Re della Montagna\", vincitore della classifica a punti e del Tour nello stesso anno:\nI corridori con pi\u00f9 partecipazioni al Tour de France sono lo statunitense George Hincapie e l'australiano Stuart O'Grady, con diciassette presenze ciascuno; seguono in questa graduatoria il tedesco Jens Voigt e l'olandese Joop Zoetemelk, con sedici presenze. Nella fattispecie Zoetemelk concluse tutti e sedici i Tour cui prese parte, e dodici volte si piazz\u00f2 tra i primi dieci della classifica generale."}
{"id": "4261", "revid": "5", "url": "https://it.wikipedia.org/wiki?curid=4261", "title": "Tessuti connettivi", "text": ""}
{"id": "4262", "revid": "767487", "url": "https://it.wikipedia.org/wiki?curid=4262", "title": "Topaz", "text": "Topaz \u00e8 un film del 1969 diretto da Alfred Hitchcock.\nTrama.\nGrande parata militare nella piazza Rossa di Mosca.\n1962. Il vice-direttore del KGB Boris Kusenov, la moglie e la figlia Tamara varcano i cancelli dell'ambasciata russa della citt\u00e0 di Copenaghen, dove si trovano in vacanza. \nSono spiati e pedinati da agenti in borghese. Si intrufolano in mezzo ad un gruppo di turisti in visita ad un laboratorio di ceramiche tradizionali danesi. La giovane rompe volontariamente una statuetta: \u00e8 il pretesto per ottenere di telefonare all'ambasciata americana e mettersi in contatto con Michael Nordstrom, un funzionario della CIA che ha predisposto un piano per la loro fuga.\nWashington. I Kusenov sono alloggiati in una residenza fuori citt\u00e0. All'ambasciata francese, Ren\u00e9 D'Arcy convoca un suo consigliere, Andr\u00e9 Devereaux, da diversi anni negli Stati Uniti, perch\u00e9 scopra il luogo dove \u00e8 nascosto Kusenov. La richiesta insospettisce Devereaux, che teme esista fra i francesi qualcuno che informa i russi. Contatta Nordstrom, suo amico, che lo conferma nei suoi sospetti: pare si tratti di una organizzazione chiamata \u201cTopaz\u201d.\nSua moglie Nicole si augura che l'imminente viaggio a New York lo distragga da quell'affare delicato e pericoloso: giungono infatti, da Parigi, la figlia Mich\u00e8le e il marito Fran\u00e7ois, inviato come osservatore alle Nazioni Unite dal suo giornale.\nNew York. La riunione familiare viene interrotta da Nordstrom. Kusenov ha rivelato l'esistenza di un patto commerciale-militare fra Cuba e Urss ma non ne conosce i dettagli. Tuttavia sa che Rico Parra, importante membro del governo cubano, \u00e8 a New York per guidare la delegazione castrista all'ONU, e ha con s\u00e9 una copia di tale patto. Gli americani potrebbero entrarne in possesso corrompendo Luis Uribe, il segretario di Parra. L'uomo, il cui figlio \u00e8 stato ucciso alla Baia dei Porci, deve essere contattato da qualcuno che non sia un odiato americano. Andr\u00e9 \u00e8 la persona giusta e non pu\u00f2 rifiutare. Andr\u00e9 si appoggia ad un collaboratore, Philippe Dubois, di origine martinicana, che come copertura gestisce un negozio da fioraio. Costui si finge giornalista e si introduce nel \"Theresa Hotel\" di Harlem, dove ha sede l'ambasciata cubana. Avvicina Uribe che, dopo una debole esitazione, accetta la busta di denaro e si impegna a mostrare i documenti. Dubois scatta delle foto a Parra che saluta la folla, mentre Uribe preleva la cartella in cuoio rosso che contiene la copia del patto segreto. Parra si accorge della scomparsa della cartella, irrompe nell'ufficio dove Dubois sta fotografando i documenti. Uribe resta in trappola; Dubois prontamente fugge dalla finestra. Inseguito dagli spari, si confonde fra la folla, raggiunge Devereaux, gli consegna la macchina fotografica e riesce mettersi in salvo nel suo negozio. Andr\u00e9 a questo punto deve completare la missione, recandosi personalmente a Cuba per raccogliere le prove della presenza di missili russi a testata nucleare. Nicole \u00e8 gelosa di Juanita de Cordoba, che Andr\u00e9 frequenta nei suoi viaggi nell'isola. Mentendo, lui la rassicura che quel rapporto \u00e8 puramente professionale: lei dirige un'associazione anticastrista.\nCuba. Andr\u00e9 atterra a L'Avana e raggiunge Juanita. Vedova di un eroe della rivoluzione, vive in una casa sotto la protezione di Parra, che la stima e la ama ed \u00e8 geloso dello straniero. La cuoca Dolores e il cameriere Thomas nascondono, in panini imbottiti al prosciutto, una macchina fotografica e un teleobiettivo per il finto picnic di Carlotta e Pablo Mendoza sulla collina sovrastante il porto militare,una posizione ideale da cui osservare i movimenti di tecnici e militari russi. Parra e Juanita presenziano sul palco alla parata presidenziale; Andr\u00e9 segue la cerimonia mescolato fra la folla ma \u00e8 riconosciuto dall'uomo di fiducia di Parra. Mentre Carlotta e Pablo fotografano le postazioni militari sovietiche, il volo di gabbiani, reggenti nel becco le met\u00e0 dei panini, quelli che incautamente i due hanno abbandonato sull'erba, insospettisce una guardia. La donna \u00e8 ferita ed arrestata insieme al marito, ma la macchina con la pellicola impressionata, riposta nel tubo cavo di un gard-rail, \u00e8 recuperata da un insospettabile contadino che viaggia con il suo mulo. Occultata nel ventre di un grasso pollastro, ricompare sul tavolo da cucina di Dolores. Il pollo sar\u00e0 cucinato per la cena romantica di Juanita e Andr\u00e9.\nPurtroppo una visita non annunciata di Parra guasta la cena. Andr\u00e9 \u00e8 stato riconosciuto come spia: per riguardo a Juanita, che altrimenti risulterebbe compromessa, Parra gli intima di andarsene da Cuba la mattina successiva. Il giorno dopo mentre Junita sta finendo di fare colazione e Andre' si sta preparando a partire arriva il cameriere di Juanita, Thomas che mostra ad Andre' come sono stati nascosti nel nastro e in un tasto della macchina da scrivere i dati sulle installazioni russe a Cuba, inoltre consegna ad Andre'una finta custodia per lamette che contiene i microfilm con registrate le installazioni russe.\nNella prigione, torturati e ridotti in fin di vita, i Mendoza rivelano l'identit\u00e0 del loro capo. Inevitabile \u00e8 l'irruzione dei militari nella casa di Juanita, dove viene individuato il laboratorio fotografico nascosto dietro la parete della dispensa. Parra, raggelato dalla prova del doppio tradimento della donna che ama, conoscendo le torture che l'attendono in carcere, in un estremo atto di piet\u00e0, la uccide con la sua pistola. Sull'aereo che lo riporta negli USA, Andr\u00e9 \u00e8 informato della morte di Juanita. Commosso sfoglia il taccuino che lei gli ha donato prima di partire, legge la dedica, accarezza le pagine. Le dita avvertono delle sporgenze: incollate sotto la copertina ci sono le pellicole. Sottraendole dal caricatore delle lamette, primo nascondiglio convenuto e individuato dalla polizia cubana nella perquisizione del laboratorio, Juanita gli ha salvato la vita.\nWashington. La casa di Andr\u00e9 \u00e8 vuota: Nicole se ne \u00e8 andata a Parigi. Lo attende Nordstrom e una visita sgradevole, quella di Ren\u00e9 d'Arcy: a causa delle proteste del governo cubano, \u00e8 richiamato in patria e sottoposto al giudizio di una Commissione d'Inchiesta. Prima che parta, Mike lo mette in contatto con Kusenov. Emergono nuovi dettagli sull'attivit\u00e0 dell'organizzazione francese filosovietica \"Topaz\": \u00e8 composta di alti funzionari della Nato; il loro capo \u00e8 chiamato \"Colombine\", l'economista Henri Jarre \u00e8 il referente dei russi.\nParigi. Aeroporto. Andr\u00e9 viene prelevato da Mich\u00e8le e Fran\u00e7ois. Mich\u00e8le lo accompagna a un party offerto da Jacques Granville. Mich\u00e8le vuole riconciliare i suoi genitori. Jacques racconta all'amico Claude Martin che un tempo era innamorato di Nicole, ma Nicole aveva scelto Andr\u00e9.\nRistorante \u201cChez Pierre\u201d. Andr\u00e9 invita a pranzo alcuni amici dei servizi segreti francesi, col motivo dichiarato di farsi dare consigli prima di affrontare il Direttore Generale e la Commissione d'Inchiesta, in realt\u00e0 con la speranza di cogliere qualche indizio che lo aiuti a riconoscere chi \u00e8 \"Colombine\". Sono presenti Jarre e Jacques Granville, partigiano insieme a lui durante la Resistenza. Jarre tenta un bluff, affermando che quel Kusenov \u00e8 un impostore perch\u00e9 quello vero \u00e8 morto da un anno.\nCasa di Grandville. Preoccupato per le possibili conseguenze del suo errore, Jarre si reca a casa di Granville che, visibilmente indispettito, lo congeda in fretta: attende la visita di una signora. Jarre incrocia un taxi da cui scende Nicole.\nCasa di Jarre. Andr\u00e9 ha in serbo un'altra mossa: incarica suo genero Fran\u00e7ois di intervistare Jarre per il suo giornale, per carpirgli altre informazioni. Il giovane ottiene l'appuntamento ma dopo l'incontro non fa ritorno a casa.\nAlla ricerca di Fran\u00e7ois, Andr\u00e9 e Mich\u00e8le raggiungono l'abitazione di Jarre. Davanti all'ingresso \u00e8 ancora parcheggiata l'automobile di Fran\u00e7ois. Salgono di corsa le rampe di scale. La porta dell'appartamento \u00e8 socchiusa, lo studio \u00e8 vuoto. Affacciandosi dalla finestra aperta, Mich\u00e8le vede un cadavere sul tetto di un'automobile parcheggiata nel vicolo; \u00e8 convinta che si tratti di suo marito. Ridiscendono di corsa la spirale di scale: il cadavere \u00e8 quello di Jarre.\nSconvolti ritornano da Nicole.\nAbitazione di Nicole. Inaspettatamente compare Fran\u00e7ois, ferito di striscio ad un braccio. Racconta di essere stato stordito con un colpo alla testa da due uomini, gli stessi che hanno scaraventato Jarre dalla finestra, inscenando un suicidio. \u00c8 riuscito fortunosamente a scappare ed \u00e8 allora che l'hanno ferito. Li ha uditi pronunciare un indirizzo: Babylon 8583.\nNon \u00e8 necessario cercare sulla guida telefonica. Nicole conosce quell'indirizzo: \"Colombine\" \u00e8 Jacques Granville, il suo amante.\nAmbasciata francese. Al vertice Nato indetto nella capitale francese, Granville \u00e8 presente, ma gli americani, informati da Andr\u00e9 della sua identit\u00e0, pretendono che sia allontanato.\nConclusione.\nNell'abitazione fuorimano di Granville, sulla riva sinistra della Senna, la porta \u00e8 serrata. Si ode uno sparo. Andr\u00e9, sull'aereo che lo sta riportando in America, ritrova il taccuino di Juanita e rivede i volti delle vittime di questa guerra di spie: i Mendoza, Jarre, Juanita. Sulla prima pagina dell\"'Herald Tribune\", abbandonato da un passante sulla panchina di un parco presso l'Arco di Trionfo, campeggia la notizia dell'accordo siglato fra Kennedy e Kruscev.\nProduzione.\nSoggetto.\nL'Universal aveva acquistato i diritti del libro di spionaggio di Leon Uris, \"Topaz\".\nNel presentare alla stampa il progetto del film, Hitchcock pronuncia queste parole:\nIl romanzo si basa su un fatto realmente accaduto, l'Affaire Sapphire del 1962, quando durante la crisi con Cuba gli americani scoprirono che all'interno del Governo De Gaulle il rappresentante Nato francese, Georges Paques era in realt\u00e0 una spia al servizio del KGB sin dal 1943.\nSceneggiatura.\nIn un primo tempo la sceneggiatura fu affidata allo stesso Leon Uris. Il regista tuttavia non la trov\u00f2 adatta e, quando era gi\u00e0 pronto per le riprese, chiam\u00f2 in tutta fretta Samuel A. Taylor che aveva lavorato a \"La donna che visse due volte\" per pregarlo di fargliene una nuova. Egli accett\u00f2 l'incarico ma, a causa delle scadenze, Hitchcock, contrariamente alle sue abitudini si trov\u00f2 a girare in modo improvvisato.\nCast.\nHitchcock affida i ruoli dei personaggi ad attori non famosi: John Forsythe era l'unico che aveva gi\u00e0 lavorato con lui ne \"La congiura degli innocenti\". Alcuni, a causa dei tempi di lavoro ristretti, erano stati contattati a riprese iniziate: Claude Jade fu scritturata a Parigi e gli fu segnalata da Fran\u00e7ois Truffaut con il quale aveva lavorato da poco; a Karin Dor fu assegnata la parte quando la troupe, che aveva gi\u00e0 girato parecchie riprese, ritorn\u00f2 a Hollywood.\nUn caso particolare riguarda l'attore Aram Katcher, ingaggiato nella parte del capo della polizia cubana, che non era piaciuto e, senza che lui lo sapesse, fu sostituito da Roberto Contreras a cui Hitchcock fece rifare tutte le scene.\nRiprese.\nLa lavorazione del film richiese spostamenti a Londra, a Parigi, a Copenaghen, a New York, al confine russo-finlandese, perch\u00e9 la maggior parte del film \u00e8 girata nei luoghi reali della storia, ad eccezione di Cuba, dove si svolge la parte centrale del film.\nIn studio furono ricreati l'Hotel Theresa di Harlem, dove Fidel Castro aveva soggiornato nella sua ultima visita negli Stati Uniti e che era stato demolito, una villa di campagna in Virginia, una sala riunioni del governo francese, una strada di Cuba e l'aeroporto \"La Guardia\" di New York come era nel 1962. Clarence Brown prest\u00f2 la sua casa per usarla come \"hacienda\" cubana.\nCosti.\nFu il film pi\u00f9 costoso di Hitchcock. (Spoto, p.\u00a0633) e i ricavi furono molto al di sotto delle spese sostenute. \"Un vero disastro!\" comment\u00f2 Hitchcock che faceva parte della produzione.\nIl pensiero di Hitchcock sulla conclusione.\nRacconta Truffaut:\nCritica.\nIl film fu generalmente criticato negativamente dalla stampa specializzata. Fece eccezione la critica francese.\nJohn Taylor:\nNatalino Bruzzone-Valerio Caprara mettono in evidenza i tratti profondi dell'opera:\nCameo.\nCome in tutti i suoi film, anche in questo Hitchcock fa una fuggevole comparsa, alzandosi improvvisamente in piedi da una carrozzina per invalidi, all'aeroporto."}
{"id": "4264", "revid": "1950057", "url": "https://it.wikipedia.org/wiki?curid=4264", "title": "Tecnezio", "text": "Il tecnezio \u00e8 l'elemento chimico di numero atomico 43 e il suo simbolo \u00e8 Tc. \u00c8 un elemento grigio argenteo, radioattivo, metallo di transizione del quinto periodo, cristallino molto raro in natura; il tecnezio \u00e8 uno dei prodotti di fissione nucleare naturale ed artificiale dell'uranio e si usa in medicina nucleare per ottenere immagini scintigrafiche e tomografiche di numerosi compartimenti corporei (99mTc) e come protezione contro la corrosione (99gTc). Le sue propriet\u00e0 chimiche sono intermedie fra quelle del renio e del manganese, anche se le differenze di comportamento fra tecnezio e manganese sono pi\u00f9 spiccate che fra tecnezio e renio. L'elemento artificiale bohrio dovrebbe presentare propriet\u00e0 chimiche simili al renio.\nEtimologia.\nLa parola tecnezio deriva dal greco \"\u03c4\u03b5\u03c7\u03bd\u03b7\u03c4\u03cc\u03c2\" (\"technet\u00f3s\"), \"artificiale\". Deve il suo nome al fatto di essere stato prodotto artificialmente nei reattori nucleari, poich\u00e9 non \u00e8 presente sulla Terra. Fu il primo elemento ad essere prodotto artificialmente.\nCaratteristiche.\nIl tecnezio \u00e8 un metallo grigio-argenteo che si opacizza lentamente quando \u00e8 esposto all'aria umida. In ambiente ossidante il tecnezio(VII) esiste sotto forma di anione pertecnetato, TcO (tetraossotecnetato(1-) secondo IUPAC). Il comportamento chimico del tecnezio \u00e8 simile a quello del renio, mentre differisce apprezzabilmente da quello del manganese. Il tecnezio metallico si dissolve in acqua regia, in acido nitrico ed in acido solforico concentrato, ma non \u00e8 solubile in acido cloridrico. Il tecnezio \u00e8 un ottimo inibitore della corrosione per gli acciai ed \u00e8 un eccellente superconduttore a temperature inferiori agli . \u00c8 un elemento radioattivo \u03b2 emettitore che si ricava dai prodotti di fissione dell'uranio dei reattori nucleari dove costituisce il 6% del totale (yield di fissione cumulativo dell'isobara 99). Date le sue rarit\u00e0 e radioattivit\u00e0 non ha praticamente uso come metallo. \u00c8 un elemento particolare perch\u00e9 non ha isotopi stabili ed \u00e8 pertanto molto raro. I suoi stati di ossidazione pi\u00f9 frequenti sono +4, +5, +6 e +7, anche se sono stati caratterizzati composti con tutti i numeri di ossidazione possibili da \u22121 a +7. \u00c8 il pi\u00f9 leggero elemento sulla Terra privo di isotopi stabili.\nApplicazioni.\nIl tecnezio \u00e8 uno dei pi\u00f9 efficaci protettori dalla ruggine ed \u00e8 inoltre una preziosa fonte di raggi beta. L'ammonio pertecnetato (NH4TcO4) \u00e8 un sale espressamente usato per proteggere l'acciaio dalla corrosione. 5\u00a0ppm di KTcO4 nell'acqua distillata proteggono dalla corrosione le superfici di acciaio al carbonio a temperature fino a . L'uso di queste sostanze \u00e8 per\u00f2 limitato a circuiti chiusi, data la radioattivit\u00e0 del tecnezio. Tra gli altri usi:\nStoria.\nIl tecnezio (dal greco \"technetos\", artificiale) fu scoperto nei laboratori dell'Istituto di Fisica dell'Universit\u00e0 di Palermo nel 1937 da Carlo Perrier ed Emilio Segr\u00e8 in Sicilia. I ricercatori lo individuarono in un campione di molibdeno inviato loro da Ernest Lawrence. Il campione, proveniente dal Lawrence Berkeley National Laboratory, era costituito da un pezzo di deflettore elettrostatico in molibdeno che era stato bombardato con nuclei di deuterio nel ciclotrone dell'Universit\u00e0 della California di Berkeley, trasformandolo in 97Tc. Il tecnezio \u00e8 stato il primo elemento prodotto artificialmente nella storia, anche se successivamente si dimostr\u00f2 la sua esistenza in natura sia all'interno, sia all'esterno del sistema solare.\nPer molti anni era rimasta una lacuna nella tavola periodica al posto dell'elemento numero 43. Dmitrij Mendeleev predisse che l'elemento mancante avrebbe dovuto essere chimicamente simile al manganese e lo battezz\u00f2 pertanto \"ekamanganese\". Nel 1925 Walter Noddack e Ida Tacke, gli scopritori del renio, annunciarono la scoperta dell'elemento 43 chiamandolo \"masurio\" (dalla Masuria, una regione della Prussia Orientale, oggi polacca), ma il loro annuncio non fu mai confermato ed oggi \u00e8 comunemente ritenuto erroneo, bench\u00e9 alcuni ricercatori abbiano contestato questa conclusione.\nNel 1952 il tecnezio fu identificato dall'astronomo statunitense Paul Merrill nello spettro di emissione di alcune stelle giganti rosse, corroborando cos\u00ec la teoria che queste stelle producano elementi pesanti. Ne sono stati anche rinvenuti modesti quantitativi nelle miniere di uranio, soprattutto in quelle dove sono avvenuti fenomeni di fissione nucleare naturale, come nel reattore nucleare naturale di Oklo.\nDisponibilit\u00e0.\nUna volta che \u00e8 stato possibile ottenerne quantit\u00e0 macroscopiche sufficienti a studiarne le propriet\u00e0 fisiche e chimiche, si \u00e8 scoperto che il tecnezio si trova anche in altre parti dell'universo. Alcune stelle giganti rosse (di tipo S, M e N) contengono una linea di emissione nel loro spettro elettromagnetico che indica la presenza di tecnezio. La sua presenza nelle giganti rosse ha portato a rivedere le teorie relative alla nucleosintesi di elementi pesanti nelle stelle.\nSin dalla sua scoperta molte sono state le ricerche per trovare il tecnezio nei materiali naturali. Nel 1962 il 99Tc \u00e8 stato individuato da B. T. Kenna e P. K. Kuroda in piccolissime quantit\u00e0 in una pechblenda africana come prodotto della fissione spontanea di 238U.\nIl 99Tc \u00e8 un sottoprodotto della fissione nucleare dell'uranio nei reattori nucleari. Viene ottenuto isolandolo dalle scorie radioattive dei reattori mediante cromatografia di scambio ionico.\nIsotopi.\nIl tecnezio \u00e8 uno dei due soli elementi nei primi 82 a non avere isotopi stabili, l'altro \u00e8 il promezio. I radioisotopi pi\u00f9 stabili sono 98Tc, con un'emivita di 4,2 milioni di anni, 97Tc (2,6 milioni di anni) e 99gTc (211\u00a0100 anni).\nNe sono stati individuati altri 22 isotopi, il cui numero di massa varia da 98 del 98Tc a 113 del 113Tc. La maggior parte di essi ha un tempo di dimezzamento inferiore ad un'ora, eccetto 93Tc (2,75 ore), 94Tc (293 minuti), 95Tc (20 ore) e 96Tc (4,28 giorni). Vi sono anche diversi stati metastabili, di cui 97mTc \u00e8 il pi\u00f9 stabile con un'emivita di 90,1 giorni (), seguito da 95mTc (emivita: 61 giorni, 0,038\u00a0MeV) e da 99mTc (emivita: 6,01 ore, 0,141\u00a0MeV).\nPer gli isotopi fino a 97Tc la principale modalit\u00e0 di decadimento \u00e8 la cattura elettronica, per gli isotopi pi\u00f9 pesanti \u00e8 invece il decadimento beta meno.\nPrecauzioni.\n\u00c8 rarissimo imbattersi casualmente in composti del tecnezio ed \u00e8 praticamente impossibile trovarne in natura in concentrazioni significative. Tuttavia, essendo un prodotto di fissione spontanea dell'uranio, il tecnezio-99g \u00e8 presente in natura in tutti i minerali uraniferi. Il 99gTc \u00e8 un contaminante radioattivo e deve essere sempre maneggiato in un box sigillato dotato di guanti manipolatori in opportuni laboratori di radiochimica. Tutti i nuclidi del tecnezio sono radioattivi. Questo elemento non ha alcun ruolo provato in biologia, tuttavia il radionuclide a breve emivita 99mTc viene ampiamente impiegato in medicina nucleare per marcare numerosi farmaci con diversa cinetica e diversa dinamica metabolica. La versatilit\u00e0 del 99mTc ne permette dunque l'impiego per lo studio di diversi organi e apparati. Per esempio nel Nord America, dove vengono compiute circa 35 milioni di indagini scintigrafiche di medicina nucleare ogni anno su un bacino d'utenza di 300 milioni di abitanti, il 50% fra queste \u00e8 eseguito con questo radionuclide. Percentuali analoghe si hanno in Europa, Giappone e in tutti i Paesi tecnologicamente avanzati."}
{"id": "4266", "revid": "26630", "url": "https://it.wikipedia.org/wiki?curid=4266", "title": "Tulio", "text": "Il tulio \u00e8 l'elemento chimico di numero atomico 69 e il suo simbolo \u00e8 Tm.\n\u00c8 uno dei lantanoidi ed \u00e8 il pi\u00f9 raro di tutti. \u00c8 un metallo lucido, grigio-argenteo, molto tenero (si pu\u00f2 tagliare con un coltello): \u00e8 duttile e facilmente lavorabile. In aria secca ha una certa resistenza alla corrosione. In natura il tulio \u00e8 composto interamente dell'unico isotopo stabile 169Tm.\nApplicazioni.\nIl tulio \u00e8 stato usato per creare dei laser, ma gli alti costi di produzione hanno scoraggiato lo sviluppo commerciale di questo tipo di applicazione. Altri usi, attuali o potenziali:\nStoria.\nIl tulio fu scoperto dal chimico svedese Per Teodor Cleve nel 1879 mentre cercava impurit\u00e0 negli ossidi di altri elementi del gruppo delle terre rare (lo stesso metodo che aveva usato Carl Gustav Mosander per scoprire alcuni altri elementi delle terre rare) Cleve inizi\u00f2 rimuovendo tutti i contaminanti noti dell'erbia (Er2O3) e dopo alcuni trattamenti addizionali ottenne due nuove sostanze, una marrone e una verde. La sostanza marrone si rivel\u00f2 essere ossido di olmio e venne perci\u00f2 da lui battezzata olmia, mentre la sostanza verde era l'ossido di un elemento sconosciuto. Cleve battezz\u00f2 tulia l'ossido e tulio l'elemento, in omaggio a Thule, un nome con cui gli antichi greci indicavano una leggendaria terra all'estremo nord, forse la Scandinavia o l'Islanda.\nDisponibilit\u00e0.\nQuesto elemento non si trova mai puro in natura, ma \u00e8 presente in piccole quantit\u00e0 nei minerali con altre terre rare. Si estrae soprattutto dalle sabbie fluviali di monazite (~0,007% di tulio) con metodi di scambio ionico. Nuove tecniche di scambio ionico e di estrazione con uso di solventi hanno condotto ad una pi\u00f9 facile separazione delle terre rare, per cui di recente il costo del tulio si \u00e8 notevolmente ridotto. Il metallo si pu\u00f2 isolare tramite riduzione del suo ossido con lantanio metallico o con calcio in un recipiente chiuso. Nessun composto del tulio ha finora importanza commerciale.\nIsotopi.\nIn natura il tulio \u00e8 composto di un solo isotopo stabile, 169Tm (abbondanza naturale 100%). Sono stati studiati 31 radioisotopi del tulio, di cui i pi\u00f9 stabili sono il 171Tm con emivita di 1,92 anni, il 170Tm con emivita di 128,6 giorni, il 168Tm con emivita di 93,1 giorni e il 167Tm con emivita di 9,25 giorni. Tutti gli altri isotopi radioattivi hanno emivite di meno di 64 ore, e anzi la gran parte di essi ha una emivita che non supera i 2 minuti. Questo elemento ha anche 14 stati metastabili, di cui i pi\u00f9 stabili sono il 164mTm (t\u00bd 5,1 minuti), il 160mTm (t\u00bd 74,5 secondi) e il 155mTm (t\u00bd 45 secondi).\nGli isotopi del tulio hanno un peso atomico che va da 145,966 (146Tm) a 176,949 (177Tm). Il modo di decadimento principale prima dell'isotopo stabile 169Tm, \u00e8 la cattura elettronica, mentre il modo di decadimento principale dopo di esso \u00e8 l'emissione beta. I principali prodotti di decadimento prima del 169Tm sono isotopi dell'elemento 68 (erbio), e i prodotti principali dopo di esso sono isotopi dell'elemento 70 (itterbio).\nPrecauzioni.\nCome per gli altri lantanoidi, i composti di tulio sono considerati mediamente o poco tossici. La polvere di tulio metallico pu\u00f2 incendiarsi ed esplodere."}
{"id": "4267", "revid": "1305772", "url": "https://it.wikipedia.org/wiki?curid=4267", "title": "Radio Shack TRS-80", "text": "La Radio Shack TRS-80 \u00e8 una famiglia di home computer prodotta dall'azienda texana Tandy Corporation e venduta attraverso la catena di negozi Radio Shack a partire dall'agosto del 1977 fino ai primi anni '80.\nIl primo modello, denominato Model I, ottenne un buon successo negli Stati Uniti nonostante la mancanza dei colori e della presenza sul mercato di due rivali come il Commodore PET e l'Apple II grazie al rapporto qualit\u00e0-prezzo: con un costo di 599 dollari veniva incluso, insieme al computer vero e proprio, un monitor in bianco e nero (o verde e nero), una tastiera QWERTY e una versione del linguaggio BASIC.\nIl Model I.\nHardware.\nI primi modelli (chiamati Model I) avevano al loro interno un processore Zilog Z80 a 1.77\u00a0MHz, e 4 kB di RAM; quelli seguenti usavano uno Z80A a 2.03\u00a0MHz ed erano dotati di 16 KB di RAM. Dal design piuttosto curato, integrava la scheda madre nella tastiera (fatto normale nell'era degli 8 e 16 bit), ed era collegabile ad un monitor o ad una TV: le risoluzioni ottenibili erano modalit\u00e0 testuali di 64x16 o 32x16 caratteri, dato che la memoria video era di un singolo kb. Era possibile ottenere una primitiva grafica grazie a dei particolari caratteri (dei blocchi di pixel), similare a quella del Teletext. Il BASIC era situato in una ROM di 4 o 12K (a seconda della versione).\nPeriferiche.\nFra le periferiche disponibili era possibile collegare: un drive a cassette, un joystick ed una interfaccia di espansione. Con quest'ultima era possibile aggiungere memoria RAM (fino a 48K), un orologio, un ulteriore registratore di cassette, una porta RS-232, una porta parallela per stampanti e un controller per floppy disk. Quest'ultimo era necessario per utilizzare un sistema operativo proprietario chiamato TRSDOS. Alternativo al registratore a cassette ed al floppy disk era lo Stringy Floppy, un lettore di piccole cassettine a nastro dotato di alta velocit\u00e0 di trasferimento.\nAltri modelli della linea TRS-80.\nNel luglio 1980 fu introdotto il Model III, versione migliorata del \"Model I\", sia a livello estetico-funzionale che hardware (il processore funzionava a 2.03\u00a0MHz). Inoltre, a differenza del precedente, non era soggetto a disturbi da parte di interferenze radio.\nNell'aprile 1983 fu la volta del Model 4, che supportava il sistema operativo CP/M, oltre che ad avere la possibilit\u00e0, tramite una espansione acquistabile separatamente, di ottenere una maggiore risoluzione video.\nLinea Business.\nIl Model II, nonostante il nome, non era il successore del \"Model I\", bens\u00ec un sistema molto diverso. Lanciato nell'ottobre 1979, era basato su un processore Zilog Z80A a 4\u00a0MHz, ed era dotato di un drive floppy da 8\" e un monitor monocromatico da 80x24 caratteri entrambi integrati nel cabinet; la tastiera era esterna. Era disponibile in due modelli, con 32 KB o 64 KB di RAM; era possibile anche utilizzare dischi rigidi e ulteriori lettori floppy. Il \"Model II\" utilizzava, oltre al Basic, un sistema operativo, il TRSDOS-II.\nAltri modelli della linea chiamata \"Business\" furono il TRS-80 model 16, successore del \"Model II\" basato sul processore a 16-bit della Motorola 68000, a 6\u00a0MHz (conteneva anche uno Z80, dedicato alle operazioni di I/O. Oltre che al TRSDOS-16, successore del TRSDOS-II, poteva utilizzare un altro sistema operativo, lo XENIX di Microsoft, basato su UNIX.\nIl Model 16B e il Model 6000 erano ulteriori miglioramenti, dotati di disco rigido \"di serie\" (da 8.4 MB, 15 MB, 35 MB, o 70 MB), 768 KB di RAM e funzionanti a 8\u00a0MHz.\nAltri modelli.\nTRS-80 Color Computer.\nBasato su un Motorola 6809, il \"TRS-80 Color Computer\" (soprannominato \"CoCo\") era stato creato per il mercato casalingo (la linea \"business\" era per il mercato professionale), e per insidiare il primato del Commodore 64. Utilizzava un sistema operativo multitasking chiamato OS-9. Nonostante il nome, \u00e8 dotato di hardware differente e non ha particolari legami con gli altri modelli.\nTRS-80 Model 100.\nLinea di computer portatili, piuttosto popolare fra i giornalisti durante la met\u00e0 degli anni '80 per le sue dimensioni limitate, per il peso ridotto, per la tastiera di ottima qualit\u00e0 e per il basso consumo di energia (20 ore con 4 normali pile alcaline). Lanciato nel 1983 ad un prezzo di 800$, \u00e8 dotato di un processore a 8-bit 80C85 con clock a 2.4\u00a0MHz, 24 Kb di RAM, uno schermo LCD con risoluzione di 240x64 pixel, al suo interno trova posto anche un modem a 300 baud. Il software pre-installato nella ROM \u00e8 stato programmato da Bill Gates. Il TRS-80 \u00e8 stato incluso nella classifica di PC World dei \"10 portatili pi\u00f9 importanti di tutti i tempi\", come \"primo portatile con diffusione di massa\".\nTRS-80 Model 200.\nComputer portatile creato per sostituire il Model 100, dotato forma differente (simile ai portatili moderni) e caratteristiche hardware migliori.\nTRS-80 MC-10.\nIl TRS-80 MC-10 fu un sistema di breve durata, basato su un processore Motorola 6803 e dotato di 4 KB di RAM, era strutturalmente simile al Sinclair ZX81.\nTRS-80 Pocket Computers.\nLinea di calcolatrici programmabili, costruite a seconda dei modelli da Sharp o Casio.\nTRS-80 PC-Compatible Computers.\nLinea di sistemi (\"TRS-80 Model 2000\" e \"Tandy 1000\") compatibili con gli IBM PC."}
{"id": "4268", "revid": "767487", "url": "https://it.wikipedia.org/wiki?curid=4268", "title": "Tutti a casa", "text": "Tutti a casa \u00e8 un film del 1960 diretto da Luigi Comencini, sceneggiato dal regista stesso insieme a Marcello Fondato e alla coppia Age &amp; Scarpelli.\nConsiderato tra i capolavori di Comencini e uno dei pi\u00f9 importanti e rappresentativi film del cinema italiano, si aggiudic\u00f2 il premio della giuria al Festival di Mosca e due David di Donatello, assegnati ad Alberto Sordi e al produttore Dino De Laurentiis. \"Tutti a casa\" \u00e8 stato in seguito inserito, come opera simbolica, nella lista dei \"100 film italiani da salvare\".\nTrama.\nCoste del Veneto, 8 settembre 1943. Nella cucina di una caserma del Regio Esercito italiano, la radio diffonde il famoso comunicato con cui si annuncia l'armistizio chiesto dal maresciallo d'Italia Pietro Badoglio. L'entusiasmo scoppia rapidamente e sulle bocche dei militari risuona l'urlo \"La guerra \u00e8 finita, tutti a casa!\". Ma la realt\u00e0, ben presto, si riveler\u00e0 drammaticamente diversa. Gli alleati tedeschi sono diventati nemici, il Re e Badoglio sono fuggiti, le truppe senza ordini precisi sono allo sbando.\nIl sottotenente del Regio Esercito italiano Alberto Innocenzi e i suoi soldati, che si trovavano in servizio fuori sede, apprendono tardi la notizia dell'armistizio e finiscono cos\u00ec sotto il fuoco dei tedeschi, con Innocenzi che pensa che \"i tedeschi si sono alleati con gli americani.\". Il sottotenente, ligio al dovere, attende ordini e cerca un comando cui presentarsi. Il reggimento genieri si sfalda, e molti, stanchi della guerra, tornano a casa, alle proprie famiglie. Con il geniere Ceccarelli, il sergente Fornaciari e il geniere Codegato, anche il sottotenente Innocenzi comincia il difficile ritorno a casa, abbandonando a poco a poco il linguaggio ed il piglio militaresco per adattarsi al tragico momento.\nIndossati gli abiti borghesi e piantati in asso dai loro camerati, Innocenzi e Ceccarelli continuano il loro viaggio, sfuggendo dapprima alla cattura da parte dei tedeschi, nascondendosi al passaggio di uno dei primi \"treni della morte\" con soldati prigionieri italiani e alleati destinati ai campi di prigionia in Germania; dopo il passaggio del treno una bambina raccoglie i \"bigliettini\" dei deportati.Ricongiuntisi coi compagni, incontrano un gruppo di partigiani, ma non vi si uniscono, assistendo, senza nulla fare, alla cattura di una ragazza ebrea da parte dei tedeschi; in sua difesa interviene il solo Codegato, che muore difendendola. I tre superstiti raggiungono la casa di Fornaciari, fraternizzando con un soldato americano nascosto in soffitta. Durante la notte per\u00f2 il soldato americano e Fornaciari vengono portati via dai fascisti.\nIn compagnia ormai del solo Ceccarelli, Innocenzi finalmente giunge a casa, a Littoria (l'attuale Latina). Qui trova la propria abitazione ridotta ad una camera, con il padre che si lamenta di cuocere con delle palle di carta la minestra di cicoria e che vuol mandarlo via di casa subito: per denaro, infatti, vorrebbe farlo arruolare nell'esercito della neonata Repubblica Sociale. A questo punto Innocenzi preferisce lasciare la casa, uscendo dalla finestra e seguendo Ceccarelli verso sud.\nNei pressi di Napoli i due sbandati tentano di comprare la propria libert\u00e0 con un pacco che conteneva tartufi e salumi, ma Ceccarelli non sa che gli altri militari hanno divorato tutto e hanno sostituito il contenuto con stracci e sassi; catturati dai fascisti che li consegnano ai tedeschi, vengono messi a lavorare tra le macerie di Napoli per l'Organizzazione Todt. I due cercano di fuggire, ma Ceccarelli \u00e8 colpito a pochi metri dalla sua casa, che ha rivisto da lontano sulla via dei lavori forzati.\nAttorno a loro scoppia la rivolta popolare, sono le quattro giornate di Napoli. I lavoratori forzati scappano in cima a un campanile, mentre Ceccarelli muore. La sua morte scuote Innocenzi, che comprende di non poter pi\u00f9 stare a guardare. Reagisce e si unisce alla lotta per la liberazione della citt\u00e0. \u00c8 il 28 settembre 1943, Napoli sta per essere raggiunta dagli Alleati. Il film finisce con Innocenzi che, ritrovata la sua dignit\u00e0 di uomo ed ufficiale, dopo averla rimessa in sesto, spara con una mitragliatrice contro i tedeschi.\nProduzione.\nI ruoli di Alberto Sordi ed Eduardo De Filippo, che nel film interpretano rispettivamente figlio e padre, furono pensati per Vittorio Gassman e Tot\u00f2.\nMalgrado il film sia ambientato per lunghi tratti nella pianura veneta, molte scene furono girate a Livorno e nelle campagne circostanti (zone portuali di via Leonardo da Vinci, Complesso Gherardesca, via delle Sorgenti, Puzzolente e vicina casa colonica, Pontino e scali degli Avvalorati, all'epoca ancora semidistrutti a seguito degli eventi bellici del 1940 - 1943); tra le pi\u00f9 celebri si ricordano quella della fuga di alcuni militari di fronte all'autoblindo tedesco e l'arrivo di Innocenzi nella citt\u00e0 bombardata con il carico di farina e la scelta del protagonista di tornare a combattere.\nAltre scene importanti furono girate in Toscana: la caserma mostrata all'inizio del film \u00e8 la colonia estiva Rosa Maltoni Mussolini del Calambrone (Pisa). L'episodio che mostra la fuga dei soldati nella galleria \u00e8 stato realizzato presso il tunnel ferroviario di Orciano Pisano sulla linea Vada-Collesalvetti-Pisa e la locomotiva che compare \u00e8 la 735.010 che a quel tempo era assegnata al deposito locomotive di Livorno. Le scene dell'assalto notturno al treno con la sosta del convoglio in galleria sono state girate lungo la linea Orte-Capr\u00e0nica e la locomotiva \u00e8 la 625.107 del DL di Roma Smistamento. La scena del ragazzo che punta il mitra a Sordi e Reggiani nella stazione di Villa Literno, in realt\u00e0 \u00e8 stata girata nella stazione di Salone lungo la linea Roma-Tivoli e si intravede la locomotiva 735.048 del deposito di Roma Smistamento.\nIl ministro della Difesa Giulio Andreotti rifiut\u00f2 di mettere a disposizione due carri armati, che furono cos\u00ec costruiti in compensato.\nDistribuzione.\nIl film usc\u00ec nelle sale cinematografiche italiane il 27 ottobre del 1960, venendo poi esportato nei seguenti paesi:\nIncassi.\n\"Tutti a casa\" fu un grande successo, incassando all'epoca \u00a3 1.171.000.000\nCritica.\nPochi film hanno parlato unendo sorriso, ironia, \"pietas\" e dramma degli eventi bellici riguardanti l'Italia. In questo caso commedia e tragedia sono uniti insieme nel paradosso della guerra e degli eventi storici. Il protagonista \u00e8 Alberto Sordi, gi\u00e0 interprete de \"La grande guerra\" (1959) di Monicelli, che torna in divisa, stavolta ai tempi della seconda guerra mondiale, ad impersonare, come sua consuetudine, il volto umano (con pregi e difetti) dell'italiano medio.\nLuigi Comencini dirige il film con estrema umanit\u00e0 e verit\u00e0 storica. \"Tutti a casa\" \u00e8 a suo modo un documento, realizzato a meno di venti anni di distanza, della drammaticit\u00e0 dell'8 settembre e dei mesi che seguirono quella data che ha segnato la storia dell'Italia. \"Tutti a casa\" offre una duplice chiave di lettura: quella storica, spiegando i fatti (dall'arruolamento forzato nella RSI ai traumi personali) che spinsero molti uomini privi di spirito marziale a trovarsi eroi per caso, a volte contro la propria volont\u00e0; e quella metastorica, in cui l'Anabasi del sottotenente Innocenzi attraverso l'Italia \u00e8 la metafora del percorso di conversione da spettatore passivo di una catastrofe, attento solo a non subirne gli effetti, ad attore partecipe della lotta necessaria per il cambiamento, anche a rischio della propria vita. Con un paradosso fra il titolo del film e la morte dei compagni del protagonista proprio quando sono arrivati a casa.\nManifesti e locandine.\nLa realizzazione dei manifesti e locandine del film fu affidata al pittore cartellonista Enrico De Seta.\nCitazioni.\nL'episodio del treno superaffollato bloccato dal fumo in galleria \u00e8 una diretta citazione della tragedia del treno 8017."}
{"id": "4270", "revid": "1910023", "url": "https://it.wikipedia.org/wiki?curid=4270", "title": "Triuggio", "text": "Triuggio (\"Triugg\" in dialetto brianzolo, : ) \u00e8 un comune italiano di abitanti della provincia di Monza e Brianza in Lombardia.\nFrazioni.\nIl territorio comunale comprende quattro frazioni: Triuggio, Tregasio, Canonica e Rancate. A Triuggio vi sono inoltre altre piccole frazioni come Montemerlo e Zuccone.\nTriuggio.\nIl toponimo Triuggio ha origine nel 1684, e deriva dal latino \"treiectus\", traghetto, luogo di transito per l'attraversamento di un corso fluviale (fiume Lambro).\nSono presenti ampie aree boschive localizzate soprattutto lungo le piccole valli che solcano il territorio, i cui nomi derivano dalle rogge che le attraversano e che finiscono per affluire nel Lambro: la Brovada il Cantalupo e il Pegorino luoghi in cui \u00e8 possibile vedere, se la fortuna \u00e8 dalla vostra parte, l'airone grigio e lo sparviero. Il territorio \u00e8 dotato anche di sentieri mappati adatti ad escursioni percorribili sia a piedi sia con l'utilizzo delle mountain bike.\nNel centro del paese, si trova la Chiesa di Sant'Antonino Martire, consacrata il 27 luglio 1902 dal Beato Cardinale Andrea Carlo Ferrari (come recita la lapide al suo interno: SEXTO KAL. AUGUSTI MCMII), opera degli architetti Castelli e Volont\u00e8; in essa sono meritevoli di menzione e di visita le vetrate ideate dall'architetto Ottavio Cabiati; le scene della Via Crucis del viennese Joseph F\u00fchrich (1872).\nIl campanile possiede 5 campane in sib2 maggiore e il sistema \u00e8 elettrico e con tastiera.\nTregasio.\nL'origine etimologica del nome Tregasio risale al 1147, dove compare per la prima volta come \"trewa\", che significa luogo di sosta, fermata; infatti la sua collocazione porta a sostare brevemente sia salendo da Triuggio sia da Canonica.\nLa frazione, ubicata nella zona pi\u00f9 elevata di Triuggio si caratterizza per la presenza di uno dei monumenti pi\u00f9 significativi dell'arte neoclassica della Brianza: \"La Rotonda\" (dichiarato monumento nazionale). Fu eretta nel 1842, dalla contessa Federica d'Adda vedova dell'architetto Cagnola e sposa in seconde nozze con l'architetto Nava, autore del progetto (forse ispirato dal disegno di una chiesa parrocchiale del Cagnola). L'edificio presenta pianta circolare, sulla cui sommit\u00e0 poggia la cupola semisferica, elevata su un tamburo. La parte rotonda \u00e8 preceduta da un protiro formato da cariatidi, statue femminili che simboleggiano le virt\u00f9 cristiane. L'interno, oltre a presentare gli affreschi del Casnedi, contiene un altare che riproduce un sarcofago di epoca romana. Adiacente alla Rotonda, la Parrocchia neogotica intitolata ai Santi Martiri Gervasio e Protasio consacrata nel 1922.\nIn localit\u00e0 Zuccone San Giovanni \u00e8 sita la Villa Sacro Cuore centro diretto dai Padri della Compagnia di Ges\u00f9, antico possedimento dei Padri Barnabiti, fu in seguito restaurata ed ampliata ad opera di Mons. Chiappetta. La statua di Ges\u00f9 Benedicente, sulla sommit\u00e0 dell'edificio domina una vasta visuale.\nNelle vicinanze si trova Villa Jacini originariamente casino di caccia del Angelo Maria Durini (1725-1796: letterato e mecenate). Vi trov\u00f2 ospitalit\u00e0 tra i tanti, anche Giuseppe Parini. Oggi la villa \u00e8 di propriet\u00e0 dei Conti Jacini.\nCanonica.\nCanonica \u00e8 posta sulla sponda sinistra del Lambro, in essa fa spicco uno dei pi\u00f9 antichi palazzi nobiliari del Milanese: \"Villa Taverna\".\nImmersa in un grande parco, prima di essere trasformato in villa (XVI sec.), era molto probabilmente un antico fortilizio. \nL'edificio, dopo aver subito ampliamenti ed adattamenti successivi su progetto di Pellegrino Tibaldi, assunse definitivamente pianta a \"U\", schema tradizionale delle ville patrizie lombarde del XVI secolo.\nAgli inizi del XVII secolo la villa divenne tristemente famosa per aver ospitato Giampaolo Osio, omicida, e conosciuto dai pi\u00f9 come Egidio, l'amante della Monaca di Monza (personaggi manzoniani). L'Osio, braccato dalle autorit\u00e0, trov\u00f2 rifugio presso la villa, venne in seguito arrestato e fatto sopprimere negli scantinati della villa stessa.\nOggi all'interno della Villa, indenne da modifiche, \u00e8 possibile ancora ammirare, il giardino all'italiana che conserva l'originario schema compositivo cinquecentesco, le notevoli sale a volta ed un monumentale scalone che conduce al piano superiore. \nUnitamente inserito nel complesso monumentale, e disposto in posizione pi\u00f9 elevata, rispetto alla villa, si trova la Chiesina Barroca di S.Eurosia (1735) ad un'unica navata: all'interno una tela di F. Caponara (1863).\nIn prossimit\u00e0 di \"Villa Taverna\" si trova la Chiesa Parrocchiale di S. Maria della Neve (XVII sec). In essa \u00e8 possibile ammirare l'effigie marmorea della Madonna della Neve, un tempo posta sulla mura di Villa Taverna e poi traslata in seguito ad eventi miracolosi a Lei attribuiti La Chiesa \u00e8 affrescata ad opera di G.B. Zalli.\nLa festa della frazione \u00e8 la quarta domenica di luglio.\nCon D.G.R. n. 7 /8993 del 7.5.2002 Canonica \u00e8 stata riconosciuta tra gli ambiti a rilievo artistico ex Art. 12 comma 3 del D.Lgs. 114/98.\nRancate.\nFrazione ubicata a Nord di Triuggio. Anticamente denominata Roncate, il toponimo deriverebbe da \"roncar\", abbattere alberi, dissodare il suolo.\nL'attuale Chiesa parrocchiale fu costruita nel 1606 ad opera del Cardinale Federico Borromeo sulle rovine di una precedente chiesa risalente al Cinquecento, e dedicata a Maria Assunta.\nAl suo interno, si ha come pala d'altare una Madonna, al quale si attribuisce un evento miracoloso, trasportata da una precedente cappella, eretta appunto nel 1507 sulla sponda del Lambro, in ricordo di un'apparizione della Madonna a due bambini in pericolo. \nLa parrocchiale fu considerata in seguito santuario per devozione alla Madre di Dio.\nL'interno a croce latina, a tre navate, racchiude un ragguardevole complesso di opere pittoriche, qualificandone la fama di \"Chiesa Museo\".\nMeritevoli di menzione gli episodi biblici affrescati da Andrea Appiani (1785), eseguiti qualche anno prima di quelli che si possono ammirare all'interno della Villa Reale di Monza, tele di Bartolomeo Roverio (detto il Novesino, o Genovesino) di Giulio (o Camillo) Campi pittori cremonesi e stucchi del ticinese Giocondo Albertolli (1742 -1830), professore presso l'Istituto d'arte a Brera.\nTra le varie ville presenti sul territorio, va ricordato il recente restauro della Cascina Boffalora, oggi adibito a \"Centro di Educazione Ambientale\".\nParticolarit\u00e0.\nOltre alle quattro chiese parrocchiali che compongono la Comunit\u00e0 Pastorale \"S. Cuore\" in Triuggio ve ne sono altre due, un po' pi\u00f9 piccole ma graziose: una \u00e8 in Frazione Ponte, dedicata a Sant'Antonio da Padova, mentre l'altra \u00e8 a Triuggio, quartiere \"Rione dei Pini\" in Viale Indipendenza, 13. Quest'ultima \u00e8 dedicata a San Filippo Neri. \u00c8 presente dal 1976.\nBiblioteche.\nLa Biblioteca Comunale \"Sanchez Bravo\" di Triuggio fa parte del Sistema Bibliotecario BrianzaBiblioteche.\nStemma comunale.\nDescrizione araldica dello stemma.\nD'azzurro allo scaglione d'argento accompagnato in capo da due colombe affrontate d'argento, in punta una barca al naturale munita di remi. Ornamenti esteriori da Comune.\nOrigini e simbologia dello stemma.\nLo stemma del Comune di Triuggio tende a evidenziare, attraverso una particolare figura araldica, il nome di un suo antico toponimo.\nA detta degli storici locali, il toponimo di Triuggio appare, per la prima volta, in un documento, solo a partire dal 1684. Anteriormente, i diversi altri toponimi latini che denominavano questa terra sembra derivassero tutti dalla forma latina trejectus, in quanto proprio in questo antico centro avveniva uno dei pi\u00f9 attivi transiti per l'attraversamento del fiume Lambro. Sulla base di questa considerazione gli amministratori del tempo hanno ritenuto di inserire nello stemma la figura araldica della barca a remi, su un campo di colore azzurro. Si pu\u00f2 inoltre aggiungere che la figura dello \"scaglione\" potrebbe alludere a uno dei tanti ponti che attraversavano il Lambro.\nDal punto di vista araldico, questa figura \u00e8 costituita da un pezzo di \"banda\" e da un pezzo di \"sbarra\" che, risalendo dai due angoli della punta dello scudo, si riuniscono ad angolo, in un punto dello scudo che prende il nome di \"posto d'onore\".\nCon D.P.R. 30 giugno 1951 concessione stemma e gonfalone."}
