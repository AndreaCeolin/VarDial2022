{"id": "1869", "revid": "1543377", "url": "https://it.wikipedia.org/wiki?curid=1869", "title": "Logica fuzzy", "text": "La logica fuzzy (o logica sfumata o logica sfocata) \u00e8 una logica in cui si pu\u00f2 attribuire a ciascuna proposizione un grado di verit\u00e0 diverso da 0 e 1 e compreso tra di loro. \u00c8 una logica polivalente, ossia un'estensione della logica booleana. \u00c8 legata alla teoria degli insiemi sfocati. Gi\u00e0 intuita da Cartesio, Bertrand Russell, Albert Einstein, Werner Karl Heisenberg, Jan \u0141ukasiewicz e Max Black, fu concretizzata da Lotfi Zadeh.\nCon \"grado di verit\u00e0\" o \"valore di appartenenza\" si intende quanto \u00e8 vera una propriet\u00e0, che pu\u00f2 essere, oltre che vera (= a valore 1) o falsa (= a valore 0) come nella logica classica, anche parzialmente vera e parzialmente falsa.\nSi pu\u00f2 ad esempio dire che:\nFormalmente, questo grado di appartenenza \u00e8 determinato da un'opportuna \"funzione di appartenenza\" \u03bcF(x)= \u03bc. La x rappresenta dei predicati da valutare e appartenenti a un insieme di predicati X. La \u03bc rappresenta il grado di appartenenza del predicato all'insieme fuzzy considerato e consiste in un numero reale compreso tra 0 e 1. Alla luce di quanto affermato, considerato l'esempio precedente e un'opportuna funzione di appartenenza monotona decrescente quello che si ottiene \u00e8:\nStoria.\nNei primi anni sessanta, Lotfi A. Zadeh, professore all'Universit\u00e0 della California di Berkeley, noto per i suoi contributi alla teoria dei sistemi, cominci\u00f2 a capire che le tecniche tradizionali di analisi dei sistemi erano eccessivamente e inutilmente accurate per molti problemi tipici del mondo reale. L'idea di grado d'appartenenza, concetto divenuto poi la spina dorsale della teoria degli insiemi sfumati, fu da lui introdotta nel 1964, e ci\u00f2 port\u00f2 in seguito, nel 1965, alla pubblicazione di un primo articolo e alla nascita della logica sfumata. Il concetto di insieme sfumato (o insieme sfocato), e di logica sfumata, attir\u00f2 le aspre critiche della comunit\u00e0 accademica; nonostante ci\u00f2 studiosi e scienziati di tutto il mondo - dei campi pi\u00f9 diversi, dalla psicologia alla sociologia, dalla filosofia all'economia, dalle scienze naturali all'ingegneria - divennero seguaci di Zadeh.\nIn Giappone la ricerca sulla logica sfumata cominci\u00f2 con due piccoli gruppi universitari fondati sul finire degli anni settanta: il primo era guidato, a Tokyo, da T. Terano e H. Shibata, l'altro si stabil\u00ec a Kanasai sotto la guida di K. Tanaka e Kiyoji Asai. Al pari dei ricercatori americani questi studiosi si scontrarono, nei primi tempi, con un'atmosfera avversa alla logica fuzzy. E tuttavia la loro tenacia e il duro lavoro si sarebbero dimostrati estremamente fruttuosi gi\u00e0 dopo un decennio: i ricercatori giapponesi, i loro studenti e gli studenti di questi ultimi produssero importanti contributi sia alla teoria sia alle applicazioni della logica fuzzy.\nNel 1974, Seto Assilian ed Ebrahim H. Mamdani svilupparono, in Gran Bretagna, il primo sistema di controllo di un generatore di vapore basato sulla logica fuzzy. Nel 1976, la Blue Circle Cement e il SIRA idearono la prima applicazione industriale della logica fuzzy, per il controllo di una fornace per la produzione di cemento. Il sistema divenne operativo nel 1982.\nNel corso degli anni ottanta, diverse importanti applicazioni industriali della logica fuzzy furono lanciate con pieno successo in Giappone. Dopo otto anni di costante ricerca, sviluppo e sforzi di messa a punto, nel 1987 Seiji Yasunobu e i suoi colleghi della Hitachi realizzarono un sistema automatizzato per il controllo operativo dei treni metropolitani della citt\u00e0 di Sendai. Un'altra delle prime applicazioni di successo della logica fuzzy \u00e8 un sistema per il trattamento delle acque di scarico sviluppato dalla Fuji Electric. Queste e altre applicazioni motivarono molti ingegneri giapponesi ad approfondire un ampio spettro di applicazioni inedite: ci\u00f2 ha poi condotto a un vero boom della logica fuzzy, peraltro il risultato di una stretta collaborazione, e del trasferimento tecnologico tra Universit\u00e0 e Industria. Due progetti di ricerca nazionali su larga scala furono decisi da agenzie governative giapponesi nel 1987, il pi\u00f9 noto dei quali sarebbe stato il \"Laboratory for International Fuzzy Engineering Research\" (LIFE). Alla fine di gennaio del 1990, la Matsushita Electric Industrial Co. diede il nome di \"\"Asai-go\" (moglie adorata) \"Day Fuzzy\" a una nuova lavatrice a controllo automatico, e lanci\u00f2 una campagna pubblicitaria in grande stile per il prodotto \"fuzzy\". Tale campagna si \u00e8 rivelata un successo commerciale non solo per il prodotto, ma anche per la tecnologia stessa. Il termine d'origine estera \"fuzzy\" fu introdotto nella lingua giapponese con un nuovo e diverso significato: intelligente. Molte altre aziende elettroniche seguirono le orme della Panasonic e lanciarono sul mercato aspirapolvere, fornelletti per la cottura del riso, frigoriferi, videocamere (per stabilizzare l'inquadratura sottoposta ai bruschi movimenti della mano) e macchine fotografiche (con un autofocus pi\u00f9 efficace). Ci\u00f2 ebbe come risultato una vera mania per tutto quanto era etichettato come fuzzy: i consumatori giapponesi impararono a conoscere la parola \"fuzzy\", che vinse il premio per il neologismo dell'anno nel 1990. I successi giapponesi stimolarono un vasto e serio interesse per questa tecnologia in Corea, in Europa e, in misura minore, negli Stati Uniti, dove pure la logica fuzzy era nata.\nLa logica fuzzy ha trovato applicazione anche in campo finanziario. Il primo sistema per le compravendite azionarie a logica sfumata \u00e8 stato lo Yamaichi Fuzzy Fund, usato in sessantacinque aziende, e tratta la maggioranza dei titoli quotati dell'indice Nikkei Dow, e consiste approssimativamente in ottocento regole, determinate con cadenza mensile da un gruppo di esperti e, se necessario, modificate da esperti analisti finanziari. Il sistema \u00e8 stato testato per due anni e il suo rendimento ha superato l'indice Nikkei Average di oltre il 20%. Durante il periodo di prova il sistema consigli\u00f2 \"sell\"\", ossia \"vendere\", ben diciotto giorni prima del Luned\u00ec Nero (19 ottobre 1987): nel corso di quel solo giorno l'indice Dow Jones Industrial Average diminu\u00ec del 23%. Il sistema divenne operativo nel 1988.\nIl primo chip VLSI (Very Large Scale Integration) dedicato alla computazione d'inferenze fuzzy fu sviluppato da Masaki Togai e H. Watanabe nel 1986: chip di tal genere sono in grado di migliorare le prestazioni dei sistemi fuzzy per tutte le applicazioni in tempo reale. Diverse imprese (per esempio, Togai Infralogic, Aptronix, Inform GmbH) sono state costituite allo scopo di commercializzare strumenti hardware e software per lo sviluppo di sistemi a logica sfumata. Allo stesso tempo, anche i produttori di software, nel campo della teoria convenzionale del controllo, cominciarono a introdurre pacchetti supplementari di progettazione dei sistemi fuzzy. Il Fuzzy Logic Toolbox per MATLAB, ad esempio, \u00e8 stato presentato quale componente integrativo nel 1994.\nConcetti fondamentali.\nNel 1994 Zadeh scriveva:\nLa teoria degli insiemi fuzzy \u00e8 un'estensione della teoria classica degli insiemi poich\u00e9 per essa non valgono i principi aristotelici di non-contraddizione e del terzo escluso (\"tertium non datur\"). Si ricorda che, dati due insiemi formula_1 e formula_2 (non-A), il principio di non-contraddizione stabilisce che ogni elemento appartenente all'insieme formula_1 non pu\u00f2 contemporaneamente appartenere anche a formula_2; secondo il principio del terzo escluso, d'altro canto, l'unione di un insieme formula_1 e del suo complemento formula_2 costituisce l'universo del discorso. In altri termini, se un qualunque elemento non appartiene all'insieme formula_1, esso necessariamente deve appartenere al suo complemento formula_2.\nTali principi logici conferiscono un carattere di rigida bivalenza all'intera costruzione aristotelica, carattere che ritroviamo immutato e indiscusso sino alla prima met\u00e0 del XX secolo, quando l'opera di alcuni precursori di Zadeh (in primis Max Black e Jan \u0141ukasiewicz) permise di dissolvere la lunga serie di paradossi cui la bivalenza della logica classica aveva dato luogo e che non era in grado di chiarire.\nIl pi\u00f9 antico e forse celebre di tali paradossi \u00e8 quello attribuito a Eubulide di Mileto (IV secolo a.C.), noto anche come paradosso del mentitore, il quale, nella sua forma pi\u00f9 semplice, recita:\nIn tale forma, suggerita dalla logica proposizionale, ogni affermazione esprime una descrizione di tipo dicotomico. Al contrario, nella logica predicativa ogni proposizione esprime un insieme di descrizioni simili o di \"fatti atomici\", come nella frase \"tutti i cretesi sono bugiardi\". Si noti che, a rigor di logica (bivalente), una formulazione del paradosso contenente tale frase \u00e8 falsa, in quanto \u00e8 vera la sua negazione: la negazione di \"tutti\" non \u00e8 \"nessuno\", ma \"non tutti\", quindi non tutti i cretesi sono bugiardi, Epimenide \u00e8 un bugiardo, ed essendo vera la sua negazione, l'affermazione di Epimenide risulterebbe falsa.\nAd ogni modo, il paradosso del mentitore nella sua forma proposizionale appartiene alla classe dei paradossi di autoriferimento. Ogni membro di questa classe presenta una struttura del tipo:\no in maniera pi\u00f9 sintetica:\nOrbene, la logica aristotelica si dimostra incapace di stabilire se queste proposizioni siano vere o false. Essa \u00e8 strutturalmente incapace di dare una risposta proprio in quanto bivalente, cio\u00e8 proprio perch\u00e9 ammette due soli valori di verit\u00e0: vero o falso, bianco o nero, tutto o niente; ma giacch\u00e9 il paradosso contiene un riferimento a s\u00e9 stesso, non pu\u00f2 assumere un valore che sia ben definito (o vero o falso) senza autocontraddirsi: ci\u00f2 implica che ogni tentativo di risolvere la questione posta si traduce in un'oscillazione senza fine tra due estremi opposti. Il vero implica il falso, e viceversa.\nSecondo Bart Kosko, uno dei pi\u00f9 brillanti allievi di Zadeh, infatti, se quanto afferma Epimenide \u00e8 vero, allora il cretese mente: pertanto, poich\u00e9 Epimenide \u00e8 cretese, quindi mente, dobbiamo concludere che egli dice il vero. Viceversa, se l'affermazione di Epimenide \u00e8 falsa, allora il cretese Epimenide non mente, e pertanto si deduce che egli mente. In termini simbolici, indicato con V l'enunciato del paradosso di Eubulide, e con v = 0/1 il suo valore di verit\u00e0 binario, si ha, analizzando separatamente i due casi possibili:\ne tenendo presente che, come mostrato in precedenza, il valore di verit\u00e0 di V coincide con quello della sua negazione !V, vale a dire: v=!v, si perviene all'equazione logica che esprime tale contraddizione:\nla cui soluzione \u00e8 banalmente data da:\nDa ci\u00f2 si deduce finalmente che l'enunciato del paradosso non \u00e8 n\u00e9 vero n\u00e9 falso, ma \u00e8 semplicemente una mezza verit\u00e0 o, in maniera equivalente, una mezza falsit\u00e0. Le due possibili conclusioni del paradosso si presentano nella forma contraddittoria \"A e non-A\", e questa sola contraddizione \u00e8 sufficiente a inficiare la logica bivalente. Ci\u00f2 al contrario non pone alcun problema alla logica fuzzy, poich\u00e9, quando il cretese mente e non mente allo stesso tempo, lo fa solo al 50%. Quanto esposto conferma la sua validit\u00e0 in tutti i paradossi di autoriferimento.\n\u00c8 interessante notare come, ammettendo esplicitamente l'esistenza di una contraddizione, la condizione che la traduce venga poi impiegata per determinare l'unica soluzione contraddittoria tra le infinite possibili (sfumate, cio\u00e8 a valori di verit\u00e0 frazionari) per la questione posta: ci\u00f2 conferma l'insussistenza dei principi di non contraddizione e del terzo escluso nella logica anche se ovviamente rimangono validi parlando di Razionalit\u00e0 Interne Oggettive.\nInfatti, nella logica fuzzy l'esistenza di circostanze \"paradossali\", vale a dire di situazioni in cui un certo enunciato \u00e8 contemporaneamente vero e falso \"allo stesso grado\", \u00e8 evidenziata da ciascuno dei punti d'intersezione tra una generica funzione d'appartenenza e il suo complemento, avendo necessariamente tali punti ordinata pari a \u00bd.\nCi\u00f2 in quanto il valore di verit\u00e0 della proposizione in questione coincide con il valore di verit\u00e0 della sua negazione.\nGli operatori logici AND, OR e NOT della logica booleana sono definiti di solito, nell'ambito della logica fuzzy, come operatori di minimo, massimo e complemento; in questo caso, sono anche detti \"operatori di Zadeh\", in quanto introdotti per la prima volta nei lavori originali dello stesso Zadeh. Pertanto, per le variabili fuzzy x e y si ha, ad esempio:\nSi \u00e8 detto che la teoria degli insiemi sfumati generalizza la teoria convenzionale degli insiemi; pertanto anche le sue basi assiomatiche sono inevitabilmente diverse. A causa del fatto che il principio del terzo escluso non costituisce un assioma della teoria degli insiemi fuzzy, non tutte le espressioni e le identit\u00e0, logicamente equivalenti, dell'algebra booleana mantengono la loro validit\u00e0 anche nell'ambito della logica fuzzy.\nRecentemente si sono sviluppati rigorosi studi della logica fuzzy \"in senso stretto\", studi che si inseriscono nell'antico filone delle logiche a pi\u00f9 valori inaugurato da Jan \u0141ukasiewicz (si veda ad esempio il libro di Petr H\u00e1jek). Tuttavia la logica sfumata, oltre ad avere ereditato le motivazioni filosofiche all'origine delle logiche a pi\u00f9 valori, si inquadra nel contesto pi\u00f9 ampio delle metodologie che hanno consentito un marcato rinnovamento dell'intelligenza artificiale classica, dando vita al cosiddetto soft computing che ha tra i suoi costituenti principali le reti neurali artificiali, gli algoritmi genetici e il controllo fuzzy.\nApplicazione a situazioni reali.\nUna semplice applicazione potrebbe essere la categorizzazione in sotto ranghi di una variabile continua.\nPer esempio, la misura di una temperatura per un sistema anti-blocco di un impianto frenante potrebbe avere diverse funzionalit\u00e0 a seconda di particolari range di temperature per controllare i freni nella maniera corretta. Ogni funzione mappa un certo range di temperatura, come valori booleani 0 o 1 a seconda che la temperatura sia o meno nel range specifico. Questi valori booleani possono essere utilizzati per determinare la maniera in cui i freni devono essere controllati.\nIn questa immagine le tre funzioni, \"freddo\" (in blu), \"tiepido\" (in arancione), e \"caldo\" (in rosso) sono rappresentate nel diagramma riferite alla comune variabile, la temperatura. Una particolare temperatura assunta dal sistema anti-blocco (linea verticale in grigio) ha tre valori logici, uno per ciascuna delle tre funzioni. Finch\u00e9 la freccia rossa punta a zero, la funzione \"caldo\" non \u00e8 vera (temperatura non calda, con operatori matematici: \"NOT hot\"). La freccia arancione (che punta a 0,2) indica che la funzione \"tiepido\" \u00e8 vera solo in piccola parte (si pu\u00f2 descrivere a parole come \"un po' tiepido\"); al contrario la freccia blu (che punta a 0,8) indica che la funzione \"freddo\" \u00e8 abbastanza vera (\"abbastanza \"freddo\"\"). La logica fuzzy \u00e8 stata applicata in molti campi ingegneristici. Applicazioni della logica fuzzy si sono avute soprattutto nello sviluppo tecnologico degli elettrodomestici intelligenti da parte delle industrie giapponesi. Un'altra applicazione reale della logica fuzzy \u00e8 da pochi anni la logica della diagnosi clinica. In questo campo si \u00e8 avuto un confronto molto interessante fra logica fuzzy e calcolo delle probabilit\u00e0.\nFuzzy e probabilit\u00e0.\nPer capire la differenza tra logica fuzzy e teoria della probabilit\u00e0, facciamo questo esempio:\nConsideriamo un lotto di 100 bottiglie d'acqua che ne contiene 5 di veleno. Per la teoria delle probabilit\u00e0, se prendo una bottiglia dal lotto ho la probabilit\u00e0 pari a 0,95 di pescare una bottiglia contenente acqua. Il risultato dell'evento \u00e8 bivalente: esito positivo 1, oppure negativo 0. In questo caso la logica bivalente esprime in maniera completa il caso e non avrebbe senso utilizzare la logica \u201csfumata\u201d, in quanto l'universo dei casi possibili si riduce a solo due casi distinti. Adesso svuotiamo in un serbatoio tutte le 100 bottiglie del lotto, avremo una miscela composta per il 95% d'acqua e il 5% di veleno. Ora estraiamo dal serbatoio una quantit\u00e0 di miscela pari a una bottiglia. Possiamo ancora parlare di probabilit\u00e0? Ovviamente no, il risultato sar\u00e0 deterministico. Possiamo affermare che il liquido che abbiamo estratto sia acqua o veleno? No, sar\u00e0 una miscela, dunque il risultato non potr\u00e0 essere bivalente 0 o 1, ma dovr\u00e0 assumere un valore \u201csfumato\u201d tra 0 e 1. Alla domanda: \u201cLa miscela che ho estratto \u00e8 acqua o veleno?\u201d Con la logica fuzzy risponderemmo: posso dire che \u00e8 acqua per un valore pari a 0,95 ed \u00e8 veleno per un valore pari a 0,05. In effetti non creo una netta separazione tra i due insiemi \u201cacqua\u201d e \u201cveleno\u201d, ma esprimo un valore che mi dice in che misura il mio risultato appartiene all'insieme acqua e all'insieme veleno.\nI valori fuzzy possono variare da 0 a 1 (come le probabilit\u00e0) ma, diversamente da queste, descrivono eventi che si verificano \"in una certa misura\" mentre non si applicano a eventi casuali bivalenti (che si verificano oppure no, senza valori intermedi).\nI rapporti tra logica sfumata e teoria della probabilit\u00e0 sono estremamente controversi . Da una parte, infatti, i probabilisti, forti di una tradizione secolare e di una posizione consolidata, hanno tentato di difendere il monopolio storicamente detenuto in materia di casualit\u00e0 e incertezza, asserendo che la logica sfumata \u00e8 null'altro che una probabilit\u00e0 sotto mentite spoglie, sostenuti in tale convinzione dalla circostanza, da ritenersi puramente accidentale, che le misure di probabilit\u00e0, al pari dei gradi d'appartenenza agli insiemi fuzzy, sono espresse da valori numerici inclusi nell'intervallo reale [0, 1].\nGli studiosi di parte fuzzy, al contrario, hanno mostrato che anche la teoria probabilistica, nelle sue varie formulazioni (basate, secondo i casi, sugli assiomi di Kolmogorov, su osservazioni concernenti la frequenza relativa d'accadimento di determinati eventi, oppure sulla concezione bayesiana soggettivista, secondo cui la probabilit\u00e0 \u00e8 la traduzione, in forma numerica, di uno stato di conoscenza contingente), \u00e8 in definitiva una teoria del caso ancora saldamente ancorata a una \"weltanschauung\" dicotomica e bivalente.\nA questo proposito, Bart Kosko si \u00e8 spinto fino a ridiscutere il concetto di probabilit\u00e0 cos\u00ec come emerso finora nel corso dell'evoluzione storica, sottolineando la mancanza di solidit\u00e0 di tutti i tentativi intesi a fondare la teoria della probabilit\u00e0 su basi diverse da quelle puramente assiomatiche, empiriche o soggettive, e ritenendola un puro stato mentale, una raffigurazione artificiosa destinata a compensare l'ignoranza delle cause reali di un evento: la probabilit\u00e0 sarebbe in realt\u00e0 mero \"istinto di probabilit\u00e0\".\nAl contrario, secondo l'interpretazione dello stesso Kosko, \"la probabilit\u00e0 \u00e8 l'intero nella parte\", ossia la misura di quanto la parte contiene l'intero.\nLa parte pu\u00f2, in effetti, contenere l'intero nella misura in cui la sua estensione pu\u00f2 sovrapporsi a quella dell'insieme universale. Questa concezione comporta un'affermazione apparentemente singolare, quella per cui la parte pu\u00f2 contenere l'intero, non soltanto nel caso banale in cui la parte coincide con l'intero; infatti, l'operatore di contenimento non \u00e8 pi\u00f9 bivalente, ma \u00e8 esso stesso fuzzy e pu\u00f2 pertanto assumere un qualunque valore reale compreso tra 0 (non contenimento) e 1 (contenimento completo o, al limite, coincidenza).\nSu questa base, egli pu\u00f2 finalmente concludere che la teoria degli insiemi sfumati contiene e comprende quella della probabilit\u00e0 come suo caso particolare; la realt\u00e0 sarebbe pertanto deterministica, ma sfumata: la teoria del caos ne ha evidenziato la componente determinista, mentre la teoria fuzzy ha mostrato l'importanza del principio dell\"'homo mensura\" gi\u00e0 espresso da Protagora."}
{"id": "1870", "revid": "765341", "url": "https://it.wikipedia.org/wiki?curid=1870", "title": "Formula di de Moivre", "text": "La formula di de Moivre \u00e8 una delle basi dell'analisi dei numeri complessi, ed \u00e8 legata al piano complesso, ovverosia alla rappresentazione dei numeri complessi su un piano, considerando l'asse x l'asse dei reali e l'asse formula_1 l'asse degli immaginari. Essa permette di esprimere la potenza di un numero complesso nella sua forma trigonometrica.\nvalida per ogni numero reale formula_3, con formula_4 intero e formula_5 unit\u00e0 immaginaria, \u00e8 un importante contributo alla matematica in quanto collega i numeri complessi alla trigonometria. Applicando al membro sinistro lo sviluppo del binomio e uguagliando le parti reali e le parti immaginarie dell'identit\u00e0 nella nuova forma, si ottengono espressioni utili per formula_6 e formula_7 in termini di formula_8 e formula_9. Inoltre si pu\u00f2 usare la formula per trovare le espressioni esplicite per le radici formula_4-esime dell'unit\u00e0, cio\u00e8 i valori per i numeri complessi \"formula_11\" tali che formula_12.\nAbraham de Moivre era un buon amico di Newton. Nel 1698 scrisse che la formula era nota a Newton perlomeno gi\u00e0 nel 1676. La formula di de Moivre pu\u00f2 essere derivata dalla formula di Eulero, anche se la precede storicamente, tramite lo sviluppo in serie di Taylor \ne dalla legge esponenziale\nDimostrazione per induzione.\nDistinguiamo i tre casi relativi a formula_15, formula_16 e formula_17.\nPer formula_15 si procede per induzione. Per formula_19 la formula \u00e8 una semplice uguaglianza di un'espressione con se stessa. Come ipotesi induttiva assumiamo che sia valida per qualche intero positivo formula_20, cio\u00e8 assumiamo\nConsideriamo poi il caso formula_22:\nL'ultima identit\u00e0 dice che la formula, se vale per formula_28 allora \u00e8 valida per formula_22 e per il Principio di induzione matematica si conclude che la formula vale per tutti gli formula_4 interi positivi.\nPer formula_16 la formula si riduce alla semplice identit\u00e0 formula_32, e formula_33.\nPer formula_17, si considera l'intero positivo formula_35. Di conseguenza\nDunque la formula \u00e8 vera per tutti i valori interi di formula_4. QED\nGeneralizzazione.\nLa \"formula di de Moivre\" viene generalizzata nel modo seguente.\nSe formula_11 e formula_43 sono numeri complessi, allora\nassume pi\u00f9 di un valore, mentre\nha un solo valore. Comunque sia, formula_45 \u00e8 uno dei valori di formula_47"}
{"id": "1871", "revid": "1632387", "url": "https://it.wikipedia.org/wiki?curid=1871", "title": "Fucecchio", "text": "Fucecchio (pronuncia ; \"fu\u010d\u00e9kki\u032fo\", \"Ficeclum\" in latino) \u00e8 un comune italiano di abitanti della citt\u00e0 metropolitana di Firenze in Toscana, nel\nValdarno inferiore. Fa parte dell'Unione dei Comuni del Circondario Empolese Valdelsa e del Comprensorio del Cuoio.\nGeografia fisica.\nIl Comune si trova sulla riva destra del fiume Arno, al confine tra la citt\u00e0 metropolitana di Firenze e le province di Pisa, Lucca e Pistoia e vicino all'area umida del Padule di Fucecchio.\nIl suo territorio ricopre una superficie di 65\u00a0km\u00b2, mediamente sui 25 m s.l.m. Il paese si estende in parte adagiato su di un colle, che fin dall'antichit\u00e0 ha preso il nome di \"Poggio Salamartano\", ed \u00e8 caratterizzato da una porzione pianeggiante, posta all'estremit\u00e0 meridionale e settentrionale, una porzione collinare, caratterizzata dall'ambito delle Cerbaie e di Montellori, ed infine da una porzione di area depressa, che afferisce al Padule di Fucecchio.\nDistante circa 45 chilometri da Firenze e 38 da Pisa, inserito nel Comprensorio del Cuoio, confina a nord con i comuni di Chiesina Uzzanese e di Ponte Buggianese, a est con i comuni di Larciano e Cerreto Guidi, a sud con il Comune di San Miniato e a ovest con i comuni di Santa Croce sull'Arno, di Castelfranco di Sotto e di Altopascio.\nOrigini del nome.\nIl toponimo deriva dal latino \"ficus\", ovvero da *\"ficetulum\", nome collettivo che segnala la presenza di molte piante di fico. Il toponimo \u00e8 ben attestato in epoca medievale come \"Ficcicclo\" (1027), \"Ficecli\" (1034), \"ficecchio\" (1260) e da qui il nome attuale.\nStoria.\nLe origini di Fucecchio s'intrecciano con la storia di una delle famiglie comitali toscane pi\u00f9 potenti del medioevo, i Conti Cadolingi, potente casata di origine longobarda che fond\u00f2 in questo luogo sia il castello di Salamarzana sia l'abbazia di San Salvatore. L'et\u00e0 comunale fu un periodo di intensa crescita in cui Fucecchio ebbe importanza strategica in quanto territorio di frontiera nelle dispute fra Lucca e Firenze, vide le gesta e talvolta ne decise le sorti di Castruccio Castracani. Il 14 dicembre 1330, a seguito di propria istanza, il comune di Fucecchio entr\u00f2 sotto la potest\u00e0 della Repubblica Fiorentina e da quella data ne segu\u00ec le sorti e i voleri, accettando tra le altre cose anche il Podest\u00e0 che sarebbe stato designato dalla Signoria. Intorno alla met\u00e0 del 1300 la crescita demografica fu frenata da una grave pestilenza e la popolazione fu decimata. La ripresa fu lenta e coincise con il ripopolamento delle campagne a partire dal 1500, diventando ancora pi\u00f9 rapida dalla seconda met\u00e0 del 1700. Cos\u00ec, nel 1800, Fucecchio era di nuovo un paese popoloso con le attivit\u00e0 principali legate alla manifattura, all'artigianato e al piccolo commercio; ma sar\u00e0 nel secondo dopoguerra che incontrer\u00e0 la sua vera \u201crivoluzione industriale\u201d grazie allo sviluppo dei settori conciario e calzaturiero. Nel XIX secolo la comunit\u00e0 segu\u00ec e partecip\u00f2 alle vicende storiche risorgimentali esprimendosi con una delle figure pi\u00f9 importanti dell'epoca, Giuseppe Montanelli. Il 23 agosto 1944 le frazioni di Querce e Massarella furono tra le localit\u00e0 colpite dall'eccidio del Padule di Fucecchio nel quale la 26\u00aa divisione corazzata dell'esercito tedesco nazista uccise un totale di 175 civili (di cui uno solo partigiano). Fucecchio fu liberata il 1\u00ba settembre 1944 dalla VI Divisione corazzata sudafricana e dalla I Divisione corazzata americana.\nOnorificenze.\nFucecchio \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militare e, comulativamente assieme ai Comuni di Monsummano Terme, Ponte Buggianese e Cerreto Guidi, della Medaglia d'argento al merito civile, per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nSociet\u00e0.\nEvoluzione demografica.\nLa popolazione residente al 31 dicembre 2018 \u00e8 di 23.080 abitanti, di cui il 73% residente nel capoluogo. La frazione con il maggior numero di residenti \u00e8 S.Pierino con il 10% della popolazione. In ottica generale, si \u00e8 assistito a due ondate di rapida crescita demografica, la prima dal 1965 al 1979 ha consentito alla popolazione residente di raggiungere quota 20.000 abitanti. La seconda, a partire dal 1994, dopo un luogo periodo di stabilit\u00e0, \u00e8 rappresentata dal fenomeno immigratorio da altri paesi. Dal 2014 al 2018 la popolazione \u00e8 per\u00f2 diminuita di 651 unit\u00e0.\nEtnie e minoranze straniere.\nLa popolazione straniera residente a Fucecchio \u00e8 di 4.020 persone (il 17,42% della popolazione). Le nazionalit\u00e0 presenti sono 65, di cui quella maggiormente rappresentata \u00e8 quella cinese, seguita da quella albanese (1.794), marocchina (776), senegalese (252) e rumena (230).\nCultura.\nStampa.\nA Fucecchio hanno sede la rivista trimestrale \"Erba d'Arno\", dedicata a temi letterari e culturali, con testi inediti di autori contemporanei, e il magazine trimestrale \"Reality\", che tratta argomenti legati al territorio.\nGeografia antropica.\nSuddivisioni storiche.\nA partire dal 1980, per la disputa del Palio di Fucecchio, il territorio del comune \u00e8 stato suddiviso in 14 contrade:\nFrazioni.\nIl territorio comunale \u00e8 diviso in varie frazioni Botteghe, Galleno, Le Vedute, Massarella, Le Pinete, Ponte a Cappiano, Querce, San Pierino e Torre.\nGalleno.\nIl centro della frazione sorge sulla Via Francigena, e proprio ad essa deve il suo sviluppo in et\u00e0 antica, infatti durante il Medioevo i mercanti che la percorrevano erano soliti sostare nel borgo.\nI primi documenti risalenti all'XI secolo, indicano Galleno come un piccolo borgo, nel 1113 pass\u00f2 sotto la signoria del Vescovo di Lucca. A partire dal 1284 si sottomise al comune di Fucecchio.\nA Galleno si trova un tratto di circa 800 metri dell'antico selciato in ottimo stato di conservazione.\nNel 1993 \u00e8 stato fondato il comitato civico Pro Via Francigena, ingranditosi anno dopo anno, grazie ad alcuni volontari, oggi l'associazione si occupa della manutenzione del tratto, e dell'accoglienza dei pellegrini.\nParte della frazione ricade nel territorio comunale di Castelfranco di Sotto, in provincia di Pisa.\nLe Botteghe.\nSi tratta di una frazione che si \u00e8 sviluppata dalla met\u00e0 del XX secolo sotto la spinta del miracolo economico intorno ad un minuscolo agglomerato di case e una pieve, pertanto, costituita da un'ampia zona artigianale e una piccola zona residenziale pedecollinare.\nLe Vedute.\nSi erge sopra l'abitato di Ponte a Cappiano, fin dal Medioevo fu luogo di venerazione, per la presenza di un'immagine della Vergine, trasferita nel 1730 nel capoluogo.\nMassarella.\nAnticamente chiamata \u201c\"Massa Piscatoria\"\u201d, \u00e8 citata per la prima volta nel 998 per la presenza della Pieve di S.Maria. Dopo essere passata, intorno al mille, sotto il potere dei Conti Cadolingi, fu in parte venduta nel 1113 al Vescovo di Lucca, dopo l'estinzione della dinastia cadolingia.\nIntorno al 1200 si dot\u00f2 di un proprio statuto e di mura fortificate, per garantirsi autonomia e protezione, tuttavia nel 1309, con il consenso del comune di Lucca, chiese e ottenne di unirsi sotto Fucecchio. Tra il 1320 e il 1328, come tutto il territorio fucecchiese, divenuto rifugio di famiglie guelfe scappate da Lucca, fu distrutta da Castruccio Castracani, che cancell\u00f2 anche tutti gli atti amministrativi esistenti. Dopo la furia di Castruccio, Massarella fu colpita da peste e carestia, tantoch\u00e9 fu completamente abbandonata. Intorno al 1523 la frazione inizi\u00f2 a ripopolarsi, dopoch\u00e9 il comune cedette in affitto l'ex castello.\nLe Pinete.\nCentro abitato di circa 300 abitanti, Pinete si trova nel cuore delle Colline delle Cerbaie. Presenti attivit\u00e0 produttive legate al legname e una scuola per l'infanzia. Da notare la chiesa di San Rocco (patrono di Pinete), portata a termine nel 1950 e oggi facente parte della parrocchia di Galleno. Nel centro abitato si trovava fino al 1990 circa una sorgente d'acqua nota come \"Fonte della Salute\" la quale era riconosciuta avere effetti benefici e disintossicanti.\nPonte a Cappiano.\nOspita il maggiore polo industriale del comune, ma vanta anche una storia antica quanto quella del capoluogo nonostante l'assenza di architetture o resti che lo ricordino. Della prima met\u00e0 del XVI secolo, invece, \u00e8 possibile ammirare la versione medicea del ponte sul canale Usciana e l'impianto originale della Villa La Palagina, poi ampliata e modificata nei secoli successivi. Nella piazza principale della frazione si ergeva la ferriera granducale e il palazzo dei granai (fine XV inizio XVI sec.) dove \u00e8 ancora possibile leggere il riferimento a Ferdinando I De' Medici e pi\u00f9 esattamente al di lui settimo figlio, Lorenzo.\nQuerce.\nSituata ai confini con le province di Lucca e Pistoia, la frazione ospita il Santuario della Madonna della Querce, eretto nel 1639 sulle fondamenta di una chiesa costruita nel IX secolo in seguito alle testimonianze di alcune visioni della Vergine. Nel luogo delle apparizioni si trova oggi una piccola cappella chiamata \"la Cellina\". Presenti diverse attivit\u00e0 produttive, un ufficio postale e la scuola elementare Carlo Lorenzini.\nSan Pierino.\nLa frazione occupa totalmente l'unica parte del territorio comunale situata sulla riva sinistra del fiume Arno. Proprio il fiume \u00e8 stato per anni la risorsa principale della frazione, i suoi abitanti erano perlopi\u00f9 pescatori, renaioli e navicellai. Attualmente San Pierino si \u00e8 notevolmente popolato, frutto dell'espansione edilizia che ha interessato le zone campagnole.\nTorre.\nI primi documenti esistenti, databili intorno al 1018, indicano la presenza di un piccolo agglomerato di case, chiamato \"\"Villa San Gregorio\". Nel XII secolo prese il nome di \"Ultrario\"\", \u201coltre il rio\u201d, in riferimento al rio Ramone che la separa da Ponte a Cappiano. Intorno al 1200 si fortific\u00f2 con mura e una grande torre, da cui deriva il nome attuale. Nel 1309 si sottomise a Fucecchio, a causa delle povere condizioni in cui gravava. Tra il XVI e il XVIII secolo, il borgo era sotto il controllo della famiglia Orlandi di Pescia.\nEconomia.\nFucecchio \u00e8 un centro caratterizzato principalmente da aziende del settore industriale (conciario e calzaturiero) e del settore terziario (elevata presenza di piccole imprese). In particolare nei comuni del Distretto del Cuoio si concentra la quasi totalit\u00e0 dell'industria conciaria toscana (il 28,% di quella nazionale). L'economia del territorio si basa in particolare sulla lavorazione della pelle per scarpe, borse e abbigliamento, rinomata a livello sia nazionale che internazionale.\nPer quanto riguarda il settore agricolo la produzione riguarda principalmente prodotti tipici di qualit\u00e0 come olio, vino e spumante.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nNel 2010 il Comune di Fucecchio ha avviato un rapporto di scambio culturale con il Comune francese di Nogent Sur Oise che ha portato alla firma, nello stesso anno, di un \"Patto di amicizia\". Il 19 aprile 2015 \u00e8 stato sottoscritto ufficialmente il gemellaggio tra Fucecchio e Nogent Sur Oise. Il patto si pone come obiettivo quello di perseguire lo sviluppo e il benessere di entrambi i popoli, rafforzando le proprie relazioni sociali, economiche, turistiche e culturali attraverso incontri e scambi.\nSport.\nCalcio.\nIl gioco del calcio ha una lunga tradizione: nel 1903 venne fondata la prima squadra di calcio, che con il nome di \"Saffa Fucecchio\" arriv\u00f2 alla serie C negli anni trenta, e di nuovo, con il nome di \"Vigor Fucecchio\" negli anni quaranta. A pi\u00f9 riprese fino agli anni duemila gioc\u00f2 nel Campionato Interregionale, cessando l\u2019attivit\u00e0 nel 2004. Nello stesso anno \u00e8 nata l\"'A.C. Fucecchio A.S.D.\", ripartita dalla Terza Categoria che attualmente milita nel Campionato di Eccellenza\nIl campo di gioco \u00e8 lo stadio \"Filippo Corsini\" inaugurato nel 1927 e dedicato al Principe deceduto l\u2019anno precedente, proprietario dei terreni su cui fu costruito per volont\u00e0 del figlio Tommaso.\nNella frazione di Ponte a Cappiano \u00e8 presente la societ\u00e0 calcistica Ponte a Cappiano F.C., rinata nel 2009 dalle ceneri del Cappiano Romaiano che partecip\u00f2 a 6 campionati professionistici di quarto livello nazionale dopo aver vinto il campionato di Serie D.\nBasket.\nLa societ\u00e0 G.S. Folgore Fucecchio attualmente milita nel campionato di Serie C Silver.\nVolley.\nLa societ\u00e0 Volley Fucecchio svolge attivit\u00e0 senior maschile e partecipa ai campionati di Serie C e UISP Amatori.\nLa prima squadra senior della societ\u00e0 A.S.D. Pallavolo Fucecchio attualmente milita in Serie C.\nSepolture illustri.\nNel cimitero \u00e8 sepolto il giornalista Indro Montanelli, che qui nacque nel 1909."}
{"id": "1872", "revid": "599013", "url": "https://it.wikipedia.org/wiki?curid=1872", "title": "Famiglia (disambigua)", "text": ""}
{"id": "1886", "revid": "22475", "url": "https://it.wikipedia.org/wiki?curid=1886", "title": "Fotografia digitale", "text": "La fotografia digitale \u00e8 un procedimento per l'acquisizione di immagini statiche, proiettate attraverso un sistema ottico, su un dispositivo elettronico (sensore) sensibile alla luce, con successiva conversione in formato digitale e immagazzinamento su supporto di memoria.\nI metodi pi\u00f9 comuni per ottenere fotografie digitali consistono nell'effettuare la scansione di un'immagine precedentemente stampata, oppure sotto forma di negativo o diapositiva, con uno scanner d'immagini oppure di effettuare uno scatto con una fotocamera digitale.\nSensori.\nPer ottenere un'immagine digitale, in ogni caso, occorrono un certo numero di dispositivi in grado di trasformare l'intensit\u00e0 di luce riflessa proveniente da diverse parti di una scena o di un'immagine cartacea. Dunque, sia in uno scanner, sia in una fotocamera, l'elemento in grado di svolgere questa funzione \u00e8 il sensore, il quale ha forma diversa a seconda si tratti di scanner o fotocamera digitale.\nLa funzione che svolge il sensore all'interno di una fotocamera digitale \u00e8 analogo a quello che svolge la pellicola nella fotografia tradizionale. Da questo si comprende agevolmente come la parte ottica di focalizzazione dell'immagine sulla superficie del sensore mantenga, nella fotografia digitale, un ruolo centrale, essendo responsabile della risoluzione delle immagini che si ottengono e contribuendo alla loro qualit\u00e0. La tecnologia con la quale i sensori possono essere realizzati \u00e8 riconducibile, sia nelle fotocamere, sia negli scanner, a due tipologie diverse:\nVa tuttavia notato che negli scanner \u00e8 largamente diffusa l'adozione della tecnologia CCD.\nAltro fattore di distinzione delle tecnologie \u00e8 la metodologia di lettura dei segnali elettrici in uscita dai sensori:\nIn estrema sintesi, un sensore \"area array\" legge l'intera immagine, mentre un sensore \"linear array\" lavora con modalit\u00e0 simile a quella di uno scanner.\nFunzionalit\u00e0 e connettivit\u00e0.\nFatta eccezione per alcuni modelli del tipo \"linear array\" (in fascia alta) e per le webcam (in fascia bassa), viene utilizzata una memoria digitale (di solito una scheda di memoria; i floppy disk e i CD-RW sono molto meno comuni) per memorizzare le immagini, che possono essere trasferite su PC in seguito.\nLa maggior parte delle macchine fotografiche digitali permettono di realizzare filmati, talvolta con sonoro. Alcune possono essere utilizzate anche come webcam, altre supportano il sistema PictBridge per connettersi direttamente alle stampanti, altre ancora possono visualizzare le fotografie direttamente sul televisore. Quasi tutte includono una porta USB o FireWire port e uno slot per schede di memoria.\nPraticamente tutte le macchine fotografiche digitali permettono di registrare video, ovviamente limitate alla memoria disponibile. Una scheda di memoria da 1 GB pu\u00f2 memorizzare approssimativamente un'ora di video in formato MPEG-4 in bassa risoluzione, a 640x480 pixel. I modelli pi\u00f9 recenti possono catturare fotogrammi ad una frequenza di 60 immagini/secondo con una risoluzione pari al Full HD, cio\u00e8 di 1920x1080 pixel o addirittura superiore. Un filmato di 1 ora in Full HD e audio stereo pu\u00f2 arrivare ad occupare oltre 16 GB di memoria (variabile a seconda della compressione effettuata dalla fotocamera). La maggior parte possono registrare l'audio, spesso anche in stereo, ed essere comandate in remoto dal PC, e ovviamente, memorizzare i video sull'hard disk o su DVD tramite il masterizzatore.\nNei paragrafi che seguono la discussione verter\u00e0 primariamente sulla fotografia digitale come prodotto di riprese con fotocamera digitale.\nPrestazioni.\nLa qualit\u00e0 di una foto digitale prodotta da una fotocamera digitale \u00e8 la somma di svariati fattori, alcuni riconducibili alle macchine fotografiche reflex. Il numero di pixel (di solito indicato in megapixel, milioni di pixel) \u00e8 solo uno dei fattori da considerare, sebbene sia di solito quello pi\u00f9 marcato dalle case di produzione.\nIl fattore pi\u00f9 critico \u00e8 comunque il sistema che trasforma i dati grezzi (\"raw data\") in un'immagine fotografica. Da considerare vi sono anche, ad esempio:\nNumero di pixel e qualit\u00e0 delle immagini.\nL'analisi del rapporto fra numero di pixel e qualit\u00e0 delle immagini \u00e8 uno dei temi centrali per capire quali sono gli elementi che danno valore ad una fotocamera digitale ed alle fotografie da essa prodotte. Si cercher\u00e0 dunque di dare quelle informazioni che permettono di condurre un'analisi dei fattori di qualit\u00e0 di un'immagine digitale.\nIl numero dei pixel \u00e8 un parametro che sta ad indicare la risoluzione (cio\u00e8 \u00e8 un indicatore del pi\u00f9 piccolo dettaglio della scena fotografata e registrato dalla fotocamera digitale). Questo \u00e8 uno dei fattori che determina la nitidezza dell'immagine.\nPer valutare la qualit\u00e0 complessiva dell'immagine, oltre alla dimensione del dettaglio fotografabile (tanto pi\u00f9 piccolo, quanto pi\u00f9 grande \u00e8 la risoluzione), occorre invocare numerosi altri fattori, come la fedelt\u00e0 cromatica di ogni pixel (infatti il pixel contiene il valore che esprime il preciso colore del particolare elementare dell'immagine che esso rappresenta \u2013 vedi il paragrafo sulla \"fedelt\u00e0 cromatica-profondit\u00e0 colore\") e la qualit\u00e0 delle ottiche e dei sensori.\nIn un'immagine digitale il numero di pixel viene calcolato semplicemente moltiplicando il numero di pixel della base dell'immagine per il numero di pixel dell'altezza. Ad esempio un'immagine di 1,92 Megapixel (equivalenti a 1.920.000 pixel) sono il risultato di un'immagine di 1600x1200 pixel. Il megapixel, letteralmente \"milioni di pixel\" \u00e8 un multiplo del pixel (mega=1 milione), unit\u00e0 di misura adeguata ed utile a comprendere la quantit\u00e0 totale di pixel presenti nel sensore. Il valore indicato \u00e8 comunque approssimativo in quanto una parte dei pixel (in genere quelli periferici del sensore) servono al processore d'immagine per avere informazioni sul tipo di esposizione (ad esempio sulla luminosit\u00e0 della scena) e ricoprono in pratica il ruolo di \"pixel di servizio\". Dunque un sensore pu\u00f2 essere dotato di 9,20 megapixel, ma registrare immagini di 9,10 megapixel (senza approssimazione i valori potrebbero essere 9.106.944 pixel, che corrispondono ad un'immagine di 3.488 x 2.616 pixel). La maggior parte delle macchine fotografiche digitali compatte \u00e8 in formato 4:3 (1600x1200, 800x600, ...). Mentre nelle reflex digitali (DSLR=Digital Single Lens Reflex) e in alcune fotocamere compatte (con obiettivo non intercambiabile) di fascia alta (\"SLR-like\" o anche chiamate \"prosumer\") si pu\u00f2 impostare sia il formato 4:3, sia il rapporto classico 3:2 delle fotocamere a pellicola. Alcuni modelli recenti, anche di fascia media, permettono di fotografare in formato widescreen, cio\u00e8 in 16:9.\nPer quanto riguarda i sensori va detto che gli indici di qualit\u00e0 sono almeno i seguenti:\nUn approfondimento delle caratteristiche che attribuiscono qualit\u00e0 ai sensori si trova nel paragrafo \"Il sensore\" della voce correlata fotocamera digitale. Sulla questione, inoltre, della velocit\u00e0 di cattura delle immagini, un ruolo strettamente collegato a questa prestazione lo svolge il processore d'immagine, un microcalcolatore dedicato alla elaborazione dei dati provenienti dal sensore che permette la formazione dell'immagine fruibile per la visione nei vari formati che la fotocamera pu\u00f2 realizzare. A questa funzione necessaria alla realizzazione dell'immagine, si affianca anche quella di governo degli automatismi di funzionamento della fotocamera. Quest'ultima funzione pu\u00f2 essere integrata nello stesso processore o, separatamente, in un altro processore.\nPhotosite e pixel / Sensore e immagine.\nCome anticipato sopra, occorre fare delle distinzioni concettuali fra alcuni elementi che costituiscono il sensore per analizzare alcuni fattori di qualit\u00e0 della fotografia digitale ed anche per capire il sistema fotografico digitale. Pertanto le descrizioni che seguono relative a \"photosite\", \"elemento unitario fotosensibile\" (o \"photodetector\"') e \"pixel\" si ritengono necessarie per chiarire, sia la modalit\u00e0 di funzionamento dei vari tipi di sensori usati in fotografia digitale, sia per evitare confusione e quindi fraintendimenti sulla reale risoluzione delle immagini prodotte con i vari sensori. La risoluzione \u00e8 infatti uno dei fattori pi\u00f9 evidenziati nelle caratteristiche delle fotocamere digitali, ma dalla analisi delle caratteristiche tecniche, sia di fotocamere, sia specificamente di sensori, questa distinzione non \u00e8 sempre chiaramente ed univocamente dichiarata.\nNelle specifiche tecniche, probabilmente per ragioni di marketing, non distinguere \"pixel\" da \"photodetector\" consente di indicare valori numerici maggiori, fatto, questo, che forse si ritiene abbia pi\u00f9 efficacia in termini di comunicazione commerciale.\nInfatti viene nascosto al cliente la dimensione del sensore, pubblicizzando il numero di pixel che sono cos\u00ec fitti da essere pi\u00f9 piccoli di un'onda di luce, ci\u00f2 causa una perdita di qualit\u00e0 in presenza di luce scarsa nei sensori pi\u00f9 piccoli e pi\u00f9 finemente suddivisi. Ci\u00f2 spiega la notevole differenza di prezzo e qualit\u00e0 d'immagine specie con luce scarsa fra le fotocamere compatte dal sensore pi\u00f9 piccolo e reflex di sensore pi\u00f9 grande di pari pixel.\nIl photosite.\nPer comprendere i fattori che determinano la qualit\u00e0 delle immagini dal punto di vista del sensore occorre considerare specifici elementi tecnologici dei sensori che impongono la introduzione del concetto di \"photosite\" che pu\u00f2 essere definito come \"\"luogo\" di cattura del pi\u00f9 piccolo dettaglio dell'immagine\".\nDistinzione fra pixel e photosite.\nIl pixel \u00e8 un concetto informatico, che appartiene quindi alla categoria del software e il suo contenuto informativo \u00e8 un gruppo di dati che descrive le caratteristiche cromatiche del pi\u00f9 piccolo dettaglio dell'immagine.\nIl \"photosite\", invece, \u00e8 un luogo fisico, appartenente quindi alla categoria dell'hardware. Si tratta dunque di uno spazio con uno o pi\u00f9 elementi fotosensibili a semiconduttore che sono in grado di trasformare un flusso luminoso in una determinata quantit\u00e0 di cariche elettriche. Nel photosite inoltre \u00e8 presente generalmente un microscopico sistema ottico che sovrasta il photodetector formato da un piccolo cristallo con forma a calotta quasi-sferica avente la funzione di catturare la maggior parte di luce possibile di quella incidente sulla superficie del sensore. Talvolta questo cristallo (o resina trasparente) \u00e8 un elemento unitario colorato \"R\" o \"G\" o \"B\" del filtro Bayer, il cosiddetto C.F.A. (Color Filter Array).\nIl photosite \u00e8 inoltre la parte unitaria di un luogo pi\u00f9 ampio che \u00e8 chiamato generalmente sensore. Le caratteristiche del photosite permettono di capire, sia dal punto di vista elettrico, sia da quello ottico, il modo con cui vengono catturati i singoli elementi che formano le immagini.\nL'elemento unitario fotosensibile (fotorivelatore).\nLa funzione dell'elemento fotosensibile (chiamato anche fotorivelatore) \u00e8 quella di trasformare un flusso luminoso in un segnale elettrico di intensit\u00e0 proporzionale alla intensit\u00e0 del flusso luminoso in quel punto. In entrambe le tecnologie (CCD e CMOS) l'elemento unitario fotosensibile riesce dunque a registrare solamente livelli di intensit\u00e0 di luce monocromatica.\nPoich\u00e9 ogni colore pu\u00f2 essere riprodotto dalla mescolanza di tre componenti primarie della luce (rosso, verde, blu \u2013 RGB), dall'elemento unitario fotosensibile occorre ottenere un segnale elettrico relativo alla componente R o alla componente G o a quella B. Questo lo si ottiene filtrando la luce che investe l'elemento fotosensibile con filtri ottici in modo che su di esso giunga solamente la componente desiderata. Questo principio vale per tutte le tecnologie costruttive e per tutte le tipologie di sensori.\nNelle fotocamere digitali possiamo trovare sensori aventi \"photosite\" che hanno un solo fotorivelatore, due o tre fotorivelatore. Poich\u00e9 ogni pixel, come si pu\u00f2 comprendere nel paragrafo successivo, deve contenere informazioni, dati, su ognuna delle tre componenti primarie della luce, \u00e8 evidente che se in un \"photosite\" si trova un solo fotorivelatore, occorrer\u00e0 calcolare per interpolazione cromatica i dati relativi alle due componenti mancanti; se nel \"photosite\" vi sono tre fotorivelatori ogni componente monocromatica primaria sar\u00e0 rilevata e nulla andr\u00e0 calcolato.\nVi \u00e8 al momento un particolare tipo di sensore il \"Super CCD SR\" a marchio Fuji che ha due fotorivelatori specializzati in ogni \"photosite\". Questi per\u00f2 non catturano due componenti cromatiche diverse, ma due intensit\u00e0 diverse di flusso luminoso della stessa componente cromatica. In questi sensori \u2013 dotati di Color Filter Array (C.F.A.) \u2013 l'effetto che si ottiene con una tale struttura dei \"photosite\" \u00e8 quello di avere una gamma dinamica maggiore nelle immagini catturate.\nIl pixel.\nI dati dell'immagine finale sono composti dai dati elementari dei singoli pixel. Per comprendere come viene formata l'immagine finale, occorre innanzitutto spiegare per quale ragione, riconducibile a fenomeni fisici, i pixel possono descrivere le caratteristiche cromatiche (il colore) di quel dettaglio dell'immagine.\nVa premesso che un modo per riprodurre qualunque colore nello spettro della luce visibile (dal rosso cupo al violetto) \u00e8 quello di proiettare tre raggi di luce relativi alle tre componenti monocromatiche ROSSE (R), VERDI (G) E BLU (B) dosandoli adeguatamente in intensit\u00e0 per ottenere il colore voluto (una bassa intensit\u00e0 di ogni componente primaria tende al nero, un'alta intensit\u00e0 tende al rispettivo colore saturo R, G o B). Questo metodo di sintetizzare i colori (ogni colore) con la luce si chiama mescolanza o sintesi additiva e si attua con i tre colori primari della sintesi additiva (RGB: Rosso-R Verde-G Blu-B). Quando invece si ha a che fare con mescolanza di pigmenti (inchiostri, quindi, non luce) si parla di sintesi o mescolanza sottrattiva ed i tre colori base sono CMYK, ovvero Ciano (C), Magenta (M) e Giallo (Y), che sono i tre colori complementari del Rosso Verde e Blu. La sintesi sottrattiva \u00e8 quella usata in stampa (anche domestica) dove si aggiunge inoltre un inchiostro con un colore chiave (K=key), il nero, per compensare le inevitabili impurit\u00e0 di colore dei tre pigmenti CMY al fine di migliorare la fedelt\u00e0 cromatica delle tonalit\u00e0 scure delle immagini. Un file di immagini destinato alla fruizione su monitor (pubblicazione su internet) o su dispositivi di proiezione avr\u00e0 dunque uno spazio dei colori diverso da un file di immagini destinato ad una tipografia che stampa in quadricromia. Nel primo caso lo spazio colore sar\u00e0 RGB, nel secondo sar\u00e0 CMYK.\nLo spazio colore \u00e8 un modello matematico che descrive le possibilit\u00e0 di riprodurre in modo percepibile dall'occhio umano tutte le tonalit\u00e0 della luce visibile, vi sono dunque spazi colore diversi per diversi dispositivi che possono riprodurre i colori. Per quanto riguarda l'RGB si ha la variante sRGB e la variante AdobeRGB che differisce dalla prima per la sua capacit\u00e0 di rappresentare una gamma cromatica pi\u00f9 ampia.\nLe fotocamere digitali producono normalmente immagini con una delle varianti RGB. I sistemi professionali di elaborazione delle immagini hanno tuttavia la possibilit\u00e0 di convertire fedelmente dei file di immagini digitali da uno spazio colore ad un altro. Per consentire la formazione di un'immagine fotografica digitale fedele, ogni pixel deve contenere quindi informazioni (dati) su ognuna delle tre componenti RGB.\nQuella che segue \u00e8 la rappresentazione della struttura dei dati binari all'interno di un pixel RGB per un'immagine avente profondit\u00e0 colore 24 bit:\nPer valori numerici elevati di ogni canale cromatico, tendenti cio\u00e8 al valore decimale 255, si ha la massima intensit\u00e0 del rispettivo colore saturo, mentre valori decimali su ogni canale tendenti a zero corrispondono a colori di ogni canale tendenti al nero. Valori numerici del singolo pixel \"0 R, 0 G, 0 B\" corrispondono ad un pixel rappresentante il nero; valori \"255 R, 255 G, 255 B\" corrispondono ad un pixel rappresentante il bianco.\nI dati binari del pixel RGB nel caso sopra riportato sono composti da tre byte in totale (=24 bit, il dato della profondit\u00e0 colore ha qui la sua origine). Questo corrisponde ad un byte per ogni canale colore. Nel caso il pixel appartenga ad un file di tipo CMYK esso sar\u00e0 composto in totale da quattro byte (=32 bit, pari a un byte per ogni canale colore).\nNel caso di immagini campionate a 16 bit, invece che a 8 bit, come nel caso esposto, la struttura dei dati binari del pixel preveder\u00e0 la presenza di due byte (=16 bit) per ogni canale colore, cos\u00ec che il pixel di un file RGB sar\u00e0 composto da 48 bit in totale. In altri termini si pu\u00f2 parlare, in questo caso, di pixel per formare un'immagine con profondit\u00e0 colore di 48 bit.\nIl pixel nelle periferiche di input e di output.\nLe caratteristiche del pixel permettono quindi, acquisendo molti pixel, di comporre i dati necessari a formare l'intera immagine per mezzo di periferiche di output come monitor, stampanti, ecc.\nCome si \u00e8 visto nelle periferiche di input (come le fotocamere e gli scanner) l'elemento hardware elementare di acquisizione dei dati del pixel \u00e8 il \"photosite\", mentre nelle periferiche grafiche di output, l'elemento hardware elementare, complementare al \"photosite\", che riproduce i dati del pixel, \u00e8 chiamato \"dot\" (\"punto\" in inglese). I \"dots\" che vanno a formare l'immagine saranno costituiti fisicamente in modo diverso a seconda che si tratti di un monitor CRT o LCD, cos\u00ec come sar\u00e0 ancora diverso se si tratta di una stampante laser o inkjet o di qualunque altra periferica, cos\u00ec come diversi saranno i procedimenti di formazione del pixel e dell'immagine finale usati nei vari tipi di periferiche di output.\nSistemi di acquisizione.\nNelle fotocamere digitali sono sostanzialmente tre i metodi con cui si forma l'immagine:\nSistemi con CFA.\nNei sistemi con color filter array (con Filtro Bayer RGB o RGB-E) - che possono essere costruiti sia in tecnologia CCD o C-MOS \u2013 ogni \"photosite\" ha un solo elemento fotosensibile e cattura una sola delle tre componenti (o R, o G, o B), in questo modo le altre componenti di ogni pixel devono essere calcolate dal processore d'immagine attraverso una procedura di interpolazione. Cos\u00ec il prodotto finale di una fotocamera per es. da 3,4 megapixel \u00e8 un file con 3,4 megapixel dove ogni pixel ha le tre componenti RGB, ma una \u00e8 realmente catturata dall'elemento fotosensibile e due calcolate. Un approfondimento sul funzionamento di questi sensori si trova alla voce correlata Raw. Per chiarire invece le diverse modalit\u00e0 di interpolazione adottate in fotografia digitale si rimanda al paragrafo \"interpolazione\" della voce correlata Fotocamera digitale.\nSistemi basati su Foveon.\nI sistemi sono basati su un sensore a cattura d'immagine diretta. Questo \u00e8 costruito con tecnologia CMOS dalla FOVEON e denominato X3. Questo \u00e8 il suo funzionamento: ogni \"photosite\", formato da tre fotorilevatori, fornir\u00e0 successivamente i tre dati cromatici che daranno origine al pixel. In questo modo il \"photosite\" fornisce le tre componenti del modello di colore RGB. Questo \u00e8 possibile, grazie alla costruzione dei fotorivelatori su tre layer (strati) per ogni \"photosite\" il quale fornir\u00e0 i dati per ogni pixel che comporr\u00e0 l'immagine finale. Quindi, si tratta di un sensore da 4,64 Mpixel, con una risoluzione d'immagine di 2640 x 1760 pixel), prodotta per\u00f2 da un sensore con 14,1 milioni di fotorivelatori collocati in 4,64 milioni di \"photosite\" (4,64 M X 3 = 14,1 milioni di fotorivelatori. Il sensore X3 non \u00e8 fornito di filtro infrarossi come invece succede negli altri sensori che ne implementano uno direttamente sulla superficie dello stesso sensore. La componente infrarossa della scena viene dunque filtrata collocando un filtro IR rimovibile dietro la lente. Questo quindi pu\u00f2 essere rimosso per fare fotografie ad infrarossi.\nSistemi basati su sensori Fujifilm \"Super CCD SR\" con CFA.\nI sensori FUJI \"Super CCD SR\" sono dotati di \"color filter array\", quindi ogni \"photosite\" cattura un'immagine monocromatica, ma all'interno vi sono ugualmente due elementi fotosensibili:\nQuesto accorgimento \u00e8 stato studiato per consentire di ottenere immagini con una dinamica molto pi\u00f9 elevata rispetto ad altri sensori, il che significa avere immagini con sfumature distinguibili su una maggiore estensione di luminosit\u00e0 rispetto ad altri sensori. L'effetto finale \u00e8 che in una stessa scena si possono distinguere cos\u00ec contemporaneamente, sia le sfumature delle zone scure della scena ripresa, sia quelle pi\u00f9 luminose. Con questi sensori le immagini catturate con 12 milioni di elementi fotosensibili producono immagini con una risoluzione di 6 megapixel. La Fujifilm nelle specifiche tecniche del sensore parla di 12 milioni di pixel (per una risoluzione finale delle immagini di 6 megapixel), ma nelle descrizioni introduce il concetto di \"photosite\".\nFedelt\u00e0 cromatica \u2013 profondit\u00e0 colore.\nLa percezione della qualit\u00e0 cromatica delle immagini dipende da pi\u00f9 elementi:"}
{"id": "1887", "revid": "1728", "url": "https://it.wikipedia.org/wiki?curid=1887", "title": "Fondazione di Roma", "text": "La fondazione di Roma, altrimenti detta \"Natale di Roma\", \u00e8 stata fissata al 21 aprile dell'anno 753 a.C., 1 AUC, dal letterato latino Varrone, sulla base dei calcoli effettuati dall'astrologo Lucio Taruzio. Altre leggende, basate su altri calcoli indicano date diverse. In realt\u00e0 Varrone conosceva bene la Grecia e come tutti i Romani del primo secolo a.C. aveva numerose date tra le quali scegliere per fissare la fondazione dell'antica Roma. Scelsero il 753 a.C. poich\u00e9 si collegava alla nascita della democrazia ateniese, che avvenne appunto con l'inizio della nomina degli arconti decennali e poi annuali ad Atene.\nI Romani avevano elaborato un complesso racconto mitologico sulle origini della citt\u00e0 e dello stato; il racconto ci \u00e8 giunto con le opere storiche di Tito Livio, Dionigi di Alicarnasso, Plutarco e le opere poetiche di Virgilio e Ovidio, quasi tutti vissuti nell'et\u00e0 augustea. In quest'epoca le leggende, riprese da testi pi\u00f9 antichi, vengono rimaneggiate e fuse in un racconto unitario, nel quale il passato viene interpretato in funzione delle vicende del presente. I moderni studi archeologici, che si basano su queste e su altre fonti scritte, nonch\u00e9 sugli oggetti e sui resti di costruzioni rinvenuti in vari momenti negli scavi, tentano di ricostruire la realt\u00e0 storica che sta dietro il racconto mitico, nel quale man mano si sono andati riconoscendo elementi di verit\u00e0. Secondo la storiografia moderna, Roma non fu fondata con un atto volontario ma, come altri centri coevi dell'Italia centrale, dalla progressiva riunione di villaggi.\nLa leggenda.\nIl mito racconta di una fondazione avvenuta a opera di Romolo, discendente dalla stirpe reale di Alba Longa, che a sua volta discendeva da Ascanio, figlio di Creusa e di Enea, l'eroe troiano giunto nel Lazio dopo la caduta di Troia. Plutarco racconta che:\nIl viaggio di Enea: da Troia al \"Latium vetus\".\nCome si racconta nell\"Eneide\", Enea, figlio della dea Venere, fugge da Troia, presa dagli Achei, con il padre Anchise e il figlioletto Ascanio. Il viaggio che Enea percorre prima di raggiungere le coste del \"Latium vetus\" (antico Lazio) \u00e8 lungo e pericoloso. Egli, infatti, per volere di Giunone, che si era adirata con lui, \u00e8 costretto ad approdare a Cartagine dove, accolto dalla regina della citt\u00e0, Didone, se ne innamora e rimane per un anno a regnare al suo fianco. Ma per ordine del Fato e di Giove, Enea \u00e8 costretto a ripartire, prendendo la via dell'antico Lazio. La disperazione di Didone nel vedere l'amato allontanarsi la porta al suicidio.\nDopo varie peregrinazioni nel mar Mediterraneo, Enea approd\u00f2 nel Lazio nel territorio di Laurento. Qui, secondo alcuni, venne accolto da Latino, re degli Aborigeni, secondo altri, fu costretto a battersi. Il destino vuole che il re italico fosse vinto in battaglia e costretto a fare pace con l'eroe troiano. Si narra, inoltre, che una volta conosciuta la figlia del re, Lavinia, i due giovani si innamorarono perdutamente l'uno dell'altra, sebbene Lavinia fosse stata gi\u00e0 promessa in sposa a Turno, re dei Rutuli. Latino si convinse ad assecondare i desideri della giovane figlia ed a permetterle dunque di sposare l'eroe giunto da Troia, pur sapendo che prima o poi avrebbe dovuto affrontare Turno, il quale non aveva accettato che lo straniero venuto da lontano gli fosse preferito. Una volta sposati, Enea decise di fondare una citt\u00e0, dandole il nome di Lavinio (l'odierna Pratica di Mare), in onore della moglie.\nLa guerra che ne segu\u00ec non port\u00f2 nessuna delle due parti a rallegrarsi. I Rutuli furono vinti e Latino, re alleato di Enea, fu ucciso.\nVirgilio invece narra che la guerra tra Italici e troiani ebbe inizio dopo che Giunone provoc\u00f2 tra le popolazioni rivali una rissa nella quale mor\u00ec il giovane Almone, cortigiano del re Latino. Il conflitto vide il tiranno etrusco Mezenzio e la maggior parte delle popolazioni italiche correre in appoggio a Turno, mentre Enea ottenne l'alleanza dei Liguri, di alcune popolazioni greche provenienti da Argo e stanziate nella citt\u00e0 di Pallante sul Palatino, regno dell'arcade Evandro e di suo figlio Pallante, nonch\u00e9 degli Etruschi ostili a Mezenzio. Qui si inserisce l'episodio dei ragazzi troiani Eurialo e Niso che, uscendo nottetempo dal campo per andare incontro ad Enea, fecero irruzione in quello dei nemici, che giacevano addormentati, e vi fecero una strage di giovani guerrieri, culminata con la decapitazione del condottiero Remo (a opera di Niso):\nEurialo e Niso vennero scoperti e uccisi. La guerra riprese anche pi\u00f9 cruenta: Pallante cadde nel duello contro Turno, che riusc\u00ec a spogliarlo della cintura. Ma Enea capovolse le sorti del conflitto uccidendo Mezenzio. In seguito per evitare altre vittime Turno si decise a sfidare Enea, che alla fine ebbe la meglio. Ferito Turno, Enea fu tentato di risparmiarlo, ma alla vista della cintura di Pallante non esit\u00f2 ad ucciderlo, mettendo cos\u00ec fine alla guerra. Enea pot\u00e9 finalmente sposare Lavinia e fondare la citt\u00e0 di Lavinio.\nDa Ascanio a Romolo e Remo.\nTrent'anni dopo la fondazione di Lavinio, il figlio di Enea, Ascanio, fonda una nuova citt\u00e0: Alba Longa, sulla quale regnarono i suoi discendenti per numerose generazioni (dal XII all'VIII secolo a.C.) come ci racconta Tito Livio. Molto tempo dopo il figlio e legittimo erede del re Proca di Alba Longa, Numitore, viene spodestato dal fratello Amulio, che costringe sua nipote Rea Silvia, figlia di Numitore, a diventare vestale e a fare quindi voto di castit\u00e0 per impedirle di generare un possibile pretendente al trono. Il dio Marte per\u00f2 s'innamora della fanciulla e la rende madre di due gemelli, Romolo e Remo, quest'ultimo chiamato come il condottiero rutulo decapitato nel sonno da Niso durante la guerra troiano-italica.\nIl re Amulio, saputo della nascita, ordina l'assassinio dei gemelli per annegamento, ma il servo incaricato non trova il coraggio di compiere tale misfatto e li abbandona sulla riva del fiume Tevere. Rea Silvia viene poi fatta uccidere da Amulio, o secondo versioni meno accreditate, muore di stenti dopo essere stata imprigionata: c'\u00e8 anche chi afferma che viene messa in prigione su richiesta della figlia di Amulio salvo poi essere liberata.\nLa cesta nella quale i gemelli erano stati adagiati si arener\u00e0 presso la palude del Velabro, tra Palatino e Campidoglio, nei pressi di quello che sar\u00e0 poi il foro romano, alle pendici di una cresta del Palatino, il \"Germalus\", sotto un fico, il fico ruminale o romulare, nei pressi di una grotta detta Lupercale.\nL\u00ec i due vengono trovati e allattati da una lupa che aveva perso i cuccioli ed era stata d'altra parte attirata dal pianto dei gemelli (secondo alcuni la lupa era forse una prostituta, all'epoca le prostitute erano chiamate anche \"lupae\", donde l'italiano lupanare), e da un picchio (animale sacro per i Latini) che li protegge, entrambi animali sacri a Marte. In quei pressi portava al pascolo il gregge il pastore Faustolo (porcaro di Amulio) che trova i gemelli e insieme con la moglie Acca Larenzia (secondo alcuni detta \"lupa\" dagli altri pastori, forse in quanto dedita alla prostituzione) li cresce come suoi figli.\nUna volta adulti e conosciuta la propria origine, Romolo e Remo fanno ritorno ad Alba Longa, uccidono Amulio e rimettono sul trono il nonno Numitore. Romolo e Remo, non volendo abitare ad Alba Longa senza potervi regnare finch\u00e9 era in vita il nonno materno, ottengono il permesso di andare a fondare una nuova citt\u00e0, nel luogo dove erano cresciuti. Lo stesso Tito Livio aggiunge che del resto la popolazione di Albani e Latini era in eccesso, mentre Plutarco aggiunge:\nMorte di Remo e fondazione di Roma.\nRomolo vuole chiamarla Roma ed edificarla sul Palatino, mentre Remo la vuole chiamare Remora e fondarla sull'Aventino. \u00c8 lo stesso Livio che riferisce le due pi\u00f9 accreditate versioni dei fatti:\nLa versione di Plutarco \u00e8 simile alla prima di quelle riportate di Livio, con l'eccezione che Romolo potrebbe non aver avvistato alcun avvoltoio. La sua vittoria sarebbe pertanto stata per alcuni frutto dell'inganno. Questo il motivo per cui Remo si adir\u00f2 e ne nacque la rissa che port\u00f2 alla sua morte.\nAnche Ennio riporta la versione degli auspici tratti dal volo degli uccelli, con un uccello avvistato mentre vola da sinistra (quindi favorevole a Remo), e un successivo avvistamento di dodici uccelli che si posano su loghi belli e di buon auspicio, che Romolo interpreta come segno a lui favorevole.\nLa citt\u00e0, di forma quadrata, fu quindi fondata sul Palatino, nella sesta Olimpiade, 22 anni dopo che fu celebrata la prima, e Romolo divenne il primo Re di Roma.\nLe figure di Enea e Romolo nelle fonti greche.\nNell\"Iliade\", Enea durante il duello con Achille viene salvato dal dio Poseidone, che ne profetizza il futuro regale. Questo vaticinio e il fatto che non ne sia narrata la morte nelle vicende della caduta della citt\u00e0 di Troia, permise la creazione di leggende sulla sorte successiva dell'eroe.\nNell\"Iliou persis\" di Arctino di Mileto, della met\u00e0 dell'VIII secolo a.C., si racconta la sua partenza verso il monte Ida, mentre nell'Inno omerico ad Afrodite, della fine del VII secolo a.C., Enea viene visto regnare sulla nuova Troia ricostruita, al posto della stirpe di Priamo. Anche la citt\u00e0 di Ainea nella penisola calcidica si riteneva fondata da Enea e una moneta cittadina della fine del VI secolo a.C. rappresenta la fuga dell'eroe da Troia. Con Stesicoro, nel VI secolo a.C., viene introdotto il viaggio di Enea verso l'Occidente. Il testo letterario non ci \u00e8 giunto, ma ne rimane testimonianza nelle raffigurazioni con \"didascalie\" della \"Tabula Iliaca\" (rilievo proveniente da Boville nei Musei Capitolini di Roma, databile al I secolo d.C.).\nNel V secolo a.C. i Greci crearono quindi probabilmente la leggenda della fondazione di Roma da parte di Enea: Dionigi di Alicarnasso ci riporta il racconto di Ellanico di Lesbo e di Damaste di Sigeo che avevano preso a modello le altre fondazioni di citt\u00e0 greche attribuite agli eroi omerici. Viene anche inventata un'eroina troiana che avrebbe dato il suo nome alla nuova citt\u00e0 (\"Rome\").\nLa presenza di raffigurazioni del mito di Enea su oggetti rinvenuti in centri etruschi tra la fine del VI e gli inizi del V secolo a.C. ha fatto ipotizzare che il mito si sia sviluppato in realt\u00e0 in quest'epoca in Etruria.\nLa relazione di Enea con Lavinia viene introdotta, alla fine del IV secolo a.C., da Timeo di Tauromenio, che, come testimoniato nuovamente da Dionigi di Alicarnasso, racconta di avervi visto i Penati troiani. Il legame con Lavinio \u00e8 testimoniato anche dal poeta Licofrone. Si tratta forse di un mito di fondazione di origine latina o romana, attestato archeologicamente: un tumulo funerario, databile in origine al VII secolo a.C., mostra un adeguamento a funzioni di culto proprio alla fine del IV secolo a.C. e corrisponde a una descrizione di Dionigi di Alicarnasso del cenotafio dell'eroe, costruito nel luogo in cui era scomparso (rapito in cielo) nel corso di una battaglia.\nA cavallo tra il VI e il V secolo a.C. lo storico siceliota Alcimo descrive per primo il mito della fondazione della citt\u00e0, con la lupa che salva e alleva i due gemelli discendenti di Enea.\nTra il IV e il III secolo a.C. infatti, dopo una lunga elaborazione di materiali tradizionali, tra cui ebbe forse particolare peso quello di origine gentilizia (le \"storie di famiglia\" del patriziato), viene a delinearsi il racconto della fondazione della citt\u00e0 da parte di Romolo e Remo. Questa \"gestazione\" della leggenda e la selezione dei materiali della tradizione, fino a quel momento probabilmente trasmessi per via orale, dipende fortemente dal contesto contemporaneo: Roma deve poter essere accolta nel mondo culturale greco minimizzando l'apporto etrusco. La storia arcaica di Roma, a partire dalla fondazione viene quindi riferita da Fabio Pittore (che scrive in greco) e sar\u00e0 ripetuta nelle \"Origines\" di Catone, negli scritti di Calpurnio Pisone e negli \"Annales\" di Ennio.\nA Eratostene di Cirene si devono l'invenzione della dinastia regale di Alba Longa, l'eliminazione dello scarto cronologico tra la data della caduta di Troia, agli inizi del XII secolo a.C., e la data di fondazione della citt\u00e0, alla met\u00e0 dell'VIII secolo a.C. Secondo Ennio, Romolo e Remo sono invece figli della figlia di Enea, di nome Ilia. Saranno infine Catone il Censore, Tito Livio, Dionigi di Alicarnasso, Appiano e Cassio Dione a narrare la leggenda come \u00e8 conosciuta dell\"Eneide\" di Virgilio. Questi aggiunge tuttavia alle peregrinazioni dell'eroe la sosta presso la regina Didone, che rappresenta la spiegazione mitica dell'ostilit\u00e0 tra Roma e Cartagine.\nAltre leggende sulla nascita della citt\u00e0.\nC'\u00e8 un'altra tradizione, raccontata da autori antichi come Strabone o Tito Livio, secondo la quale Roma fu una colonia greca arcade, fondata da Evandro. A Pallante, la citt\u00e0 sul Palatino sorta nel luogo in cui sar\u00e0 fondata Roma, si colloca anche il regno di Evandro, citato nell\"Eneide\" virgiliana. Evandro avrebbe dato ospitalit\u00e0 a Eracle che conduceva le mandrie sottratte a Gerione. Evandro, che aveva saputo dalla madre Nicostrata, esperta di divinazione, il destino dell'eroe greco, comprese le fatiche che avrebbe dovuto superare, gli dedic\u00f2 un altare, facendovi un sacrificio secondo il rito greco, ancora presente ai tempi di Strabone. Si racconta, inoltre, che durante il suo soggiorno, le mandrie gli furono rubate da Caco, figlio di Tifone, che egli schiant\u00f2 con un colpo di clava mentre cercava di impedirgli di entrare per riprendersi la mandria.\nMa il personaggio e la sua citt\u00e0 rivestono anche un'importanza che probabilmente esula da quella esclusivamente mitologica. Dal nome di Pallante (secondo alcune versioni, Pallanteo) potrebbe infatti essere derivato lo stesso toponimo di Palatino. La coincidenza poi che le feste \"Palilie\" si celebrassero nella data della fondazione di Roma pu\u00f2 far pensare a un'ipotesi di accordo e di spartizione del territorio tra la gente di Romolo, stanziata sul Germalo, altura settentrionale del Palatino, e quella di Evandro, stabilitasi sul Palatino vero e proprio, pi\u00f9 a sud, riservando alla Velia, l'altura intermedia, il ruolo forse di area cimiteriale, come i reperti archeologici lasciano supporre. Non va neanche sottovalutato il rilievo che assume la figura di Ercole e l'ospitalit\u00e0 offertagli dallo stesso Evandro: Ercole, ladro e assassino (avendo ucciso Gerione per rubargli le mandrie), che cerca rifugio in una regione infestata da ladri (Caco aveva il suo rifugio nel vicino bosco della dea Laverna\u00a0\u2013 vedi anche Porta Lavernalis) \u00e8 molto simile ai proto-romani, pastori e personaggi comunque poco raccomandabili, riuniti sul Germalo in una comunit\u00e0 rozza e violenta che per\u00f2 \u00e8 disposta a riconoscere il diritto d'asilo.\nAltre varianti riguardano gli stessi Romolo e Remo, figli di Enea e Dessitea, nati gi\u00e0 a Troia, oppure di Latino, figlio di Telemaco e di Rhome, o ancora di una Emilia, figlia di Enea, e del dio Marte.\nUna leggenda racconta infine una diversa versione: sul focolare della casa di Tarchezio, tirannico re di Alba Longa, era apparso un fallo, che un oracolo impose di far unire con una fanciulla vergine. La figlia del re si fece tuttavia sostituire da una schiava, ma venne scoperta dal padre: le due donne furono imprigionate e i gemelli nati da quell'unione furono esposti in una cesta lasciata nel Tevere.\nAnche la figura di Acca Larenzia compare in un diverso racconto che ci ha tramandato Plutarco: il guardiano del tempio di Ercole aveva perso una partita a dadi che aveva giocato contro il dio stesso e la cui posta era una donna. Il guardiano invit\u00f2 dunque Acca Larenzia nel tempio e ve la richiuse. Dopo aver passato la notte con lei Ercole favor\u00ec le sue nozze con il ricco Tarunzio, che alla sua morte la lasci\u00f2 erede delle sue ricchezze: Acca Larenzia le don\u00f2 al popolo romano. L'episodio spiega in tal modo il culto che le veniva dedicato (festa dei \"Larentalia\"), che forse \u00e8 dovuto all'antico carattere divino di questa figura.\nSecondo Plinio il Vecchio e Aulo Gellio i dodici figli di Acca Larenzia e di Faustolo sarebbero stati all'origine del collegio sacerdotale dei \"fratres Arvales\", caratterizzato dall'uso di rituali e formulari arcaici.\nOrigine del nome nella letteratura antica.\nL'origine del nome della citt\u00e0 era incerta anche in et\u00e0 arcaica. Servio, grammatico a cavallo tra il IV e il V secolo d.C., riteneva che il nome derivasse da un'antica denominazione del fiume Tevere, \"Rumon\", dalla radice \"ruo\" (a sua volta proveniente dal greco \u03c1\u03b5\u03c9), \"scorro\", cos\u00ec da assumere il significato di Citt\u00e0 del Fiume. Ma si tratta di un'ipotesi che non ha riscosso successo.\nGli autori di origine greca, primo fra tutti Plutarco, tendevano naturalmente a celebrarsi come i civilizzatori e i colonizzatori del bacino del Mediterraneo e quindi insistevano sulla lontana origine ellenica della citt\u00e0. Una prima versione fornita da Plutarco vede la fondazione di Roma dovuta al popolo dei Pelasgi, i quali una volta giunti sulle coste del Lazio, avrebbero fondato una citt\u00e0 il cui nome ricordasse la loro prestanza nelle armi (\"rhome\"). Secondo una seconda ricostruzione dello stesso autore, i profughi troiani guidati da Enea arrivarono sulle coste del Lazio, dove fondarono una citt\u00e0 presso il colle \"Pallantion\" a cui diedero il nome di una delle loro donne, \"Rhome\". Una terza versione, sempre di Plutarco, offre ipotesi alternative, secondo le quali Rome poteva essere un mitico personaggio eponimo, figlia di Italo, re degli Enotri o di Telefo, figlio di Eracle, spos\u00f2 Enea o il figlio, Ascanio.\nUna quarta versione vede Roma fondata da Romano, figlio di Odisseo e di Circe; una quinta da Romo, figlio di Emazione, giunto da Troia per volont\u00e0 dell'eroe greco Diomede; una sesta da Romide, tiranno dei Latini, che era riuscito a respingere gli Etruschi, giunti in Italia dalla Lidia e in Lidia dalla Tessaglia. Un'altra versione fa della stessa Rome la figlia di Ascanio, e quindi nipote di Enea. Ancora una Rome profuga troiana giunge nel Lazio e sposa il re Latino, sovrano del popolo l\u00ec stanziato e figlio di Telemaco, da cui ebbe un figlio di nome Romolo che fond\u00f2 una citt\u00e0 chiamata col nome della madre. In tutte le versioni si ritrova l'eponima chiamata Rome, la cui etimologia \u00e8 la parola greca \"rhome\" con il significato di \"forza\". Le fonti citano altri possibili eroi eponimi come Romo, figlio del troiano Emasione, o Rhomis, signore dei Latini e vincitore degli Etruschi.\nSecondo altre interpretazioni di un certo interesse, il nome \"ruma\" sarebbe di origine etrusca, in quanto non \u00e8 stato trovato l'etimo indoeuropeo e l'unica lingua non-indoeuropea della zona era l'etrusco. Il termine sarebbe entrato come prestito nel latino arcaico e avrebbe dato origine al toponimo \"Ruma\" (pi\u00f9 tardi \"Roma\") e a un prenome \"Rume\" (in latino divenuto \"Romus\"), dal quale sarebbe derivato il gentilizio etrusco \"Rumel(e)na\", divenuto in latino \"Romilius\". Il nome Romolo sarebbe quindi derivato dal nome della citt\u00e0 e non viceversa.\nIn ogni caso la tradizione linguistica assegna al termine \"ruma\", in etrusco e in latino arcaico, il significato di mammella, come \u00e8 confermato da Plutarco il quale, nella \"Vita di Romolo\" racconta che:\nQuesta interpretazione del termine \"ruma\" \u00e8 quindi strettamente collegata con i motivi che hanno portato alla scelta, come simbolo della citt\u00e0 di Roma, di una lupa con le mammelle gonfie che allatta i gemelli fondatori.\nAnche sulla lupa sono da fare delle considerazioni: posto che alcuni ritengono che ad accudire i gemelli sia stata effettivamente una lupa (in quanto mammifero in grado di avere gravidanze plurigemellari) la quale, avendo perso i propri cuccioli a causa di un predatore, aveva vagato fino a quando, trovati i due neonati, li aveva allevati, impedendone cos\u00ec la morte certa, occorre rilevare che il termine \"lupa\" in latino assume anche il significato di prostituta (da cui, \"lupanare\", luogo dove si svolge la prostituzione), ed \u00e8 quindi abbastanza probabile che la \"lupa\" in questione sia stata una prostituta.\nI tre nomi di Roma.\nSecondo una tradizione diffusa nell'antichit\u00e0, una citt\u00e0 aveva tre nomi: uno sacrale, uno pubblico e uno segreto. Posto che al nome pubblico di Roma era unito il nome religioso di Flora o Florens, usato in occasione di determinate cerimonie sacre, quello segreto \u00e8 rimasto sconosciuto. Il motivo e la necessit\u00e0 di questa segretezza riporta a un'altra tradizione diffusa presso gli antichi (ma anche in alcune culture contemporanee non occidentali) e che si ritrova anche nella storia dell'origine della scrittura: il nome di un oggetto o di una entit\u00e0 esprimeva l'essenza e l'energia dell'oggetto o entit\u00e0 che definiva. Nominare qualcosa equivaleva a renderlo vivo ed esistente e la conoscenza del nome significava, in pratica, avere il potere di influire, in bene o in male, sull'oggetto di cui si possedeva la conoscenza.\nNel caso di una citt\u00e0 il nome segreto corrispondeva, di fatto, al nome segreto del Nume tutelare e infatti i Pontefici romani, nelle invocazioni, si rivolgevano a \"Giove Ottimo Massimo o con qualunque altro nome tu voglia essere chiamato\". In base a questo principio negli assedi veniva evocato il dio protettore della citt\u00e0 assediata, promettendogli riti e sacrifici migliori, affinch\u00e9 abbandonasse la tutela della citt\u00e0 nemica, e per questo motivo i romani conservarono con estrema cura il nome segreto della loro citt\u00e0. Quinto Valerio Sorano fu giustiziato per avere divulgato il nome.\nSecondo il poeta e latinista Giovanni Pascoli, che ne parla nell'ode \"Inno a Roma\", il nome segreto di Roma era il palindromo della stessa, \"Amor\", cio\u00e8 amore, il che significava la dedica segreta della citt\u00e0 a Venere, dea dell'amore e della bellezza, ricollegandosi quindi al culto di Venere genitrice, madre di Enea e della stirpe romana. Molti storici hanno concordato con questa ipotesi.\nSecondo altri studiosi, il nome segreto sarebbe Maia, la Pleiade madre di Mercurio, e il poeta Ovidio sarebbe stato esiliato per averlo rivelato o pronunciato. Le principali Pleiadi sono sette e Maia \u00e8 la pi\u00f9 grande; esse simboleggerebbero i Sette Colli di Roma.\nIl contesto geografico e orografico.\nLa natura del luogo dove sorse il nucleo iniziale di Roma era adatto allo scambio di merci, tra cui il sale, di fondamentale importanza, e il bestiame, tra differenti culture. Una zona temperata dell'Italia centrale, poco distante dal mare, lungo la sponda sinistra del fiume Tevere dotata di insenature per l'attracco delle barche (il futuro \"portus Tiberinus\"), ai piedi di numerosi colli (in particolare Aventino, Palatino e Campidoglio) che costituivano un valido sistema di difesa da attacchi nemici e sulle cui sommit\u00e0 sorsero i primi abitati proto-urbani, nei pressi del guado dell'isola Tiberina dove confluivano i percorsi per l'approvvigionamento del sale che percorrevano la valle del fiume (la via Salaria dalla Sabina e la via Campana dal Tirreno), quelli costieri tra Etruria (con la vicina Veio) e Campania (con le colonie greche) e i tratturi per la transumanza delle greggi dall'Appennino.\nPer il carattere \"emporico\" del luogo, che aveva nell'area del Foro Boario il centro sacro e commerciale, questo fu frequentato da Fenici fin dai decenni finali dell'VIII secolo a.C. e da Greci (probabilmente gli Eubei di Cuma) dal secondo quarto sempre dell'VIII secolo, oltre agli Etruschi e alle popolazioni italiche. Vi sorgeva un antichissimo santuario, l'Ara massima di Ercole, dedicato ad una divinit\u00e0 locale forse di origine sabina, assimilata al Melqart fenicio e pi\u00f9 tardi all'Ercole greco-romano.\nIn particolare, il sistema collinare \u00e8 costituito da tre lunghe \"dita di una mano\" che si riuniscono a est nel pianoro dove attualmente sorge la stazione Termini (a sud Aventino e Celio; al centro Palatino, Velia ed Esquilino; pi\u00f9 a nord Campidoglio e Quirinale), oltre alle \"dita\" pi\u00f9 corte del Viminale e del \"Cispius,\" tra cui si interponevano alcune valli come la \"Vallis Murcia\" (tra Aventino e Palatino, occupata pi\u00f9 tardi dal Circo Massimo), l'area del Foro romano (tra Palatino, Velia e Campidoglio) e la \"Subura\" (tra Quirinale, Viminale ed Esquilino). Nel centro proto-urbano di Roma, alcune di queste alture componevano il \"Septimontium\", che con l'espansione della citt\u00e0 fu poi allargato ai tradizionali \"sette colli\".\nIl Tevere, inoltre, costituiva il confine naturale tra due differenti culture che, fin dalla fine dell'et\u00e0 del bronzo (dopo il 1000 a.C.), andavano ormai contrapponendosi anche etnicamente: la cultura laziale a sud (il \"Latium vetus\" dei Latini-Falisci) e quella villanoviana a nord (l'Etruria degli Etruschi).\nDocumentazione archeologica e storica.\nMedia-tarda et\u00e0 del bronzo: XIV - XI secolo a.C..\nAccanto alle fonti letterarie tramandateci, i moderni ritrovamenti archeologici hanno dimostrato la natura \"emporica\" del primitivo centro preurbano di Roma, trattandosi di un'area racchiusa da un lato dalla sponda sinistra del fiume Tevere e dall'altro dai tre vicini colli dell'Aventino, Palatino e Campidoglio, identificabile con il cosiddetto Foro Boario.\nI reperti pi\u00f9 antichi, che appartengono alla media et\u00e0 del Bronzo, sono quelli trovati nei pressi della chiesa di Sant'Omobono, sotto al colle del Campidoglio, a ridosso dell'ansa del fiume Tevere nella zona del Foro Boario (all'incrocio tra l'odierna via L. Petroselli e il Vico Jugario). Si tratta di frammenti di ceramica appenninica, databili intorno al XIV-XIII secolo a.C. e di ossa di animali. A partire da questo momento nuove tracce di vita andranno a estendersi prima nell'area del foro romano, dove sono stati trovati resti di insediamenti risalenti all'XI secolo a.C. e corredi funerari risalenti al X secolo a.C. Qui si form\u00f2, infatti, progressivamente nei pressi del guado del Tevere una struttura emporica (\"orrea\") di scambio e approvvigionamento, sotto la protezione dell'Ercole italico, protettore del bestiame transumante.\nLa fase protolaziale e le comunit\u00e0 albensi: X-IX secolo a.C..\nSuccessivamente le testimonianze archeologiche si diffusero al vicino colle Palatino, dove sono stati rinvenuti i resti di una necropoli (risalenti sempre al X secolo a.C.), nella sella compresa tra le due cime del colle, il \"Germalus\" e il \"Palatium\". E ancora sul Palatino sono stati trovati resti di insediamenti che si riferiscono al IX secolo a.C.. Riguardo agli usi funerari dell'epoca, sono stati rilevati il rito dell'inumazione e quello dell'incinerazione. Questo testimonia che la popolazione non era indifferenziata, ma esisteva gi\u00e0 una primitiva differenza di classi. L'incinerazione era praticata dalla classe pi\u00f9 ricca, i patrizi. La forma a capanna delle urne testimonierebbe la forma a capanne delle abitazioni primitive.\nVerso la nascita della citt\u00e0: VIII secolo a.C..\nUn elemento di particolare rilievo nei ritrovamenti dell'area di S. Omobono \u00e8 dato dal fatto che insieme ai reperti del XIV secolo sono stati ritrovati anche resti, di indubbia provenienza greca, risalenti all'VIII secolo, quindi esattamente coincidenti con l'epoca della fondazione di Roma secondo la tradizione letteraria latina. Tale circostanza \u00e8 pertanto una conferma archeologica della realt\u00e0 storica degli indizi che hanno poi contribuito a generare la tradizione mitologica sulle origini leggendarie della citt\u00e0.\nDiverse teorie e studi cercano di collegare questi reperti; si tratta di ritrovamenti in un'area molto ristretta e che attestano la presenza di abitati nella zona del Campidoglio, Foro, Palatino in un'et\u00e0 anche antecedente a quella che la tradizione tramanda come data di fondazione della citt\u00e0.\nLa tradizione che racconta che Roma fu fondata con un atto di volont\u00e0 di Romolo, sembra avere un fondamento di verit\u00e0 soprattutto in seguito alla scoperta, a opera dell'archeologo italiano Andrea Carandini, di un'antica cinta muraria (che potrebbe essere l'antico \"muro di Romolo\") costituita da un muro a scaglie di tufo, con alla sommit\u00e0 incastri e tracce di una palizzata e vallo risalente al 730 a.C., eretto sul Palatino nel versante volto verso la Velia dietro la basilica di Massenzio alla base nord-orientale del colle Palatino.\nTale cinta muraria potrebbe essere la conferma del tradizionale racconto sulla fondazione di Roma ed \u00e8 quasi contemporanea a una fibula di bronzo dell'VIII secolo, raffigurante un picchio che acceca Anchise, il padre di Enea, punendolo per essersi unito a Venere. Secondo lo storico Tacito, infatti, il \"solco primigenio\" tracciato da Romolo sul Palatino, primo nucleo urbano della futura citt\u00e0 di Roma, avrebbe incluso l'Ara massima di Ercole invitto, monumento non solo gi\u00e0 esistente attorno alla met\u00e0 dell'VIII secolo a.C., ma costituente uno dei quattro angoli della citt\u00e0 quadrata. E sempre Tacito aggiunge che il Campidoglio e la sottostante piana del Foro romano furono aggiunti alla Roma quadrata da Tito Tazio.\nQuest'ipotesi \u00e8 stata ulteriormente confermata dalla scoperta nel 2005 di un grande palazzo ad architettura a capanna nell'area del tempio di Vesta che potrebbe essere il palazzo dei primi re di Roma. Muro, antico palazzo reale e primo tempio di Vesta fanno parte di un complesso architettonico risalente alla seconda met\u00e0 dell'VIII secolo a.C. che sembra confermare l'esistenza di un progetto architettonico ben preciso gi\u00e0 nella seconda met\u00e0 dell'VIII secolo, data tradizionale della fondazione di Roma in questo periodo.\nUn altro gruppo di studiosi non ritiene che Roma sia nata da un atto di fondazione, sul modello delle polis greche nel sud Italia e in Sicilia, ma piuttosto che la fondazione della citt\u00e0 storicamente debba attribuirsi a un diffuso fenomeno di formazione dei centri urbani, presente in gran parte dell'Italia centrale, e che nella fattispecie comprenda un periodo di diversi secoli: dal XIV secolo al VII secolo a.C. La citt\u00e0 si venne quindi formando attraverso un fenomeno di sinecismo durato vari secoli, che vide, in analogia a quanto accadeva in tutta l'Italia centrale, la progressiva riunione in un vero e proprio centro urbano degli insediamenti dispersi sui vari colli. In quest'epoca infatti i sepolcreti collocati negli spazi vuoti tra i primitivi villaggi furono abbandonati a favore di nuove necropoli poste all'esterno dell'area cittadina, in quanto tali spazi sono ora considerati parte integrante dello spazio urbano.\nEd \u00e8 anche quello che verosimilmente pu\u00f2 essere accaduto sul Palatino, che inizialmente era composto da vari nuclei abitativi indipendenti (\"Palatium\" e \"Cermalus\") e che si concluse attorno alla met\u00e0 dell'VIII secolo, corrispondente alla tradizionale data di fondazione del 753 a.C. Il Romolo della leggenda pu\u00f2 essere stato, pertanto, il realizzatore della prima unificazione di questi nuclei in un'entit\u00e0 unica. Nei due secoli successivi, tale processo di unificazione fu probabilmente accelerato dall'occupazione etrusca della citt\u00e0 andando a includere ora i famosi \"sette colli\"."}
{"id": "1891", "revid": "92723", "url": "https://it.wikipedia.org/wiki?curid=1891", "title": "Federico I", "text": ""}
{"id": "1893", "revid": "1529788", "url": "https://it.wikipedia.org/wiki?curid=1893", "title": "Ticino (fiume)", "text": "Il Ticino (\"Tessin\" in tedesco e in francese, \"Tic\u00ecn\", \"Tis\u00edn\", \"Tes\u00ecn\" o \"Tz\u00ecch\" in lombardo e in piemontese) \u00e8 un importante fiume della Svizzera meridionale e dell'Italia settentrionale, il principale affluente del Po per volume d'acqua e in assoluto il secondo fiume italiano per portata d'acqua. Il Ticino misura complessivamente 248\u00a0km di lunghezza ed \u00e8 uno dei fiumi pi\u00f9 sani in Italia.\nCorso del fiume.\nIl corso del Ticino \u00e8 convenzionalmente diviso in tre parti: la parte montana (Ticino superiore), che scorre in territorio svizzero; la parte lacuale, che riguarda il Lago Maggiore (diviso territorialmente tra Svizzera e Italia) e la parte pianeggiante (Ticino inferiore), che vede il Ticino scorrere in Italia a sud del Lago Maggiore, quindi dal territorio compreso tra i comuni di Castelletto sopra Ticino in Piemonte e Sesto Calende in Lombardia, e la confluenza nel Po, situata nel territorio comunale di Linarolo in provincia di Pavia, al confine con la regione Emilia-Romagna. La lunghezza complessiva del fiume \u00e8 di 248\u00a0km, dei quali 91\u00a0km percorsi a monte del Lago Maggiore, 47\u00a0km percorsi nel Verbano e 110\u00a0km percorsi da questo al Po, mentre la lunghezza effettiva \u00e8 quindi di 201\u00a0km, escludendo i km lacustri del Verbano.\nIl Ticino superiore.\nNasce in territorio svizzero, nel Cantone Ticino e scaturisce da due sorgenti. La principale si trova sul Passo della Novena non lontano dal confine tra il Canton Ticino (al quale il Ticino d\u00e0 il nome), l'estrema punta settentrionale della provincia del Verbano Cusio Ossola (Formazza) e il Canton Vallese. L'altra sorgente, di portata pi\u00f9 modesta, si trova, invece, nei pressi dell'Ospizio del Passo del San Gottardo, ad Airolo.\nIl ramo di Ticino proveniente dal Passo della Novena, solca la Val Bedretto e ad Airolo si unisce con il ramo proveniente dal Passo del San Gottardo. Qui il fiume comincia a percorrere la Val Leventina, dove scorre spesso incassato tra le rocce (gole di Stalvedro e del Monte Piottino). In questo tratto \u00e8, inoltre, ingrossato da un notevole numero di piccoli affluenti.\nA Biasca, il Ticino riceve da sinistra il fiume Brenno e comincia a scorrere in Valle Riviera. Successivamente lambisce Bellinzona, nei pressi di cui riceve da sinistra il Moesa e il Morobbia. Il Moesa, che percorre la Val Mesolcina, nel Canton Grigioni, rappresenta il maggior tributario del Ticino Superiore. In seguito il fiume sbocca nel Piano di Magadino, dove scorre incanalato fin quasi al piccolo delta con cui sfocia nel Lago Maggiore. Poco prima di immettersi nel lago, il Ticino riceve le acque di un buon numero di affluenti minori. Il Ticino Superiore misura 91\u00a0km, percorsi totalmente in territorio svizzero e la sua portata media allo sbocco nel Lago Maggiore \u00e8 di 69\u00a0m\u00b3/s.\nIl Lago Maggiore.\nNel tratto lacuale riceve il contributo di svariati affluenti direttamente sfocianti nel lago, alcuni importanti come la Maggia, il Toce (suo principale tributario), la Verzasca, la Tresa (che drena tutta la zona del lago di Lugano) e il Bardello, emissario del Lago di Varese. Il percorso del Ticino nel Lago Maggiore \u00e8 di 47\u00a0km.\nIl Ticino inferiore.\nIl Ticino inferiore costituisce l'unico emissario del Lago Maggiore. Il suo percorso comincia circa 1\u00a0km a monte del ponte tra Sesto Calende (VA) e Castelletto sopra Ticino (NO), in corrispondenza delle localit\u00e0 Cicognola a Castelletto sopra Ticino e Parco Europa a Sesto Calende (VA). Da qui il fiume si dirige in direzione sud est, segnando il confine tra il Piemonte e la Lombardia.\nA livello di Castelletto sopra Ticino e Golasecca, il Ticino incontra lo sbarramento artificiale della Miorina, che ne regola il deflusso dal Lago Maggiore. Poco pi\u00f9 a valle si trova la Diga di Porto della Torre, dove il Ticino cede parte della sua portata al Canale Regina Elena, che irriga le campagne del Novarese. Immediatamente dopo, nel territorio di Somma Lombardo, si trova lo sbarramento del Panperduto. Qui gran parte delle acque del Ticino vengono incanalate e vanno ad alimentare il Canale Villoresi e il Canale Industriale.\nIl fiume, privato di buona parte delle sue acque, scorre in un vasto alveo, alimentando alcune rogge molinare, sia in Piemonte, sia in Lombardia, le quali un tempo muovevano le pale dei mulini, oggi dismessi.\nAl Ponte di Oleggio si trova la Diga \"Paladella\", oggi dismessa, che un tempo era l'incile del Naviglio Grande. Oggi questo primo tratto di naviglio non \u00e8 pi\u00f9 utilizzato e resta tutto l'anno in secca, come alveo storico. La portata del Naviglio Grande viene immessa a Turbigo, e proviene dal Canale Industriale, che prima di cedere buona parte delle sue acque al Naviglio Grande, aziona le centrali idroelettriche di Vizzola (a Vizzola Ticino), di Tornavento (a Lonate Pozzolo) e Castelli (a Turbigo). La portata residua del Canale Industriale che non viene immessa nel Naviglio Grande, torna al Ticino, alimentando, per\u00f2, un'altra centrale idroelettrica: la centrale di Turbigo Inferiore.\nPoco prima di ricevere la portata residua del Canale Industriale, il Ticino alimenta il Naviglio Langosco, che scorre dal Piemonte alla Lombardia. Proseguendo di qualche chilometro, sempre in sponda piemontese, il Ticino alimenta il Naviglio Sforzesco. Questo, dopo aver azionato la centrale idroelettrica di Vigevano, si divide in due rami, uno va a portare acqua alle campagne, mentre l'altro torna al fiume.\nPresso Abbiategrasso, il Ticino entra interamente in Lombardia, non segnando pi\u00f9 il confine col Piemonte. A destra del Ticino si trova ora la Lomellina, un vasto territorio della Lombardia compreso nella provincia di Pavia, di cui il Ticino lambisce la citt\u00e0 pi\u00f9 importante della Lomellina: Vigevano.\nPi\u00f9 a valle, presso Motta Visconti, il fiume torna a scorrere a corso unico, dopo che dal ponte di Oleggio fino a qui, le sue acque si erano divise, naturalmente, in una moltitudine di rami secondari e meandri, creando anche le cosiddette lanche: antichi rami del Ticino, che col passare del tempo il fiume non ha pi\u00f9 percorso. Questi ambienti si sono cos\u00ec trasformati in zone umide in cui la fauna e la flora sono lussureggianti.\nTornato a corso unico, il fiume prosegue verso sud est. A Bereguardo il fiume \u00e8 scavalcato da un ponte di barche, l'unico presente sull'intero corso del Ticino. Poco pi\u00f9 a sud il Ticino sfiora Torre d'Isola e poi attraversa Pavia, separando il quartiere di Borgo Ticino, sulla riva destra, dal resto della citt\u00e0 (entrambi uniti dal ponte Coperto). Il fiume confluisce infine, da sinistra, nel Po nel territorio comunale di Travac\u00f2 Siccomario, precisamente in corrispondenza del Ponte della Becca.\nGli affluenti del Ticino Inferiore sono pochi e in genere di scarsa portata. Essi sono: il torrente Lenza, a Sesto Calende; il torrente Strona a Somma Lombardo; il torrente Arno a Castano Primo; il Canale del Latte a Turbigo; il Canale Cavour a Galliate; la Roggia Cerana a Cerano; il Canale Scolmatore di Nord Ovest (che raccoglie le acque in eccesso dei fiumi Olona e Seveso) ad Abbiategrasso; il Naviglio di Bereguardo a Bereguardo; il Naviglio Pavese, il Canale Gravellone e la Roggia Vernavola a Pavia.\nIl Ticino Inferiore misura 110\u00a0km e la sua portata media alla confluenza col Po \u00e8 di 350\u00a0m\u00b3/s; conta 10 affluenti e interessa il territorio di quattro province: Varese, Novara, Milano e Pavia. Si tratta di un ambiente di straordinaria biodiversit\u00e0: nelle acque del fiume sono presenti quasi 40 specie ittiche, alcune delle quali, come trota marmorata e temolo, sono in stato di pericoloso declino. Le specie autoctone sono: alborella, anguilla, barbo canino, barbo comune, bottatrice, carpa, cavedano, cobite comune, cobite mascherato, ghiozzo padano, gobione, lampreda padana, lasca, luccio, panzarolo, persico reale, pigo, sanguinerola, savetta, scardola, scazzone, spinarello, storione cobice, temolo, tinca, triotto, trota marmorata, vairone.\nLe specie alloctone sono invece: abramide, aspio, barbo europeo, carassio, cobite di stagno orientale, gambusia, lucioperca, persico sole, persico trota, pseudorasbora, rodeo, rutilo, siluro, trota iridea.\nRegime idrologico ed economia.\nIl Ticino, grazie alla copiosit\u00e0 delle sue acque, ha grande importanza per l'irrigazione ed \u00e8 un'importante fonte di energia elettrica.\nSe infatti, fra gli affluenti del Po, occupa solo il 4\u00ba posto per lunghezza dopo Adda, Oglio e Tanaro, e il 3\u00ba per superficie di bacino dopo Tanaro e Adda, \u00e8 per\u00f2 di gran lunga quello pi\u00f9 ricco d'acqua in ogni stagione, sia come portata media alla foce (ben 350\u00a0m\u00b3/s), sia come portata minima (54\u00a0m\u00b3/s), sia come portata massima (5 000\u00a0m\u00b3/s), al punto che il suo contributo idrico e il suo regime sono assolutamente determinanti per il Po, rappresentandone dal 20% al 50% della portata.\nIn territorio italiano alimenta vari canali artificiali, tra cui il Naviglio Grande, che fin dall'epoca medioevale ha avuto grande importanza per i trasporti ed oggi \u00e8 usato solo per la produzione elettrica in quanto, con il Canale Industriale a cui \u00e8 collegato, permette il funzionamento di varie centrali elettriche garantendo circa il 30% del fabbisogno energetico lombardo.\nPer gli usi irrigui il Ticino alimenta, tra gli altri, il Canale Regina Elena nella parte piemontese e il Canale Villoresi nella parte lombarda.\nAltro canale del Ticino che a dispetto delle ridotte dimensioni ha avuto rilevanza economica per l'Alto Milanese \u00e8 la Gora Molinara, che come dice il nome azionava diversi mulini lungo il suo corso.\nAmbiente.\nIl percorso italiano del fiume \u00e8 interamente protetto da due parchi regionali, che formano nell'insieme il pi\u00f9 grande parco fluviale d'Europa:\nIn Svizzera, invece, all'immissione nel Lago Maggiore il fiume forma le Bolle di Magadino, area naturalistica protetta ricca di flora e di fauna tipiche della zona.\nIl problema Arno.\nNonostante il Ticino sia uno dei fiumi pi\u00f9 puliti della Lombardia e del Piemonte, dal 2000 le sue acque risentono di un serio problema, noto come \"problema Arno\". La questione ruota tutta attorno al torrente Arno, modesto corso d'acqua del Varesotto e dell'Alto Milanese, le cui acque sono tra le pi\u00f9 sporche di Lombardia e non solo. Il torrente anticamente sfociava nel Ticino presso Turbigo, dove ora si trova la cosiddetta \"Roggia Arno\", a causa, per\u00f2, dell'alta permeabilit\u00e0 del suo alveo a valle di Gallarate, il torrente perdeva le sue acque, spagliando nella campagna tra Lonate Pozzolo, Castano Primo, Nosate e Vanzaghello. Nel Novecento, a causa dei liquami riversati nell'Arno, l'alveo del torrente si \u00e8 impermeabilizzato, causando sempre pi\u00f9 sovente allagamenti che determinavano anche una situazione di degrado ambientale alle campagne circostanti. Nel 2000 si \u00e8 cos\u00ec proceduto a bonificare l'area di spagliamento e a realizzare dei vasconi per lo spagliamento controllato tra Castano, Nosate e Lonate Pozzolo. I lavori prevedevano che a causa di portate elevatissime del torrente l'acqua in eccesso andasse nel Canale Marinone e quindi nel Ticino. I lavori non vennero per\u00f2 svolti nella maniera pi\u00f9 opportuna e questo caus\u00f2 l'impermeabilizzazione dei vasconi, determinando l'afflusso dell'Arno nel Ticino molto spesso. Questa situazione influisce molto negativamente sulla qualit\u00e0 delle acque del fiume, che pur restando di grado \"buono\" manifestano un notevole peggioramento a valle di Lonate Pozzolo, soprattutto in tempo di pioggia.\nIl problema dello Scolmatore di Nord Ovest.\nAltro serio problema di cui soffrono le acque del fiume Ticino, \u00e8 rappresentato dal Canale Scolmatore di Nord Ovest, realizzato tra gli anni sessanta e ottanta, per ovviare ai frequenti allagamenti di cui soffre l'area milanese. Il canale venne realizzato per impedire gli allagamenti causati dal fiume Seveso a Milano. Questo piccolo fiume, \u00e8 per\u00f2 uno dei pi\u00f9 inquinati della Lombardia, e nei tempi di pioggia, riversa nello scolmatore una notevole quantit\u00e0 di liquami, che finiscono poi nel Ticino presso Abbiategrasso. Nei momenti di forti e prolungate piogge il canale accoglie anche la portata in eccesso del fiume Olona, altro fiume le cui acque sono di qualit\u00e0 scadente.\nIl fatto \u00e8 che oltre a scaricare nel Ticino le luride acque del Seveso, il canale si \u00e8 pure sovente rivelato insufficiente a evitare le inondazioni. Ad esempio nel novembre 2002, le forti e continue piogge causarono lo straripamento del Ticino, dell'Olona, del Seveso e anche dello Scolmatore di Nord Ovest, che inond\u00f2 le campagne di Abbiategrasso. Queste situazioni hanno da sempre causato le proteste degli ambientalisti, che hanno contestato il canale fin dalla sua costruzione.\nStoria.\nA partire dall'et\u00e0 del bronzo la Valle del Ticino fu culla di un'importante civilt\u00e0 nota come cultura di Golasecca. Secondo Tito Livio, nel VI secolo a.C. i Galli sconfissero presso il Ticino gli Etruschi. Inoltre il Ticino fu il teatro di una vittoria di Annibale nella seconda guerra punica (218 a.C.), Nel 590 una grande flotta bizantina risal\u00ec il Po e il Ticino e tent\u00f2 di assediare re Autari a Pavia. Nel medioevo, Pavia fu, grazie alle acque del Ticino, terminal ultimo tra le comunicazioni e i commerci tra Venezia e la pianura Padana. Inoltre, i pavesi, erano in grado di mobilitare una grande flotta fluviale, in grado di operare anche sul Po, che gli permise di tener teste per secoli a Milano e che, successivamente, form\u00f2 le basi della flotta viscontea.\nAnche il Ticino, come il Po e gran parte dei fiumi dell'Italia Settentrionale, era attraversato da pochissimi ponti in muratura. Fino al XIX secolo, dal lago Maggiore alla sua confluenza nel Po, l'unico ponte in muratura era il Ponte Coperto di Pavia, realizzato nel Trecento su di un precedente ponte di et\u00e0 romana. Un ponte in legno fu gettato dai Visconti a Vigevano nei primi anni del XIV secolo, ma esso fu incendiato dalla flotta pavese nel 1315, ricostruito da Luchino Visconti, fu nuovamente distrutto dai pavesi nel 1356 e mai pi\u00f9 ricostruito. Sorte analoga tocc\u00f2 al ponte ligneo fatto dai milanesi a Turbigo intorno al 1270, che fu distrutto dai novaresi nel 1275. Solo in et\u00e0 napoleonica iniziarono i lavori per realizzare l'imponente ponte in pietra di Boffalora, il cui cantiere si chiuse nel 1827.\nLa fase finale della battaglia di Pavia del 1525, che sanc\u00ec il dominio spagnolo su gran parte d'Italia, si svolse sulle rive del Ticino, qui infatti furono massacrati dai lanzichenecchi di Carlo V i fanti svizzeri al soldo del re di Francia che cercavano, in fuga, di superare il fiume. Sempre presso il fiume, nel 1636 francesi e asburgici si scontrarono di nuovo nella battaglia di Tornavento e poi a Pavia (che venne assediata) nel 1655.\nNel 1810 vi si suicid\u00f2 a Pavia il patriota e letterato Francesco Lomonaco.\nNel 1848 della prima mossa del regio esercito piemontese contro l'Austria, che diede inizio alla prima guerra d'indipendenza italiana.Durante la Seconda Guerra d'Indipendenza, i franco-piemontesi batterono gli austriaci presso il Ticino nelle battaglie di Turbigo e di Magenta.\nNel 2002 la Valle del Ticino \u00e8 stata istituita quale \"Riserva della Biosfera \" all'interno del programma Man and Biosphere dell'UNESCO, pertanto \u00e8 annoverato tra i beni o Patrimoni dell'Umanit\u00e0 da tutelare.\nL'oro del Ticino.\nCome tutti i fiumi che corrono ai piedi di catene montuose, anche il Ticino \u00e8 un bacino nel quale \u00e8 possibile trovare dell'oro.\nGli antichi Romani lo sapevano molto bene, e lo avevano capito al punto da impiegare, come ci descrive Plinio il Vecchio, una forza lavoro pari a 5 000 schiavi per l'estrazione del prezioso metallo dai bacini fluviali della Bassa Gallia (Piemonte e Lombardia occidentale); ancora oggi, non a caso, lungo il corso del fiume \u00e8 possibile individuare enormi cumuli di massi ammonticchiati conosciuti come \"vie Aurifodine\", testimonianze di antiche miniere d'oro a cielo aperto distribuite lungo un percorso di quasi due km nel territorio di Varallo Pombia.\nL'oro \u00e8 presente in forma di pagliuzze generalmente non pi\u00f9 lunghe di un millimetro, e la potenzialit\u00e0 aurifera del Ticino \u00e8 calcolata essere di 6-8 grammi per tonnellata di sabbia setacciata.\nLa ricerca dell'oro alluvionale \u00e8 oggi soltanto un'attivit\u00e0 naturalistico-amatoriale, non remunerativa ma fonte di emozioni e divertimento; questa passione accomuna numerose associazioni soprattutto nella provincia di Pavia.\nNel 1997, il Ticino \u00e8 stato sede di un'edizione del Campionato Mondiale di ricerca dell'oro."}
{"id": "1897", "revid": "124781870", "url": "https://it.wikipedia.org/wiki?curid=1897", "title": "Fortran", "text": "Fortran o FORTRAN - acronimo di FORmula TRANslation (o TRANslator) ovvero \"traduzione (o traduttore) di formule\" - \u00e8 uno dei primi linguaggi di programmazione, sviluppato a partire dal 1954 da un gruppo di lavoro guidato da John Backus; il primo manuale di riferimento per i programmatori in FORTRAN I, \"The FORTRAN automatic coding system for the IBM 704 EPDM\", scritto dallo stesso Backus, \u00e8 del 1956, mentre il compilatore fu pubblicato nel 1957.\nStoria.\nIl primo compilatore FORTRAN fu sviluppato a partire dal 1954 per il calcolatore IBM 704 da un gruppo di lavoro guidato da John Backus. Si trattava di un compilatore ottimizzante (o ottimizzatore), poich\u00e9 i progettisti ritenevano che nessuno avrebbe usato un linguaggio la cui efficienza non si avvicinasse a quella dei linguaggi assemblatori.\nIl linguaggio fu usato su larga scala soprattutto per scrivere programmi che eseguivano molti calcoli matematici e questo incoraggi\u00f2 i progettisti a creare compilatori che generavano codice molto veloce. L'inclusione del tipo numero complesso rese poi il Fortran il linguaggio d'elezione nella comunit\u00e0 scientifica. Al giorno d'oggi vengono ancora progettati nuovi compilatori Fortran, con prestazioni sempre pi\u00f9 alte. Non si deve dimenticare poi che molti progressi nella teoria e nel progetto dei compilatori sono proprio derivati dalla necessit\u00e0 di ottenere compilatori Fortran in grado di generare un \"buon\" codice.\nDiverse sono le versioni Fortran apparse: il FORTRAN I nel 1957, il FORTRAN II nel 1958, il FORTRAN III nel 1958 (usato da una ventina di clienti dell'IBM, ma mai pubblicato come prodotto commerciale per la sua mancanza di portabilit\u00e0),\nil FORTRAN IV nel 1961 (la versione di maggiore uso e diffusione), il FORTRAN 66 nel 1966, il FORTRAN 77 nel 1977, il Fortran 90 nel 1990, il Fortran 95 nel 1995, il Fortran 2003 nel 2003 e il Fortran 2008 nel 2008.\nIl FORTRAN II introdusse la possibilit\u00e0 di compilazioni separate, il FORTRAN III la possibilit\u00e0 di usare espressioni booleane (o logiche) e quella di inserire \"in linea\" codice in linguaggio assemblatore (cio\u00e8 di mescolare istruzioni Fortran e istruzioni in linguaggio assemblatore). Fu questo a renderlo non portabile, poich\u00e9 ciascun assemblatore ovviamente \u00e8 specifico di un dato calcolatore, non essendo altro, in ultima analisi, che una forma simbolica del suo linguaggio macchina. Le espressioni booleane furono introdotte anche nel FORTAN IV, insieme alla nuova istruzione condizionale IF logico in grado di eseguire un test sulla veridicit\u00e0 di un'espressione booleana, che si aggiungeva alla precedente istruzione condizionale IF aritmetico presente nel FORTRAN II (che a sua volta l'aveva ereditata dal FORTRAN I, come si pu\u00f2 vedere nel programma d'esempio, riportato sotto, che calcola il massimo di N numeri). Questa valutava invece un'espressione numerica e prevedeva tre diversi salti a seconda che il suo valore fosse negativo, nullo o positivo.\nI primi programmi in FORTRAN venivano perforati per lo pi\u00f9 su schede a 80 colonne, con regole molto stringenti sul formato della singola istruzione. In particolare: una riga di codice non poteva superare i 72 caratteri, che venivano perforati nelle colonne da 1 a 72, se la colonna 1 conteneva una C i caratteri successivi costituivano un commento, le colonne da 1 a 5 erano riservate ad un'etichetta numerica che identificava l'istruzione e che poteva essere usata per saltare all'istruzione stessa da un altro punto del programma, le colonne da 7 a 72 contenevano l'istruzione vera e propria, la colonna 6 (normalmente vuota) se conteneva un carattere qualsiasi (spesso un *) indicava che l'istruzione era il seguito dell'istruzione perforata nella scheda precedente. D'altra parte, le colonne da 73 a 80 venivano spesso usate per numerare le schede e permettere cos\u00ec di riordinarle nel caso fossero state accidentalmente mescolate.\nCon l'avvento del Fortran 90, una revisione \"principale\" del linguaggio, queste regole stringenti sono state abbandonate in favore del codice in formato libero. Altre notevoli innovazioni introdotte dal Fortran 90 sono l'allocazione dinamica della memoria, le operazioni sugli array, i tipi di dati astratti, l'overloading (o sovraccarico) degli operatori, i puntatori e i moduli (questi ultimi consentono di raggruppare sottoprogrammi e dati correlati).\nIl Fortran 95, una revisione \"minore\" del linguaggio, ha introdotto essenzialmente la possibilit\u00e0 delle programmazione parallela.\nLo standard formale pi\u00f9 recente del linguaggio \u00e8 il Fortran 2003 (anche se il documento che lo definisce \u00e8 stato pubblicato nel 2004). Si tratta di un'estensione propria del Fortran 95, che include l'aritmetica in virgola mobile IEEE 754, la gestione delle eccezioni, costrutti per la programmazione orientata agli oggetti e una migliorata interoperabilit\u00e0 col linguaggio C.\nDescrizione.\nGrazie sia agli innumerevoli programmi applicativi sviluppati nel corso degli anni, sia alle immense librerie di funzioni (richiamabili anche da programmi scritti con altri linguaggi di programmazione), il Fortran \u00e8 tuttora un linguaggio molto usato. Di esso esistono varianti per il calcolo parallelo (usate nel calcolo scientifico: simulazione di fluidi, interazioni fra particelle, previsioni meteorologiche, ecc.); inoltre, anche se progettato originariamente come linguaggio procedurale, alcune sue versioni pi\u00f9 recenti consentono di usare anche costrutti propri della programmazione orientata agli oggetti.\nCaratteristiche.\nIl Fortran \u00e8 un linguaggio quasi sempre compilato, imperativo, con tipizzazione statica delle variabili, progettato principalmente per il calcolo scientifico e numerico; vi sono state per\u00f2 anche implementazioni con codice interpretato. Un tipo particolare di Fortran compilato \u00e8 il Fortran FLAG (\"Fortran Load And Go\"), sviluppato da Bob Richardson, programmatore presso la Rice University, molto usato negli anni settanta per l'esecuzione di programmi non troppo complessi.\nI primi programmi in Fortran, come gi\u00e0 detto, dovevano essere scritti con regole molto stringenti (imposte dall'uso delle schede perforate). Inoltre facevano un uso piuttosto pesante di etichette numeriche e dell'istruzione di salto GOTO. Queste \"necessit\u00e0\" sono state eliminate dalle versioni pi\u00f9 recenti del linguaggio. Sono stati inoltre introdotti concetti \"moderni\" di programmazione (ad esempio il costrutto IF-THEN-ELSE, a partire dal FORTRAN 77), sempre tuttavia non perdendo di vista gli obiettivi della sinteticit\u00e0 del codice sorgente e dell'efficienza del codice eseguibile. In Fortran sono anche stati scritti molti linguaggi specializzati, fra cui il SAS, per la generazione di report statistici e il SIMSCRIPT, per la simulazione di sistemi a code.\nI fabbricanti di calcolatori scientifici ad alte prestazioni (come ad esempio Burroughs, CDC, Cray, Honeywell, IBM, Texas Instruments, UNIVAC) hanno aggiunto al linguaggio estensioni allo scopo di sfruttare particolari caratteristiche delle proprie macchine (come esempio si possono ricordare il FORTRAN VI G, il FORTRAN IV H e il FORTRAN IV H Extended dell'IBM, o il FORTRAN V dell'UNIVAC). Il destino delle estensioni \u00e8 di essere abbandonate o di essere incorporate in versioni successive del linguaggio. Per finire si pu\u00f2 ricordare che si sta sviluppando un nuovo linguaggio, il Fortress, che dovrebbe, nelle intenzioni dei progettisti, sostituire il Fortran.\nStandard.\nI documenti elencati nel seguito si riferiscono alle pi\u00f9 recenti standardizzazioni del Fortran.\nVarianti e estensioni.\nALTRAN era un'estensione al linguaggio che aggiungeva a quest'ultimo l'algebra razionale, sviluppata da W.S. Brown ai Laboratori Bell intorno al 1968.\nSintassi.\nTrattandosi del primo linguaggio di programmazione ad alto livello, il Fortran ha una sintassi che pu\u00f2 apparire oscura ai programmatori che hanno familiarit\u00e0 solo con linguaggi molto pi\u00f9 recenti, come ad esempio il C. Tuttavia le pi\u00f9 recenti versioni del linguaggio tengono conto dei progressi compiuti nel campo dei linguaggi di programmazione e cercano di scoraggiare tale sintassi in favore di una pi\u00f9 trasparente e robusta. La \"vecchia\" sintassi infatti rende molto difficile progettare un analizzatore lessicale, e pu\u00f2 bastare anche un solo carattere sbagliato a generare errori rilevabili solo in esecuzione, anzich\u00e9 in compilazione. I costrutti introdotti nelle versioni pi\u00f9 recenti, cos\u00ec come la possibilit\u00e0 di scrivere codice in formato libero (cio\u00e8 non pi\u00f9 vincolato al rigido formalismo originale imposto dalle schede perforate) hanno molto ridotto i problemi, anche se una buona programmazione rimane sempre il miglior modo di procedere.\nSi dovrebbe anche considerare il fatto che le caratteristiche del Fortran sono state ritagliate essenzialmente sul calcolo scientifico e numerico, piuttosto che sullo sviluppo del software. Cos\u00ec nel Fortran 95, ad esempio, esistono comandi molto brevi che consentono di effettuare operazioni matematiche sugli array, che non solo rendono i programmi molto pi\u00f9 leggibili, ma sono di ausilio al compilatore, nel caso quest'ultimo sia in grado di generare codice che esegue operazioni matematiche in parallelo. Per i motivi accennati il Fortran, anche se \u00e8 poco usato per applicazioni estranee al calcolo scientifico e numerico, rimane tuttora il linguaggio d'elezione in tali campi, oltretutto perch\u00e9 anche persone digiune di programmazione possono imparare facilmente a scrivere un codice efficiente.\nDato che il Fortran esiste ormai da mezzo secolo, i programmi scritti in questo linguaggio (specialmente in FORTRAN 77, il suo dialetto pi\u00f9 importante) tuttora usati sono innumerevoli. Il Fortran rimane inoltre il linguaggio di prima scelta per i programmi destinati a girare sui supercomputer, come ad esempio quelli usati per le previsioni meteorologiche, basati sui modelli matematici della fisica dell'atmosfera.\nEsempi di programmi.\nHello, world!\nIl seguente esempio stampa il testo \"Hello, world!\".\nPROGRAM HELLO\n PRINT *, 'Hello, world!'\nEND\nUno dei primi programmi in Fortran.\nIl programma seguente, scritto da Backus, \u00e8 riportato nel manuale per il programmatore del FORTRAN I citato sopra. Il programma legge N numeri e ne calcola il massimo.\n DIMENSION A(999) \n FREQUENCY 30 (2,1,10), 5(100) \n READ 1, N, (A(I), I = 1,N) \n 1 FORMAT (I3/(12F6.2)) \n BIGA = A(1) \n 5 DO 20 I = 2,N \n30 IF (BIGA-A(I)) 10,20,20\n10 BIGA = A(I)\n20 CONTINUE\n PRINT 2, N, BIGA \n 2 FORMAT (22H1THE LARGEST OF THESE NUMBERS IS F7.2) \n STOP 77777\nMinimo e massimo di un array.\nIl seguente programma FORTRAN 90 calcola il valore massimo e il valore minimo di un array con estensione 5\nPROGRAM minimo_massimo_array\nIMPLICIT NONE\nINTEGER, PARAMETER :: estensione=5\nINTEGER, DIMENSION(estensione) :: array\nINTEGER :: i\nINTEGER :: Min\nINTEGER :: Max\nWRITE(*,*) 'Inserisci i',estensione,'valori dell\"array:'\n DO i=1,estensione\n READ(*,*) array(i)\n END DO\nmin=array(1)\nmax=array(1)\nDO i=2,estensione\n IF (array(i)&lt;min) min=array(i)\n IF (array(i)&gt;max) max=array(i)\nEND DO\nWRITE(*,*) \"Il valore minimo dell'array e':\",Min\nWRITE(*,*) \"Il valore massimo dell'array e':\",Max\nSTOP\nEND PROGRAM minimo_massimo_array\n! Versione moderna che sfrutta le funzioni sugli array\n! e che mostra l'uso del modulo intrinseco iso_fortran_env\nprogram minimo_massimo_array\n use, intrinsic :: iso_fortran_env, only: ip=&gt;int32, input_unit, output_unit\n implicit none\n integer(kind=ip), parameter :: estensione = 5_ip\n integer(kind=ip), dimension(estensione) :: array\n integer(kind=ip) :: j\n print \"(a,i4,a)\", \"Inserisci \", estensione, \" valori interi\"\n do j = 1_ip, estensione\n write(output_unit, \"(i4,a)\", advance = 'no') j, \" : \"\n read(input_unit,*) array(j)\n end do\n print \"(a,i4)\", \"Valore minimo array: \", minval(array)\n print \"(a,i4)\", \"Valore massimo array: \", maxval(array)\nend program minimo_massimo_array"}
{"id": "1898", "revid": "1305772", "url": "https://it.wikipedia.org/wiki?curid=1898", "title": "Free Software Directory", "text": "La Free Software Directory \u00e8 un archivio di software libero. Il progetto fu iniziato nel settembre 1999 dalla Free Software Foundation (FSF), che incaric\u00f2 Janet Casey di curarlo.\nIl progetto cataloga software libero che gira sotto sistemi operativi liberi, come i sistemi GNU (GNU/Linux, e tutte le altre varianti GNU). Ogni software libero elencato nella \"Free Software Directory\" \u00e8 distribuito attraverso una licenza libera. L'organizzazione in directory \u00e8 visualizzata mediante un'interfaccia web, tramite la quale \u00e8 possibile aggiornare le informazioni inerenti ad un software gi\u00e0 classificato oppure aggiungere una scheda relativa ad un software non ancora catalogato. Al 1\u00ba settembre 2009 il catalogo elencava circa 6.000 pacchetti. Dall'aprile 2003 l'UNESCO sostiene ufficialmente il progetto che si chiama ora \"FSF/UNESCO Free Software Directory\". MediaWiki \u00e8 un esempio di software libero elencato nella \"Free Software Directory\"."}
{"id": "1900", "revid": "1543377", "url": "https://it.wikipedia.org/wiki?curid=1900", "title": "Fratelli Marx", "text": "I fratelli Marx (\"Marx Brothers\") fu il gruppo comico formato dai cinque fratelli Marx (anche confusi con Marks, per cui entrambe le notazioni, essendo omofoniche, sono valide), attori di \"vaudeville\" e di cinema statunitensi di origine ebraica.\nNegli Stati Uniti, i fratelli Marx sono tra i comici pi\u00f9 amati di tutti i tempi, per l'umorismo sferzante e sopra le righe con cui hanno bersagliato l'uomo, la societ\u00e0, e tutte le ipocrisie che da essi scaturivano. I fratelli Marx hanno rappresentato l'urlo liberatorio dell'uomo medio, concretizzando quella lotta che egli avrebbe voluto fare contro la societ\u00e0 vanagloriosa, le ipocrite convenzioni e le tronfie istituzioni. Essi scherniscono il tutto grazie ad un umorismo anarchico e surreale. L'American Film Institute li ha inseriti al ventesimo posto tra le pi\u00f9 grandi star maschili statunitensi della storia del cinema.\nComposizione.\nIl gruppo comico dei fratelli Marx era composto in origine dai seguenti membri, tutti fratelli:\nPoco dopo la fine della prima guerra mondiale Gummo lasci\u00f2 il gruppo e si ritir\u00f2 dalle scene per avviare delle attivit\u00e0 imprenditoriali. Anche il fratello Zeppo abbandon\u00f2 la recitazione nel 1934, poco dopo la scadenza del contratto con la Paramount e dopo aver girato \"La guerra lampo dei fratelli Marx\" (1933), unendosi alle attivit\u00e0 imprenditoriali del fratello.\nSamuel Marx.\nSamuel Simon Marx (Mertzwiller, 23 ottobre 1859 \u2013 Los Angeles, 10 maggio 1933) \u00e8 stato il padre dei Fratelli Marx. Sua moglie e madre dei fratelli fu Minnie Marx\nSecondo il suo certificato di nascita, Samuel nacque come Simon Marx in Alsazia, allora parte del secondo impero francese. A causa del suo luogo di nascita, venne conosciuto come \"Frenchie\" (il francese), i suoi genitori erano Simon Marx e Johanna Haennchen Isaak. Sam arriv\u00f2 negli Stati Uniti dalla Francia nel 1880 e incontr\u00f2 Minnie a New York, dove lavorava come insegnante di danza. Si sposarono nel 1884 ed ebbero sei figli. Il loro primo figlio, Manfred detto Mannie, nato nel 1885, mor\u00ec a sette mesi probabilmente a causa di un'influenza.\nMarx divenne un sarto, sebbene apparentemente non molto bravo. Secondo Groucho, era un cuoco di talento, tale che spesso convinse il padrone di casa a ritardare il pagamento dell'affitto offrendogli un buon pasto. Nel suo spettacolo \"An Evening With Groucho\", Groucho ha ricordato suo padre, Sam:\n\"Mio padre era un sarto, uno davvero pessimo, e Chico era sempre a corto di denaro: perci\u00f2 era solito sabotare le forbici di mio padre cos\u00eccch\u00e8, ogni volta che mio padre avesse confezionato un vestito, naturalmente non sarebbe andato bene e le forbici sarebbero finite appese nel negozio dei pegni della novantunesima strada.\"\nHarpo imput\u00f2 la cattiva sartoria del padre al fatto che Frenchie non ebbe mai il tempo di prendere le misure del cliente per un abito, preferendo indovinarne le misure. In seguito, prendeva gli abiti che i clienti avevano rifiutato, viaggiava nel New Jersey e li vendeva porta a porta.\nNella sua ultima intervista, Zeppo scherz\u00f2 sul fatto che suo padre \"era un pessimo sarto, ma ha trovato alcune persone cos\u00ec stupide da comprare i suoi vestiti, cos\u00ec ha guadagnato qualche dollaro per il cibo\".\nMarx fece un'apparizione non accreditata nel film \"Monkey Business\" (1931).\nSam Marx mor\u00ec a Hollywood, in California, il 10 maggio 1933, per complicazioni dovute ad una insufficienza renale. Aveva 73 anni.\nCarriera.\nGli inizi nel vaudeville.\nFigli d'arte, fu la loro madre Minnie Sch\u00f6nberg, intraprendente tedesca di nascita, a spingerli ancor bambini alla carriera teatrale. Cominciarono ad esibirsi in alcuni numeri canori sotto diverse sigle (la prima fu, \"The Three Nightingales\", ovvero \"I Tre Usignoli\"). Aiutati dallo zio Al Shean, noto comico teatrale, per diversi anni girarono per la provincia statunitense e iniziarono a farsi conoscere. Ai numeri musicali (Chico si esibiva come estroso pianista, Harpo come elegante arpista e Groucho come cantante) aggiunsero anche alcune improvvisazioni comiche, che contribuirono ad aumentare l'interesse del pubblico nei loro confronti.\nPresto ingaggiati per vere e proprie tourn\u00e9e, nel 1912 inventarono una scenetta comica in cui un severo insegnante deve tenere a bada una classe di scapestrati alunni. Nello sketch cominciarono ad intravedersi quelli che divennero i loro personaggi sullo schermo: Groucho, il baffuto e ironico chiacchierone, Harpo, il vagabondo muto fintamente ingenuo con una grande parrucca riccia, e Chico, il bullo ignorante e maneggione di origine italiana. Gummo lascer\u00e0 il gruppo alla fine degli anni dieci, mentre Zeppo continuer\u00e0 ancora per diverso tempo (fino al 1934) a far da mera spalla ai tre fratelli.\nI soprannomi dei fratelli Marx nacquero durante una partita a poker nel 1915, ad opera di Art Fischer: \"Groucho\" viene da \"grouchy\" (brontolone) o dalla \"grouch bag\", una sorta di borsello da appendere al collo e che lui usava per tenervi soldi, \"Gummo\" fa riferimento alle sovrascarpe di gomma (galosce) o \"gummy shoes\" che egli usava, \"Harpo\" deriva da \"harp\", perch\u00e9 Arthur suonava l'arpa, \"Chico\" viene da \"chicks\", perch\u00e9 in slang americano ed inglese chicks sta per ragazze, passione di Leonard.\nBroadway e Hollywood.\nDopo quasi vent'anni di gavetta, i fratelli raggiunsero il successo, quando nei primi anni venti approdarono a Broadway e vi portarono tutta la loro sfrenata ed anarchica ironia. Cos\u00ec racconta Groucho: \"\u00abIl nostro arrivo a New York fu strano. Facemmo un successo che non ci aspettavamo. Non pensavamo di essere bravi\u00bb\". Con lo show \"The Cocoanuts\" i fratelli vennero notati dal cinema: nel 1929 infatti, la Paramount fece firmare loro un vantaggioso contratto per cinque pellicole, la prima delle quali fu la trasposizione di \"The Coconuts\", \"Il ladro di gioielli\" (1929), che si dimostrer\u00e0 un enorme successo sia di pubblico che di critica. Il consenso venne bissato l'anno seguente con la trasposizione cinematografica di un altro loro trionfo teatrale, \"Animal Crackers\", presa in giro dell'alta societ\u00e0 americana, l'ultima pellicola basata su un loro lavoro precedente ed anche l'ultimo film girato a New York.\nArrivati a Hollywood, i fratelli interpretarono altri tre gioielli della comicit\u00e0: \"Monkey Business - Quattro folli in alto mare\" (1931), \"Horse Feathers - I fratelli Marx al college\" (1932), presa in giro dei college americani e delle loro manie sportive, e \"La guerra lampo dei Fratelli Marx\" (1933). Quest'ultimo film, diretto da Leo McCarey, \u00e8 una feroce satira antimilitarista, in cui Chico, Harpo e Groucho (con Zeppo a fare da spalla) espressero la loro comicit\u00e0 delirante e corrosiva. Alla sua uscita nelle sale, la pellicola non ottenne per\u00f2 il successo sperato, e cos\u00ec la Paramount decise di non rinnovar loro il contratto.\nL'incontro con Thalberg.\nNel 1935 Irving Thalberg, grande produttore della Metro Goldwyn Mayer, scrittur\u00f2 i fratelli per due produzioni ad alto budget, in cui il loro talento di inserirsi abilmente in un contesto conformista nel quale portare scompiglio verr\u00e0 progressivamente annacquato. I due film saranno \"Una notte all'opera\" (1935), un'arguta parodia della buona societ\u00e0, e \"Un giorno alle corse\" (1937), in cui i tre Marx dileggiano la medicina e il mondo delle corse dei cavalli. Per testare gag e battute Thalberg aveva concesso loro di portare in tourn\u00e9e in alcune cittadine di provincia qualcuna delle scene del film prima che cominciassero le riprese, cos\u00ec da saggiare la validit\u00e0 del materiale. Poco dopo l'inizio delle riprese del secondo film, Thalberg mor\u00ec prematuramente per una polmonite e da allora i tre Marx non godettero pi\u00f9 dello stesso grande interesse da parte del cinema.\nIl declino.\nNel 1938 i fratelli girarono un film per la RKO, dal titolo \"Servizio in camera\", per poi tornare alla MGM, dove furono scanzonati mattatori in tre apprezzabili pellicole, quali \"Tre pazzi a zonzo\" (1939), \"I cowboys del deserto\" (1940), divertente parodia dei film western, e \"Il bazar delle follie\" (1941). Nonostante alcuni buoni momenti, questi ultimi film non furono per\u00f2 all'altezza del talento comico dei loro protagonisti, che stavano portando sullo schermo sbiadite imitazioni dei due film girati con Thalberg.\nDopo \"Il bazar delle follie\" i Marx decisero di dividersi. Chico e Harpo si esibirono, talvolta in coppia, in diversi spettacoli teatrali e numeri di night club, mentre Groucho fece qualche partecipazione radiofonica. Per far fronte ai debiti di gioco di Chico, il trio torn\u00f2 davanti alla macchina da presa per girare una divertente avventura di spionaggio, \"Una notte a Casablanca\" (1946), e tre anni dopo \"Una notte sui tetti\" (1949), pensato inizialmente per il solo Harpo, con la partecipazione di una giovanissima Marilyn Monroe.\nGli ultimi anni.\nDalla fine degli anni quaranta, quando ormai Harpo e Chico diradavano le loro apparizioni sulle scene, Groucho si reinvent\u00f2 come ironico e dissacrante presentatore di un quiz prima radiofonico e poi televisivo, dal titolo \"You Bet Your Life\". Nel 1959 i fratelli si riunirono, seppur solo nella scena finale, in uno special televisivo dal titolo \"The Incredible Jewel Robbery\". L'anno seguente i tre Marx girarono alcune scene di un episodio pilota per la serie televisiva \"The Deputy Seraph\", che per\u00f2 non verr\u00e0 realizzata a causa delle cattive condizioni di salute di Chico. Negli anni sessanta e settanta Groucho, terminata ormai la conduzione del suo quiz, partecip\u00f2 a numerose trasmissioni televisive come disinvolto e sarcastico \"entertainer\", e nel 1974 ricevette un premio Oscar alla carriera."}
{"id": "1901", "revid": "1354930", "url": "https://it.wikipedia.org/wiki?curid=1901", "title": "Formazza", "text": "Formazza (\"Pomatt\" in tedesco, \"Pum\u00e2t\" in dialetto walser, \"Furmazza\" in dialetto ossolano) \u00e8 un comune italiano sparso di 443 abitanti della provincia del Verbano-Cusio-Ossola situato nell'omonima valle.\nCostituisce il comune pi\u00f9 settentrionale della regione Piemonte e confina a ovest con il cantone svizzero del Vallese e a nord ed est con il Canton Ticino. \u00c8 anche il pi\u00f9 grande comune della sua provincia in termini di estensione territoriale.\nGeografia.\nLa distribuzione del centro abitato riflette quella degli antichi insediamenti agricoli di origine tedesca, molti piccoli nuclei abitativi sparsi lungo il territorio della valle.\nStoria.\nLa Val Formazza e quindi il centro abitato di Pomatt fino agli anni '20 del XX secolo era raggiungibile solo a dorso di mulo. A partire dal XIII secolo fu una delle principali colonie Walser, colonia madre dei centri abitati di Bosco Gurin e degli insediamenti nell'alto corso del Reno posteriore.\nNel XV secolo i \"pomatter\" riuscirono a liberarsi dal dominio feudale della famiglia de Rodis Baceno e dal 1486 l'ordinamento della comunit\u00e0 e delle attivit\u00e0 legate ad alpeggi e boschi viene, in parte ancora in tempi moderni, disciplinata dal \"Thalbuch\" (libro della valle) che riconosceva anche autonomia giuridica, indipendente da quella centrale, con un tribunale con competenza civile e penale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 9 persone.\nRipartizione linguistica.\nSecondo una inchiesta del 2001 realizzata in Valle d'Aosta e Piemonte settentrionale mirata a scoprire la distribuzione linguistica attuale, l'82.9% della popolazione parla italiano, il 17.1% parla la lingua walser, mentre l'1.3% parla il tedesco standard come lingua madre. Nonostante ci\u00f2, il 98.7% ha dichiarato di conoscere l'italiano, il 60.1% il walser, il 4.7% il tedesco standard e il 3.3% lo svizzero tedesco.\nCultura.\nFormazza \u00e8 di lingua e cultura walser e fu il primo paese abitato dai Walser a sud delle Alpi.\nFrazioni e toponimi locali.\nLe frazioni di Formazza / Pum\u00e2t sono le seguenti (nella doppia forma italiana e walser): \nInvece questi sono alcuni toponimi riguardanti alpeggi o gruppi di case:\nEconomia.\nIl paese vive delle attivit\u00e0 lavorative dell'Enel e del turismo invernale ed estivo.\nLa pista di fondo di Riale \u00e8 una delle pi\u00f9 belle d'Italia, in futuro sar\u00e0 completata dal Centro di Preparazione Atletica in altura, in fase di realizzazione da parte della Comunit\u00e0 montane della Regione Piemonte. Per gli appassionati dello sci di fondo la zona offre unitamente a questo circuito, una serie di alternative valide come quella di San Michele o la pista dell'Alpe Devero.\nNegli ultimi anni sono state aperte, un po' dovunque, cave per l'estrazione del serizzo; queste offrono un discreto numero di posti di lavoro, ma incidono negativamente sull'aspetto della valle gi\u00e0 deteriorata da dighe, centrali, tralicci e fili.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione montana di comuni Alta Ossola.\nSport.\nIl 30 maggio 2003 la 19\u00aa tappa del Giro d'Italia si \u00e8 conclusa alla cascata del Toce con la vittoria di Gilberto Simoni.\nEscursionismo alpino.\nInteressanti mete turistiche dell'alta val Formazza sono il rifugio 3A, sopra il ghiacciaio Siedel, posto a 2922\u00a0m s.l.m. con 80 posti letto e il rifugio Claudio e Bruno presso il lago del Sabbione, posto a 2710\u00a0m s.l.m. con 90 posti letto, entrambi di propriet\u00e0 dell'Operazione Mato Grosso (OMG). Il 21 settembre 2014 \u00e8 stata inaugurata la Baita del Ghighel (2060\u00a0m), dedicata al prof. Guido Tosi, docente universitario, esperto di gestione della fauna alpina, scomparso in un incidente in Val Formazza nel 2011.\nSci di fondo.\nNella frazione di San Michele si trova il Centro Fondo Formazza, con un anello di 12 Km che si sviluppano lungo tutte le principali frazioni di Formazza: Chiesa, Fondovalle, San Michele e Ponte.\nSi trova un altro anello sempre di 12 Km anche presso l'ultima frazione della valle a Riale."}
{"id": "1910", "revid": "1660101", "url": "https://it.wikipedia.org/wiki?curid=1910", "title": "Federico II di Svevia", "text": "Federico apparteneva alla nobile famiglia sveva degli Hohenstaufen. Discendeva per parte di madre dai normanni di Altavilla (Hauteville in francese), conquistatori di Sicilia e fondatori del regno di Sicilia. \nConosciuto con l'appellativo \"stupor mundi\" (\"meraviglia o stupore del mondo\"), Federico II era dotato di una personalit\u00e0 poliedrica e affascinante che, fin dalla sua epoca, ha polarizzato l'attenzione degli storici e del popolo, producendo anche una lunga serie di miti e leggende popolari, nel bene e nel male. Il suo mito fin\u00ec per confondersi con quello del nonno paterno, Federico Barbarossa. Il carisma di Federico II \u00e8 stato tale che all'indomani della sua morte, avvenuta a Fiorentino di Puglia (Torremaggiore), il figlio Manfredi, futuro re di Sicilia, in una lettera indirizzata al fratello Corrado IV citava tali parole: \"Il sole del mondo si \u00e8 addormentato, lui che brillava sui popoli, il sole dei giusti, l'asilo della pace\".\nIl suo regno fu principalmente caratterizzato da una forte attivit\u00e0 legislativa moralizzatrice e di innovazione artistica e culturale, volta a unificare le terre e i popoli, ma fortemente contrastata dalla Chiesa, di cui il sovrano mise in discussione il potere temporale. Ebbe infatti ben due scomuniche dal papa Gregorio IX, che arriv\u00f2 a vedere in lui l'anticristo. Federico fu un apprezzabile letterato, convinto protettore di artisti e studiosi: la sua corte fu luogo di incontro fra le culture greca, latina, germanica, araba ed ebraica. Uomo straordinariamente colto ed energico, stabil\u00ec in Sicilia e nell'Italia meridionale una struttura politica molto somigliante a un moderno regno, governato centralmente e con un'amministrazione efficiente.\nFederico II parlava sei lingue (latino, siciliano, tedesco, francese, greco e arabo) e gioc\u00f2 un ruolo importante nel promuovere le lettere attraverso la poesia della Scuola siciliana. La sua corte reale siciliana a Palermo, dal 1220 circa sino alla sua morte, vide uno dei primi utilizzi letterari di una lingua romanza (dopo l'esperienza provenzale), il siciliano. La poesia che veniva prodotta dalla \"Scuola siciliana\" ha avuto una notevole influenza sulla letteratura e su quella che sarebbe diventata la moderna lingua italiana. La scuola e la sua poesia furono salutate con entusiasmo da Dante e dai suoi contemporanei, e anticiparono di almeno un secolo l'uso dell'idioma toscano come lingua d\"\u00e9lite\" letteraria d'Italia.\nBiografia.\nLa nascita.\nFederico nacque il 26 dicembre del 1194 da Enrico VI (a sua volta figlio di Federico Barbarossa) e da Costanza d'Altavilla, figlia di Ruggero II di Sicilia e zia di Guglielmo II, a Jesi, nella Marca anconitana, mentre l'imperatrice stava raggiungendo a Palermo il marito, incoronato appena il giorno prima, giorno di Natale, re di Sicilia. Data l'et\u00e0 per l'epoca considerata avanzata (aveva 40 anni), nella popolazione vi era un diffuso scetticismo circa la gravidanza di Costanza, perci\u00f2 fu allestito un baldacchino al centro della piazza di Jesi, dove l'imperatrice partor\u00ec pubblicamente, al fine di fugare ogni dubbio sulla nascita dell'erede al trono.\nCostanza, che prima del battesimo del figlio lo avrebbe chiamato inizialmente col nome matronimico di Costantino, port\u00f2 il neonato a Foligno, citt\u00e0 dove Federico visse i suoi primissimi anni, affidato alla duchessa di Urslingen, moglie del duca di Spoleto Corrado, uomo di fiducia dell'imperatore. Poi part\u00ec immediatamente alla volta della Sicilia per riprendere possesso del regno di famiglia, poco prima riconquistato dal marito. Qualche tempo pi\u00f9 tardi, durante la cerimonia battesimale svoltasi nella cattedrale di San Rufino in Assisi, in presenza del padre Enrico, il nome del futuro sovrano venne meglio precisato e definito in quello, \"in auspicium cumulande probitatis\", di Federico Ruggero; \"Federico\" per indicarlo come futura guida dei principi germanici quale nipote di Federico Barbarossa, \"Ruggero\" per sottolinearne la legittima pretesa alla corona del regno di Sicilia quale nipote anche di Ruggero II di Sicilia. Quella fu la seconda e ultima occasione in cui Enrico VI vide il figlio.\nFederico nasceva gi\u00e0 pretendente o erede di molte corone. Quella imperiale non era ereditaria ma elettiva, peraltro Federico era per nascita un valido candidato al titolo di imperatore del Sacro Romano Impero, che comprendeva le corone di Germania, d'Italia e di Borgogna. Questi titoli assicuravano diritti e prestigio, ma non davano un potere effettivo, mancando in quegli stati una solida compagine istituzionale controllata dal sovrano: in pratica tali corone davano potere solo se si era forti, altrimenti sarebbe stato impossibile far valere l'autorit\u00e0 e i diritti \"del re\" sui feudatari e sui comuni italiani. Inoltre per via materna Federico aveva ereditato la corona di Sicilia, una monarchia ereditaria dove invece esisteva un apparato amministrativo ben strutturato a garantire che la volont\u00e0 del sovrano venisse applicata, secondo la tradizione di un governo centralistico. L'unione dei regni di Germania e di Sicilia non veniva tuttavia vista di buon occhio n\u00e9 dai Normanni, n\u00e9 tantomeno dal papa che, con i territori che a vario titolo componevano lo Stato della Chiesa, governava su una grossa porzione dell'Italia centro-meridionale, che peraltro si sarebbe trovata proprio \"in mezzo\" a questo nuovo grande regno, e ci\u00f2, in qualche modo, avrebbe fatto sentire il pontefice \"accerchiato\".\nInfanzia ed educazione in Sicilia.\nIl 28 settembre 1197 Enrico mor\u00ec e Costanza affid\u00f2 il figlio di tre anni a Pietro da Celano, conte della Marsica.\nLa regina Costanza mor\u00ec per\u00f2 il 27 novembre 1198 e gli trasmise la corona di Sicilia quando Federico aveva quattro anni, dopo averlo posto sotto la tutela del nuovo papa, Innocenzo III, e aver costituito a favore del papa un appannaggio di talenti d'oro per l'educazione di Federico.\nGualtiero di Palearia, vescovo di Troia e gran cancelliere del regno, fu in quegli anni, a Palermo, il vero tutore di Federico. Il giovane sovrano risiedeva nel Palazzo dei Normanni e nel castello di Maredolce, il \"Castello della Favara\", seguito direttamente da Gentile di Manoppello, fratello di Gualtiero. Suo primo insegnante fu frate Guglielmo Francesco, che ne rispondeva al vescovo Rinaldo di Capua, il quale, a sua volta, informava costantemente il papa dei progressi scolastici, della crescita e della salute di Federico.\nNell'ottobre 1199 Marcovaldo di Annweiler, per volere di Filippo di Svevia, zio paterno di Federico, s'impadron\u00ec della Sicilia per averne la reggenza e prese su di s\u00e9 anche la custodia del giovane, sottraendola a Gualtiero di Palearia e, quindi, al tutoraggio di Innocenzo III, in aperto contrasto col papa e col suo paladino in Sicilia, Gualtieri III di Brienne; ciononostante, Marcovaldo non priv\u00f2 Federico della tutela dei suoi maestri. Il papa accus\u00f2 Gualtiero di Palearia di tradimento quando suo fratello Gentile di Manoppello consegn\u00f2 Federico, assieme alla citt\u00e0 di Palermo, a Marcovaldo. Nel 1202 Gualtiero di Palearia guid\u00f2 una spedizione, unitamente al conte Diopoldo di Acerra, contro il pretendente al trono Gualtieri di Brienne, il quale, a sua volta, dopo la morte di Marcovaldo, consegn\u00f2 Federico a Guglielmo di Capparone, successore alla reggenza di Marcovaldo. Diopoldo liber\u00f2 Federico da Capparone nel 1206 e lo riconsegn\u00f2 alla custodia di Gualtiero di Palearia.\nGuglielmo Francesco, Gentile di Manoppello e un imam musulmano, rimasto sconosciuto alla storia, furono i precettori di Federico sino al 1201, quando Guglielmo Francesco fu costretto ad abbandonare la Sicilia; torn\u00f2 a essere il maestro di Federico dal 1206 al 1209, anno dell'emancipazione del giovane. Nel periodo tra il 1202 e il 1206, in cui fu sotto la custodia di Guglielmo, Federico II visse probabilmente nel Palazzo reale: \u00e8 probabile che il giovane re abbia ricevuto nel palazzo dei suoi avi una buona educazione e un'istruzione adatta al suo rango. La tesi secondo la quale Federico II si sarebbe aggirato per i vicoli e i mercati di Palermo, che gli avrebbero offerto molteplici stimoli in una sorta di autoformazione, \u00e8 invece frutto della fantasia di autori moderni; ugualmente non \u00e8 attendibile la notizia del \"Breve Chronicon de rebus Siculis\", secondo la quale il giovane re avrebbe in questo periodo addirittura sofferto la fame ed avrebbe vagato per le strade di Palermo ricevendo il sostentamento dai sudditi.\nAl governo del regno di Sicilia.\nIl matrimonio con Costanza d'Aragona.\nNel 1208 il vescovo siciliano di Mazara si rec\u00f2 a Saragozza in rappresentanza di Innocenzo III e Federico: fu cos\u00ec siglato il contratto nuziale tra quest'ultimo e Costanza d'Aragona, venticinquenne, vedova del re d'Ungheria Emerico e sorella del re Pietro II d'Aragona; l'unione tra le due famiglie era gi\u00e0 stata auspicata da Costanza d'Altavilla.\nFederico era ancora minorenne: secondo il diritto feudale siciliano, avrebbe raggiunto la maggiore et\u00e0 al compimento dei quattordici anni. Il 26 dicembre 1208 si concluse quindi la reggenza dei cancellieri del regno e il giovane usc\u00ec dalla tutela papale, assumendo il potere del Regno di Sicilia nelle sue mani.\nIn accordo con il contratto nuziale, Costanza port\u00f2 al futuro marito una dote di 500 cavalieri pesanti perfettamente armati: un dono inestimabile per Federico, che doveva fronteggiare sia le rivolte saracene nell'entroterra siciliano, sia le contese tra i grandi baroni e feudatari nei suoi domini sul continente. Subito dopo le nozze e prima ancora di poter essere impiegata, tuttavia, questa preziosa milizia fu decimata da una epidemia, che risparmi\u00f2 gli sposi, ritiratisi nel frattempo in una residenza di campagna.\nNel 1211 nacque il primo, e unico, figlio della coppia, Enrico, futuro re di Germania.\nLa situazione tedesca.\nIn Germania, nel frattempo, dopo la morte di Enrico VI nessuno era pi\u00f9 riuscito a farsi incoronare imperatore. Due erano i rivali che puntavano al titolo imperiale vacante: il primo era appunto Filippo di Svevia, fratello minore di Enrico VI, che fu eletto re dai principi tedeschi nel 1198 e incoronato a Magonza; il secondo era Ottone IV di Brunswick, figlio minore del duca di Baviera e Sassonia Enrico il Leone, che fu eletto anch'egli re da alcuni principi tedeschi che si opponevano all'elezione dello Staufer e venne incoronato ad Aquisgrana. Ottone poteva contare sull'appoggio del re d'Inghilterra Giovanni I, che era suo zio, e di Innocenzo III, che voleva evitare di vedere uno svevo imperatore per scongiurare una rivendicazione di quest'ultimo del regno di Sicilia; Filippo, a sua volta, poteva contare sull'appoggio del re di Francia Filippo II Augusto. La situazione si risolse solo nel 1208, quando Filippo di Svevia fu assassinato per motivi personali e Ottone ebbe campo libero. Egli fece numerose concessioni al papato: in particolare la corona doveva rinunciare all'ingerenza nelle elezioni dei prelati e accettare senza limiti il diritto d'appello del pontefice negli affari ecclesiastici; inoltre si sarebbe posto fine ad abusi quali l'appropriazione delle rendite delle diocesi vacanti. Il 4 ottobre del 1209, a Roma, Innocenzo III incoron\u00f2 imperatore Ottone IV. Nonostante le numerose promesse di Ottone IV, lo stesso imperatore, richiamandosi all\"'antiquum ius imperii\", rivendicava il dominio sull'Italia intera; cos\u00ec egli sost\u00f2 per circa un anno nell'Italia centrale, cosa che preoccup\u00f2 non poco Innocenzo III che proprio in quei territori stava cercando di estendere lo Stato della Chiesa. Riccardo di San Germano ci dice\nSalimbene de Adam aggiunge:\nDopo la scomunica papale e a causa dell'ostilit\u00e0 di Filippo Augusto di Francia, che incoraggi\u00f2 la resistenza in Germania, la nobilt\u00e0, che aveva inizialmente appoggiato Filippo di Svevia e ora vedeva Ottone IV combattere proprio contro un Hohenstaufen, si ribell\u00f2 all'imperatore, che fu costretto a tornare in Germania. I feudatari ribelli cercarono allora l'aiuto di Federico, proponendolo come candidato da contrapporre a Ottone IV.\nLa corona imperiale a 18 anni.\nVerso la Germania e la scalata al potere.\nNel frattempo, in Sicilia, dove Federico era appena divenuto padre del suo primogenito Enrico, che neonato venne incoronato re di Sicilia come \"coreggente\", si organizz\u00f2 subito una rapida spedizione oltralpe. Partito a marzo del 1212 da Palermo, lasciando la moglie Costanza come reggente del regno, Federico giunse a Roma la domenica di Pasqua, dove prest\u00f2 giuramento vassallatico al papa. In questa occasione, Federico assicur\u00f2 inoltre al pontefice la sua intenzione di non unire il regno di Sicilia al resto dell'Impero, cosa da sempre temuta dal potere pontificio. Durante il soggiorno di pochi giorni nell'Urbe il giovane re conobbe l'arcivescovo Berardo di Castagna che divenne, con il tempo, uno dei suoi pi\u00f9 fidati consiglieri, rimanendogli vicino fino alla morte anche durante i periodi delle scomuniche abbattutesi su Federico, e zio di Manna da Castanea, donna con la quale Federico intrattenne una relazione fra il 1224 e il 1225, dalla quale nacque Riccardo, futuro vicario imperiale.\nLasciata Roma, Federico giunse per nave a Genova, dove fu ben accolto, specialmente dalla potente famiglia Doria. Si apriva a quel punto il tratto pi\u00f9 pericoloso del viaggio attraverso l'Italia settentrionale, dove citt\u00e0 che parteggiavano per Federico (come Pavia e Cremona) si mischiavano a quelle che sostenevano Ottone (come Milano, Lodi e Piacenza). Singolare coincidenza \u00e8 il fatto che, mentre Federico attraversava il Nord Italia, lo stesso territorio veniva percorso nel frattempo anche dalla famosa Crociata dei fanciulli.\nFederico, dopo essere stato accolto trionfalmente a Pavia, nel suo itinerario, attraversando il territorio pavese, scortato prima dagli armati di Pavia e poi dai cremonesi, al momento di passare nel territorio di Cremona scamp\u00f2 fortunosamente alla cattura da parte dei milanesi e piacentini guadando il fiume Lambro. Pass\u00f2 quindi per Mantova e Verona e, risalendo poi la valle dell'Adige, giunse a Trento. Poich\u00e9 il signore di Merano, che presidiava il Brennero, simpatizzava per Ottone, Federico e il suo seguito furono costretti a passare per l'Engadina superiore, giungendo alla citt\u00e0 di Coira, appartenente al ducato di Svevia e prima citt\u00e0 tedesca a rendergli omaggio. Il vescovo di Coira, Arnoldo, lo scort\u00f2 fino a San Gallo, dove 300 cavalieri si unirono al seguito dell'Hohenstaufen.\nOttone, dal nord della Germania, fece sapere che si stava approssimando al lago di Costanza, accompagnato da un esercito, accampandosi a \u00dcberlingen in attesa di un trasporto. Federico intanto era accampato fuori le mura della citt\u00e0 di Costanza, il cui vescovo dichiarava che avrebbe aperto solamente al legittimo imperatore. Il giovane Federico non poteva ancora permettersi uno scontro con Ottone, vista la disparit\u00e0 di risorse militari disponibili; quindi, se non fosse riuscito a ripararsi in citt\u00e0, avrebbe dovuto fuggire. La situazione si sblocc\u00f2 grazie al vescovo di Coira e all'abate di San Gallo, che dichiararono il proprio sostegno a Federico, oltre che a Berardo di Castagna, il quale in veste di legato papale lesse l'atto di scomunica e di destituzione di Ottone IV firmato da papa Innocenzo III. Nel settembre del 1212 Federico entr\u00f2 quindi trionfalmente nell'importante citt\u00e0, anticipando l'arrivo del suo avversario di poche ore.\nOttone prov\u00f2 allora ad assediare Haguenau, ma fu scacciato dal signore di Lotaringia, rifugiandosi nella fedele citt\u00e0 di Colonia.\nFederico indisse una prima piccola dieta a Basilea, dove si rec\u00f2 anche il vescovo di Strasburgo accompagnato da cinquecento cavalieri, a cui presero parte e gli resero omaggio molti esponenti dell'antica nobilt\u00e0 sveva, tra i quali i conti di Absburgo e Kiburgo. Qua eman\u00f2 per Ottocaro I la bolla d'oro di Sicilia, in cui gli concesse di elevare la Boemia a regno, rendendo la corona ereditaria.\nA ottobre indisse a Haguenau, castello prediletto di Federico Barbarossa, la sua prima dieta da re di Germania. In questa occasione Federico si vide riconoscere la propria autorit\u00e0 di re dei Romani dal primo principe secolare tedesco, il duca di Lorena suo cugino, e da Ottocaro re di Boemia, che fu ricompensato con alcuni feudi imperiali e un diploma regio che riconosceva lui e i suoi eredi come legittimi re di Boemia. Il sovrano boemo non era pi\u00f9 soggetto alla nomina da parte del re di Germania e gli veniva richiesto solo di partecipare alle diete che si tenevano vicino al confine boemo; in pi\u00f9 avrebbe fornito ai sovrani tedeschi una guardia di trecento cavalieri quando essi avrebbero dovuto recarsi a Roma per l'incoronazione. Questo atto fece del re di Boemia uno dei principi pi\u00f9 importanti del regno di Germania. Altro successo di Federico a Haguenau fu l'essersi guadagnato la fedelt\u00e0 di Corrado III di Scharfenberg, vescovo di Spira e cancelliere dell'Impero sia con Filippo di Svevia sia sotto Ottone, che ricompens\u00f2 nominandolo vescovo di Metz.\nA novembre dello stesso anno Federico stipul\u00f2 quindi gli accordi col futuro re di Francia Luigi VIII per combattere il rivale.\nLe incoronazioni a Magonza e ad Aquisgrana.\nFinalmente il 9 dicembre 1212 Federico veniva incoronato imperatore nel duomo di Magonza dal vescovo Sigfrido III di Eppstein, ma la sua effettiva sovranit\u00e0 doveva ancora essere sancita. Il 12 luglio 1213, con la cosiddetta \"Bolla Aurea\" (o \"promessa di Eger\"), Federico promise di mantenere la separazione fra Impero e regno di Sicilia (preteso dominio del Pontefice), come pattuito a Roma l'anno precedente, e di rinunciare ai diritti germanici in Italia (promessa gi\u00e0 fatta da Ottone IV e mai mantenuta). Si impegn\u00f2 inoltre a intraprendere presto una crociata in Terrasanta, nonostante non ci fosse stata un'esplicita richiesta in tal senso da parte del papa.\nL'anno successivo, Federico emise una nuova \"Bolla d'oro\" riguardante le cessioni territoriali al re Valdemaro II di Danimarca.\nFederico II pot\u00e9 essere riconosciuto unico pretendente alla corona imperiale solo dopo il 27 luglio 1214 quando, nella battaglia di Bouvines, Filippo Augusto re di Francia, alleato di Federico, sbaragli\u00f2 Ottone IV, alleato degli inglesi. In Germania resistevano al dominio di Federico soltanto Colonia, la citt\u00e0 pi\u00f9 ricca e popolosa della Germania del tempo, i cui mercanti vantavano particolari diritti commerciali e di traffico con l'Inghilterra di Enrico II Plantageneto sin dal 1157, e Aquisgrana, dove erano conservate le spoglie di Carlo Magno. Aquisgrana cadde nel 1215 e Federico vi ricevette una seconda e splendida incoronazione (25 luglio 1215) che complet\u00f2 quella di Magonza. L'11 novembre 1215 venne aperto da Innocenzo III il IV Concilio Lateranense (XII universale), a cui anche Federico partecip\u00f2.\nL'incoronazione ad imperatore a Roma.\nFinch\u00e9 fu in vita il suo protettore Innocenzo III, Federico evit\u00f2 di condurre una politica personale troppo pronunziata. Morto Innocenzo III e salito al soglio Onorio III (18 luglio 1216), papa di carattere molto diverso rispetto al suo predecessore, Federico fu incalzato dal nuovo pontefice a dare corso alla promessa di indire la crociata. Tergivers\u00f2 a lungo e nel 1220 fece nominare dalla \"Dieta di Francoforte\", tenutasi nel medesimo anno, il figlio Enrico \"re di Germania\". Onorio III ritenne allora che l'unico modo per impegnare Federico fosse quello di nominarlo imperatore, cosicch\u00e9 il 22 novembre 1220 Federico fu incoronato imperatore in San Pietro a Roma dallo stesso papa Onorio III.\nFederico non diede peraltro alcun segnale di voler abdicare al regno di Sicilia, pur mantenendo la ferma intenzione di tenere separate le due corone. Aveva anzi deciso di lasciare il regno di Germania al figlio, conservando tuttavia, quale imperatore, la suprema autorit\u00e0 di controllo. Essendo stato educato in Sicilia, \u00e8 probabile che si sentisse pi\u00f9 siciliano che tedesco, ma, soprattutto, egli conosceva bene le potenzialit\u00e0 del suo regno, che rappresentava la fonte del suo potere, ereditario e che nessuno poteva mettere in discussione; con una fiorente agricoltura, citt\u00e0 grandi e buoni porti, oltre alla straordinaria posizione strategica al centro del Mediterraneo.\nAlla fine degli anni dieci del Duecento risale inoltre probabilmente l'incontro, nel castello di Haguenau, con Adelaide di Urslingen, che divenne la sua prima amante e madre dei suoi due figli Enzo, uno dei figli prediletti di Federico insieme con Manfredi, e Caterina.\nL'attivit\u00e0 nel regno di Sicilia.\nTornato nel 1220 in Sicilia, che aveva lasciato otto anni prima, Federico pot\u00e9 dedicarsi a consolidare le istituzioni nel Regno, indicendo due grandi assise a Capua e a Messina (1220-1221). In quelle occasioni stabil\u00ec, rivendicando quanto accaduto in passato, che ogni diritto regio confiscato precedentemente a vario titolo dai feudatari venisse immediatamente reintegrato al sovrano. Introdusse inoltre il diritto romano, nell'accezione giustinianea rielaborata dall'Universit\u00e0 di Bologna su impulso di suo nonno il Barbarossa.\nDa Siracusa fond\u00f2 l'Universit\u00e0 di Napoli nel 1224, dalla quale sarebbe uscito il ceto di funzionari in grado di servirlo, senza che i sudditi a lui fedeli dovessero recarsi fino a Bologna per studiare. Favor\u00ec anche l'antica e gloriosa scuola medica salernitana.\nIn ambito militare, il sovrano si premur\u00f2 di istituire alcune \"camere reali\" (fabbriche e depositi di armi) nelle principali piazzaforti del reame: ad Ariano, Canosa, Lucera, Melfi, Messina e nella stessa Palermo. Il tentativo di Federico di accentrare l'amministrazione del Regno e ridurre il potere dei feudatari locali incontr\u00f2 comunque molte resistenze nella parte continentale del regno; tra queste principalmente quella del conte di Bojano, Tommaso da Celano, il quale, per\u00f2, alla fine dovette arrendersi all'esercito di re Federico.\nI saraceni del regno.\nDopo la morte di Enrico VI nel 1197 e quella di sua moglie Costanza l'anno successivo, in Sicilia si verificarono tumulti politici. Priva della protezione reale e con Federico II ancora fanciullo sotto la custodia del papa, la Sicilia era al tempo diventata un campo di battaglia per le forze rivali tedesche e papali. I ribelli musulmani dell'isola si schierarono con i signori della guerra tedeschi, come Marcovaldo di Annweiler. In risposta, Innocenzo III proclam\u00f2 una crociata contro Marcovaldo, sostenendo che aveva stretto una diabolica alleanza con i Saraceni di Sicilia. Nondimeno, nel 1206 lo stesso papa tent\u00f2 di convincere i leader musulmani a rimanere leali. A quell'epoca stava assumendo proporzioni critiche la ribellione dei musulmani, che controllavano Jato, Entella, Platani, Celso (presso Pizzo Cangialoso, Monti Sicani), Calatrasi, Corleone (presa nel 1208), Guastanella e Cinisi. In altre parole, la rivolta musulmana si era estesa a un intero tratto della Sicilia occidentale. I ribelli erano guidati da Mu\u1e25ammad b. \u02bfAbb\u0101d; che si proclam\u00f2 \"comandante dei credenti\", coni\u00f2 sue monete e tent\u00f2 di ottenere aiuto da altre parti del mondo musulmano.\nNel 1221 Federico II, non pi\u00f9 bambino, rispose con una serie di campagne contro i ribelli musulmani e le forze degli Hohenstaufen sradicarono i difensori da Jato, Entella e dalle altre fortezze. Piuttosto che sterminarli, nel 1223, Federico II e i cristiani cominciarono le prime deportazioni. Il sovrano si convinse a reinsediarli nell'Italia continentale, portando cos\u00ec alla nascita del particolarissimo insediamento musulmano di Lucera, i cui abitanti musulmani si rivelarono con il tempo fedelissimi al sovrano. Un anno pi\u00f9 tardi furono inviate spedizioni per porre sotto il controllo reale Malta e Gerba ed evitare che le loro popolazioni musulmane aiutassero i ribelli. Paradossalmente, in quest'epoca gli arcieri saraceni erano una componente comune di questi eserciti \"cristiani\" e la presenza di contingenti musulmani nell'esercito imperiale rimase una realt\u00e0 anche sotto Manfredi e Corradino.\nLe Assise.\nFederico prosegu\u00ec nell'usanza normanna di convocare delle assemblee itineranti di nobili e feudatari, denominate \"Assisae\" o \"Curiae generales\", la pi\u00f9 importante delle quali era stata nel 1140 l'assise di Ariano. Nel 1220 la prima si svolse a Capua, dove incominci\u00f2 a riordinare la normativa del Regno. Nell'assise di Messina dell'anno successivo, eman\u00f2 il primo corpo di norme a difesa della morale, dell'ordine e dei \"buoni costumi\".\nLa crociata e la scomunica da parte di Gregorio IX.\nNegli anni in cui Federico si dedic\u00f2 a riordinare il regno di Sicilia, eluse le continue richieste del papa Onorio III di intraprendere la crociata promessa. Per dilazionare ulteriormente il suo impegno, Federico stipul\u00f2 col papa un trattato (Dieta di San Germano, nel luglio 1225), con il quale si impegnava a organizzare la crociata entro l'estate del 1227, pena la scomunica. In realt\u00e0 il vero obiettivo di Federico era l'unione fra regno di Sicilia e Impero, nonch\u00e9 l'estensione del potere imperiale all'Italia. In questo disegno rientr\u00f2 il suo tentativo di recuperare all'impero la marca di Ancona e il ducato di Spoleto, rientranti nella sovranit\u00e0 papale. Inoltre in Sicilia procedette all'occupazione di cinque vescovadi con sede vacante, alla confisca dei beni ecclesiali e alla cacciata dei legati pontifici che si erano col\u00e0 recati per la nomina dei vescovi, pretendendo di provvedere direttamente alle nomine. Il papa era molto adirato con Federico, sia perch\u00e9 non aveva adempiuto ai patti di tenere separati Impero e regno di Sicilia, sia perch\u00e9 non rispettava la libert\u00e0 del clero nei suoi territori, intromettendosi sistematicamente nell'elezione dei vescovi, sia, infine, perch\u00e9 non si decideva a partire per la crociata: durante la fallimentare crociata del 1217-1221 (la quinta), Federico si era ben guardato dal prestare assistenza ai crociati, avendo pi\u00f9 a cuore la pace con il sultano ayyubide d'Egitto al-Malik al-Kamil, i cui territori erano molto vicini alla Sicilia e con il quale manteneva buoni rapporti, con frequenti contatti diplomatici.\nI preparativi, la malattia e la scomunica.\nIn preparazione della spedizione, nel marzo 1223 l'imperatore, che nel 1222 era rimasto vedovo della prima moglie Costanza, incontr\u00f2 a Ferentino il papa, con il quale sottoscrisse un trattato che stabiliva il suo matrimonio con la giovanissima Jolanda di Brienne, figlia di Giovanni di Brienne e Maria di Monferrato e titolare della corona di Gerusalemme. Secondo questo accordo, Jolanda gli avrebbe appunto portato in dote il titolo di regina di Gerusalemme, un titolo meramente onorifico ma molto prestigioso per Federico, che il papa intendeva in tal modo vincolare all'impegno della crociata.\nNell'agosto 1225 Federico invi\u00f2 a Gerusalemme venti galee per accompagnare in Italia la tredicenne Jolanda col padre. Le galee attraccarono al porto di Brindisi in ottobre e gi\u00e0 il 9 novembre 1225 nella cattedrale il vescovo brindisino un\u00ec in matrimonio Federico e Jolanda. Le cronache del tempo indugiano sulla descrizione degli esotici festeggiamenti, avvenuti nel castello di Oria, che seguirono alla cerimonia, nello specifico sul particolare che, la prima notte di nozze, l'imperatore avrebbe trascurato la giovanissima e impreparata sposa per sollazzarsi con un harem di bellezze orientali e sulla sdegnata reazione del suocero Giovanni di Brienne, da un lato offeso dal comportamento del genero e dall'altro esautorato prima del previsto dell'autorit\u00e0 regia.\nL'unione con Federico II era soprattutto un accordo diplomatico, anche perch\u00e9 nello stesso anno, forse proprio al suo matrimonio con Jolanda, Federico aveva conosciuto Bianca Lancia, suo grande amore, che divenne sua amante prima e sua moglie dopo. Federico, quindi, contraendo il matrimonio con Jolanda, divenne subito reggente di Gerusalemme; alla morte di costei, conserv\u00f2 la reggenza per la minorit\u00e0 del figlio Corrado (1228); poi si autoproclam\u00f2 re (1229) contro la volont\u00e0 del papa. Jolanda mor\u00ec appena sedicenne, dieci giorni dopo aver dato alla luce Corrado.\nNel frattempo, a causa delle mire di controllo sull'Italia da parte di Federico, era risorta nel nord Italia la Lega Lombarda: nell'aprile 1226 Federico convoc\u00f2 la Dieta di Cremona con il pretesto di preparare la crociata ed estirpare le dilaganti eresie, ma questa non pot\u00e9 avere luogo per l'opposizione della Lega Lombarda, che imped\u00ec l'accesso ai delegati, mentre Federico non aveva al nord forze sufficienti per contrastare i Comuni ribelli.\nIl 9 settembre 1227, pressato dal successore di Onorio, papa Gregorio IX, molto pi\u00f9 determinato contro l'imperatore e sotto la minaccia di scomunica, Federico tent\u00f2 di onorare la promessa fatta al predecessore, partendo per la sesta crociata dal porto di Brindisi, ma una pestilenza scoppiata durante il viaggio in mare che falcidi\u00f2 i crociati lo costrinse a rientrare a Otranto: lui stesso si ammal\u00f2 e dovette ritirarsi a Pozzuoli per rimettersi in sesto. Gregorio IX interpret\u00f2 questo comportamento come un pretesto e, conformemente al trattato di San Germano del 1225, lo scomunic\u00f2 il 29 dello stesso mese nella cattedrale di Bitonto. A nulla valse una lettera di giustificazioni inviata al papa da Federico nel novembre e la scomunica fu confermata il 23 marzo 1228. Era evidente l'atteggiamento ostile del papa.\nLa crociata e la corona di Gerusalemme.\nA questo punto, nella primavera 1228, Federico decise di partire per la Terrasanta, pur sapendo che durante la sua assenza il papa avrebbe cercato di riunire tutti i suoi oppositori in Germania e in Sicilia, minacciando la Lombardia e il regno di Sicilia. Come riferito dal cronista Riccardo di San Germano, Federico celebr\u00f2 a Barletta la Pasqua 1228 \"in omni gaudio et exultatione\" e ai primi di maggio del 1228, convocata sempre a Barletta un'assemblea pubblica, comunic\u00f2 di persona le sue decisioni: nomin\u00f2 Rainaldo di Urslingen, gi\u00e0 Duca di Spoleto, suo sostituto in Italia durante l'assenza; in caso di sua morte, nomin\u00f2 erede suo figlio Enrico re dei Romani e, in seconda istanza, il piccolo Corrado, nato pochi giorni prima ad Andria il 25 aprile da Jolanda di Brienne, che nel frattempo era morta in seguito al parto.\nQuindi, seppur scomunicato, part\u00ec da Brindisi il 28 giugno 1228 per la sesta crociata. Federico ottenne un successo di un certo rilievo senza combattere una sola battaglia, ma grazie a un accordo diplomatico con il sultano ayyubide al-Malik al-Kamil, nipote di Saladino: Gerusalemme venne ceduta, peraltro ridotta senza mura e indifendibile, con l'esclusione dell'area della moschea di Umar (ritenuta dai cristiani il Tempio di Salomone), che era un luogo santo musulmano. Questa soluzione aveva evitato i combattimenti e aveva sollevato Federico dall'incombenza della crociata, ma consegnava alla cristianit\u00e0 una vittoria effimera e in balia dei musulmani, anche se, formalmente, con importanti risultati territoriali e, soprattutto, con la riconquista di Gerusalemme.\nIl 18 marzo 1229, nella basilica del Santo Sepolcro, Federico si incoron\u00f2 re di Gerusalemme (in quanto erede del trono per aver sposato nel 1225 Jolanda di Brienne, regina di Gerusalemme, nonostante l'opposizione del clero locale e di quasi tutti i feudatari). Il 1\u00ba maggio 1229 Federico si imbarc\u00f2 ad Acri e sbarc\u00f2 a Brindisi il 10 giugno e scopr\u00ec che molte citt\u00e0 si erano ribellate al suo potere, tornando dalla parte del papato, tranne Andria (da allora definita \"fidelis\"), Lucera (insediamento saraceno) e Barletta, dove pass\u00f2 l'estate a organizzare la riconquista delle citt\u00e0 ribelli (Foggia, San Severo, Troia, Casalnuovo, Civitate, Capua, Napoli, Alife, Gaeta, Montecassino, San Germano, Aquino, Sora), che riconquist\u00f2 e pun\u00ec nel mese di settembre.\nLa crociata del papa contro Federico.\nDurante l'assenza di Federico, Rainaldo tent\u00f2 di recuperare con le armi il ducato di Spoleto, mentre truppe germaniche scesero in difesa della Sicilia. Il papa assold\u00f2 altre truppe per contrastarle, bandendo una paradossale crociata contro di lui, e i territori di Federico subirono l'invasione delle medesime. Quando Federico ritorn\u00f2 in Italia dopo la \u201ccrociata\u201d, trov\u00f2 molte citt\u00e0 che appoggiavano il papa; riusc\u00ec ad avere ragione delle forze papali, ma ritenne opportuno, per quel momento, riconciliarsi col pontefice e con la pace di San Germano del 23 luglio 1230 promise di rinunciare alle violazioni che avevano determinato la scomunica, di restituire i beni sottratti ai monasteri e alle chiese e di riconoscere il vassallaggio della Sicilia al papa. D'altro canto il papa non poteva non tener conto dell'obiettivo ottenuto da Federico in Terra Santa e il 28 agosto successivo ritir\u00f2 la scomunica: il 1\u00ba settembre papa e imperatore si incontrarono ad Anagni, arrivando a un accordo.\nNella diatriba fra papa e imperatore intanto si erano inserite le citt\u00e0 della Lega Lombarda ed era ripresa la secolare divisione fra guelfi e ghibellini.\nIl consolidamento del potere.\nLa politica interna.\nNel periodo di pace e distensione che segu\u00ec gli eventi precedenti, Federico volle sistemare alcune questioni giuridiche nei suoi regni, con particolare riguardo a quello siciliano. Nel 1231 Federico convoc\u00f2 una Dieta a Ravenna, nella quale fece riaffermare l'autorit\u00e0 imperiale sui Comuni, ma ci\u00f2 ebbe poca influenza sugli eventi successivi. Sempre dal 1231 Federico cominci\u00f2 inoltre a emettere una nuova valuta per il suo regno, l'Augustale, una moneta d'oro coniata dalle zecche di Messina e di Brindisi.\nGiunto a Melfi nel 1231, l'imperatore, accolto calorosamente dalla popolazione locale, pernott\u00f2 nel castello costruito dai suoi ascendenti normanni, cui apport\u00f2 in seguito alcuni importanti restauri. Federico II, al termine dell'assise svoltasi in giugno, con l'ausilio di Pier della Vigna eman\u00f2 nel settembre 1231 il \"Liber Augustalis\" (note anche come \"Costituzioni di Melfi\"), tra cui le Constitutiones Regni Siciliarum, codice legislativo e giudiziario del regno di Sicilia. Queste norme miravano anche a limitare i poteri e i privilegi delle famiglie nobiliari e dei prelati, accentrando il potere nelle mani dell'imperatore e a rendere partecipi anche le donne per quanto riguardava la successione dei feudi. Ne doveva nascere uno Stato centralizzato, burocratico e tendenzialmente livellatore, con caratteristiche che gli storici hanno reputato \"moderne\".\nSempre nelle Costituzioni di Melfi venne definita la suddivisione del regno in \"Giustizierati\" che designavano ogni distretto amministrativo in cui era suddiviso il regno, governato dal giustiziere, funzionario di nomina imperiale che rappresentava l'autorit\u00e0 regia a livello provinciale. Un'attivit\u00e0 di revisione e integrazione delle norme avvenne poi nella assise di Siracusa del 1233, e l'anno successivo a Lentini e Messina.\nContro il figlio Enrico e in difesa del papa.\nIl rinnovato accordo fra il papa e Federico venne utile a quest'ultimo allorch\u00e9 nel 1234 suo figlio Enrico si ribell\u00f2 al padre: rivoltosi al papa, Federico ottenne la scomunica del figlio, lo fece arrestare e lo tenne prigioniero fino alla morte, avvenuta nel 1242. Alla corona tedesca venne allora associato l'altro figlio Corrado IV (che non riusc\u00ec neppure lui a governare in pace per l'opposizione dei nobili che gli contrapposero bellicosamente alcuni \"anti-re\").\nNel 1234 l'imperatore Federico consegn\u00f2 a Raimondo VII di Tolosa il diploma imperiale che lo confermava, a dispetto della chiesa che l'aveva privato dei suoi diritti, in seguito al trattato di Parigi del 1229 a conclusione della Crociata albigese, di tutte le sue propriet\u00e0 nell'ambito dell'impero, come viene riportato nel documento n\u00b0 CLXXVI. Raimondo, come anche il suo rivale, il conte di Provenza Raimondo Berengario IV, partecip\u00f2 nel 1235 alla dieta di Haguenau, dove rafforz\u00f2 la sua alleanza con l'imperatore. In chiave antiprovenzale (Raimondo Berengario IV, che prima era alleato di Federico II, nella lotta tra il papa e l'imperatore, si era schierato a favore della chiesa, del papa e del re di Francia, Luigi IX, il Santo, che da circa un anno era divenuto genero di Raimondo Berengario, sposandone la figlia Margherita). Raimondo VII, si presentava quindi come il capo del partito anticlericale contro Raimondo Berengario, che invece era schierato a favore della chiesa e del re di Francia.\nNel maggio dello stesso anno alcuni violenti tumulti, organizzati in Roma dal senatore (cio\u00e8 \"governatore\") di Roma Luca Savelli e da varie famiglie ghibelline ostili a Gregorio IX, costrinsero quest'ultimo a fuggire in Umbria. Federico, cui faceva molto comodo politicamente apparire come il difensore della Chiesa, accorse in armi e si un\u00ec a Montefiascone, nell'agosto del 1234, alle milizie pontificie guidate dal cardinale Raniero Capocci.\nL'armata cos\u00ec costituita and\u00f2 ad assediare, alla fine di agosto dello stesso 1234, l'esercito romano del Savelli, che si era asserragliato nella rocca di Respampani, una decina di chilometri a sud di Viterbo. Dopo una ventina di giorni, peraltro, l'imperatore abbandon\u00f2 l'assedio, lasciando il comando al cardinale viterbese che, nonostante alcune difficolt\u00e0, riusc\u00ec a infliggere ai romani una dura sconfitta, costringendoli a sottoscrivere, nel marzo 1235, pesanti accordi di pace con il pontefice. L'ambiguo comportamento in questa vicenda di Federico II, che forse perseguiva un preciso disegno politico ostile al papa, aument\u00f2 ulteriormente le gi\u00e0 esistenti distanze tra l'imperatore, da una parte, e Gregorio IX con il suo fedelissimo cardinale, dall'altra: da quel momento non si contarono pi\u00f9 i momenti di attrito tra le due parti, che culminarono con una pesante scomunica, scagliata dal papa contro Federico II in occasione della domenica delle Palme del 1239. Il Capocci stesso divenne da quel momento un suo mortale nemico.\nSempre nel 1235, Federico emise la cosiddetta \"Bolla d'oro di Rimini\" con cui riconobbe all'Ordine Teutonico la sovranit\u00e0 sulla Terra di Che\u0142mno (\"Culmland\", \"Culmerland\" o in tedesco \"Kulmerland\"), una regione della Polonia centrale a est del fiume Vistola, e su tutte le terre che i membri dell'Ordine fossero riusciti a conquistare ai Prussiani. Centrale nel documento, oltre al riconoscimento per l'Ordine Teutonico di tutti i diritti di sovranit\u00e0 sui territori in questione (tra cui quello di emanare leggi e coniare moneta), \u00e8 anche l'assegnazione all'Ordine del compito di conquista di una terra ancora pagana, in vista della sua evangelizzazione. Nel 1235 inoltre l'imperatore eman\u00f2 la pace di Magonza, in cui si limit\u00f2 fortemente il diritto alla faida.\nLa battaglia di Cortenuova.\nFederico in effetti non era mai venuto meno ai suoi propositi di sottomettere l'Italia all'impero germanico, favorendo l'instaurarsi di signorie ghibelline a lui amiche (la pi\u00f9 potente fu quella dei Da Romano che governava su Padova, Vicenza, Verona e Treviso). Il 27 novembre 1237 Federico colse una notevole vittoria sulla Lega Lombarda a Cortenuova, conquistando il Carroccio, che invi\u00f2 in omaggio al papa.\nDopo questa sconfitta, la Lega Lombarda si sciolse; Lodi, Novara, Vercelli, Chieri e Savona si sottomisero al potere imperiale, mentre Amedeo IV di Savoia e Bonifacio II del Monferrato riconfermarono la loro adesione alla causa ghibellina: Federico II era all'apice della sua potenza in Italia. Milano, che, erroneamente, non fu assediata da Federico II (la citt\u00e0 era ora molto debole dal punto di vista militare), si offr\u00ec di firmare una pace, ma le eccessive pretese dell'imperatore spinsero i milanesi a una nuova resistenza. Fu cos\u00ec che l'imperatore non sfrutt\u00f2 il grande successo di Cortenuova: infatti non riusc\u00ec pi\u00f9 a entrare nella citt\u00e0 lombarda e anche l'assedio di Brescia fu tolto nel 1238.\nDi nuovo in lotta con il papato.\nLa questione sarda e la nuova scomunica.\nL'anno successivo il figlio Enzo (o Enzio) spos\u00f2 Adelasia di Torres, vedova di Ubaldo Visconti, giudice di Torres e Gallura, e Federico lo nomin\u00f2 Re di Sardegna. Ci\u00f2 non poteva essere accettato dal papa, visto che la Sardegna era stata promessa in successione al papa dalla stessa Adelasia (che regnava comunque solo sulla parte nord dell'isola). Alle rimostranze del pontefice, Federico rispose nel marzo 1239 tentando di sollevargli contro la curia, ma il papa scagli\u00f2 subito contro di lui la scomunica durante la Settimana santa, indicendo successivamente un concilio a Roma per la Pasqua del 1241. Federico, per impedire lo svolgimento del Concilio che avrebbe confermato solennemente la sua scomunica, blocc\u00f2 le vie di terra per Roma e fece catturare due cardinali e molti prelati, in viaggio per mare con navi della flotta genovese, da navi della flotta pisana guidate dal figlio Enzo, con una battaglia navale avvenuta presso l'isola del Giglio (3 maggio 1241). Le truppe imperiali giunsero alle porte di Roma, ma il 22 agosto 1241 l'anziano papa Gregorio IX mor\u00ec e Federico, dichiarando diplomaticamente che lui combatteva il papa ma non la Chiesa (egli era sempre sotto scomunica), si ritir\u00f2 in Sicilia.\nIl nuovo papa.\nDopo la morte di Gregorio IX, venne eletto papa Goffredo Castiglioni, che prese il nome di Celestino IV, ma che mor\u00ec dopo soli diciassette giorni di pontificato. I molti ecclesiastici ancora prigionieri di Federico e l'incombente minaccia delle sue truppe alle porte di Roma provocarono una vacanza del soglio pontificio di un anno e mezzo, periodo durante il quale si svolsero frenetiche trattative. Infine l'elezione papale si tenne ad Anagni e fu eletto, il 25 giugno 1243, il genovese Sinibaldo Fieschi, che prese il nome pontificale di Innocenzo IV. Innocenzo tent\u00f2 inizialmente di trovare un accordo con Federico, ma la rivolta scoppiata in quei mesi contro l'imperatore a Viterbo, preparata e portata avanti dal cardinale Capocci e che si concluse con una clamorosa sconfitta dell'esercito imperiale, costrinse Federico a trovare, suo malgrado, un'intesa con il papa. Il 31 marzo 1244 fu stilata in Laterano una bozza di accordo fra Federico e Innocenzo IV che prevedeva, in cambio del ritiro della scomunica, la restituzione di tutte le terre pontificie occupate dall'imperatore. L'accordo peraltro non fu mai ratificato. Tra il 1243 e il 1246 Federico II trascorse le stagioni invernali a Grosseto, approfittando del clima mite e delle aree umide attorno alla citt\u00e0 per praticare la caccia, suo passatempo preferito.\nIn quegli stessi decenni circolarono in Italia diverse opere di impronta apocalittica, che attribuivano a Federico un ruolo di protagonista nella riforma della Chiesa. In particolare, il commento al profeta Geremia \"Super Hieremiam\" (attribuito pseudoepigraficamente a Gioacchino da Fiore, ma prodotto forse entro ambigui ambienti cistercensi o florensi e rielaborato e aggiornato entro ambienti, egualmente poco affidabili, di francescani rigoristi) riconosceva a Federico II un ruolo incredibilmente e paradossalmente provvidenziale, proprio in quanto atteso persecutore apocalittico della Chiesa corrotta e in special modo dei vescovi.\nIl declino.\nPapa Innocenzo IV decise di indire un Concilio per confermare la scomunica a Federico e far nominare un altro imperatore, rivolgendosi ai suoi nemici, che in Germania erano numerosi. Giunto a Lione, svolse un'intensa attivit\u00e0 diplomatica presso i nobili tedeschi e indisse un Concilio, che si apr\u00ec il 28 giugno 1245. Inoltre, durante il concilio, il cardinale Raniero Capocci, acerrimo nemico dell'imperatore, che voleva allontanare ogni possibilit\u00e0 di accordo, fece circolare nella citt\u00e0 francese due \"libelli\" da lui ispirati nei quali Federico veniva dipinto come un \"eretico\" e un \"anticristo\". Da notare che Lione, sebbene formalmente in Borgogna, quindi di propriet\u00e0 dell'imperatore, era fuori dal tiro di Federico ed era sotto la protezione del re di Francia.\nIl concilio non solo conferm\u00f2 la scomunica a Federico, ma addirittura lo depose, sciogliendo sudditi e vassalli dall'obbligo di fedelt\u00e0, e invit\u00f2 i principi tedeschi a eleggere un nuovo sovrano, bandendo contro Federico una nuova crociata. Non tutta la Cristianit\u00e0 per\u00f2 accett\u00f2 quanto deliberato nel concilio, che si era tenuto in condizioni non troppo chiare. Il papa aveva finto fino all'ultimo di voler patteggiare con Federico e molti si domandarono se fosse giusto un provvedimento cos\u00ec grave contro l'imperatore in un momento in cui nuove minacce si affacciavano all'orizzonte (l'offensiva mongola).\nLa disfatta di Parma.\nL'imperatore sub\u00ec il gravissimo colpo, che ne appann\u00f2 il prestigio, e dal 1245 gli eventi incominciarono a precipitare. I principi tedeschi elessero re dei Romani il langravio di Turingia Enrico Raspe, che il 5 agosto 1246 sconfisse nella battaglia sul Nidda il figlio di Federico, Corrado. Tuttavia, l'anno successivo Enrico Raspe mor\u00ec.\nNel febbraio del 1248 Federico sub\u00ec una grave sconfitta nella battaglia di Parma per opera di Gregorio da Montelongo. Dopo un assedio durato oltre sei mesi, i parmigiani, approfittando dell'assenza dell'imperatore che era andato a caccia nella valle del Taro, uscirono dalla citt\u00e0 e attaccarono le truppe imperiali, distruggendo la citt\u00e0-accampamento di Vittoria. L'imperatore riusc\u00ec a stento a rifugiarsi a San Donnino, da dove raggiunse poi la fedele alleata Cremona. L'anno seguente, nella battaglia di Fossalta, perse la vita il figlio Riccardo e un altro figlio, Enzo, fu catturato dai bolognesi che lo tennero prigioniero fino alla morte (1272). Poco dopo Federico sub\u00ec (o credette di subire) il tradimento di uno dei suoi pi\u00f9 fidati consiglieri, Pier della Vigna, che fece prima accecare e poi mettere in prigione, ove il malcapitato si suicid\u00f2.\nLa vittoria militare del figlio Corrado sul successore di Raspe, Guglielmo II d'Olanda, avvenuta nel 1250, non port\u00f2 alcun vantaggio per Federico, il quale nel dicembre dello stesso anno mor\u00ec a causa di un attacco di dissenteria. Nel suo testamento nominava suo successore il figlio Corrado, ma il papa non solo non riconobbe il testamento, ma scomunic\u00f2 pure Corrado (che mor\u00ec quattro anni dopo di malaria nel vano tentativo di ricuperare a s\u00e9 il regno di Sicilia).\nLa morte in Fiorentino di Puglia.\nFederico cadde vittima di una grave patologia addominale, forse dovuta a malattie trascurate, durante un soggiorno in Fiorentino di Puglia; secondo Guido Bonatti, invece, sarebbe stato avvelenato. Egli, difatti, qualche tempo prima aveva scoperto un complotto, in cui era coinvolto lo stesso medico di corte. Le sue condizioni apparvero immediatamente di tale gravit\u00e0 che si rinunci\u00f2 a portarlo nel pi\u00f9 fornito \"Palatium\" di Lucera e la corte dovette riparare nella \"domus\" di Fiorentino, un borgo fortificato nell'agro dell'odierna Torremaggiore, non lontano dalla sede imperiale di Foggia.\nLeggenda vuole che a Federico fosse stata predetta dall'astrologo di corte, Michele Scoto, la morte \"sub flore\", ragione per la quale pare egli abbia sempre evitato di recarsi a Firenze. Allorch\u00e9 fu informato del nome del borgo in cui infermo era stato condotto per le cure necessarie, Castel Fiorentino per l'appunto, Federico comprese e accett\u00f2 la prossimit\u00e0 della fine.\nStando al racconto del cronista inglese Matthew Paris (\u2020 1259) \u2013 non confermato per\u00f2 da altre fonti\u00a0\u2013 l'imperatore, sentendosi in punto di morte, volle indossare l'abito cistercense e dettare cos\u00ec le sue ultime volont\u00e0 nelle poche ore di lucidit\u00e0. Il testamento, dettato alla presenza dei massimi rappresentanti dell'Impero, reca la data del 7 dicembre 1250, secondo alcune fonti. Tuttavia, da recenti ultimi studi, sarebbero almeno due i testamenti. La sua fine fu rapida e sorprese i contemporanei, tanto che alcuni cronisti anti-imperiali diedero adito alla voce, storicamente infondata, secondo cui l'imperatore era stato ucciso da Manfredi, il figlio illegittimo che in effetti gli successe in Sicilia. Una nota miniatura raffigura persino il principe mentre soffoca col cuscino il padre morente.\nLa salma di Federico fu sommariamente imbalsamata; i funerali si svolsero a Foggia e, per sua espressa volont\u00e0, il cuore venne deposto in un'urna collocata nella cattedrale della citt\u00e0 pugliese. La sua salma, omaggiata dalla presenza di moltitudini di sudditi, venne esposta per qualche giorno; fu poi trasportato a Palermo, per essere tumulato nella cattedrale, entro il sepolcro di porfido rosso antico, come voleva la tradizione normanno-sveva, accanto alla madre Costanza, al padre Enrico VI e al nonno Ruggero II.\nRecentemente il sepolcro \u00e8 stato riaperto. Federico giace sul fondo, sotto altre due spoglie (quelle di Pietro II di Sicilia e di una donna dell'et\u00e0 di quasi 30 anni, ). La tomba era stata gi\u00e0 ispezionata nel tardo XVIII secolo: il corpo, nel Settecento, era mummificato e in buone condizioni di conservazione; ne risulta che l'imperatore sia stato inumato con il globo dorato, la spada, calzari di seta, una dalmatica ricamata con iscrizioni cufiche e una corona a cuffia.\nLa tomba imperiale custodita nella cattedrale era destinata in origine al nonno Ruggero II, che l'aveva voluta come suo sarcofago per il duomo di Cefal\u00f9. I sarcofagi e le sepolture reali furono trasferite da Cefal\u00f9 a Palermo dallo stesso Federico. Il sepolcro inoltre reca i simboli dei quattro evangelisti e la corona regia.\nL'eredit\u00e0.\nFederico fu chiamato dai suoi contemporanei \"Stupor Mundi\" (Stupore del Mondo), appellativo che deriva dalla sua inestinguibile curiosit\u00e0 intellettuale, un eclettismo che lo port\u00f2 ad approfondire la filosofia, l'astrologia (consigliere molto ascoltato fu l'astrologo Guido Bonatti), la matematica (ebbe corrispondenza e fu in amicizia con il matematico pisano Leonardo Fibonacci, che gli dedic\u00f2 il suo \"Liber quadratorum\"), l'algebra, la medicina e le scienze naturali (impiant\u00f2 a Palermo persino uno zoo, famoso ai suoi tempi, per il numero di animali esotici che conteneva); scrisse anche un libro, un manuale sulla falconeria, il \"De arte venandi cum avibus\" che fu uno dei primi manoscritti con disegni in tema naturalistico. Si dice che Federico conoscesse ben nove lingue e che fosse un governante molto moderno per i suoi tempi, visto che favor\u00ec la scienza e profess\u00f2 punti di vista piuttosto avanzati in economia.\nAlla sua corte soggiornarono uomini di gran cultura di quei tempi quali il poeta errante Tannh\u00e4user, Michele Scoto, che tradusse alcune opere di Aristotele, l'ebreo francese Jacob Anatoli, traduttore di testi scientifici arabi che diffuse la conoscenza in Europa di testi di tradizione araba (in particolare le opere di Averro\u00e8), nonch\u00e9 del pensiero di Mos\u00e8 Maimonide, l'arabo cristiano Teodoro da Antiochia e Juda ben Salomon Cohen, grande enciclopedista ebreo.\nDa una corrispondenza fra Federico e il filosofo islamico Ibn Sab'in nacque il testo \"Questioni siciliane\" (\"Al-mas\u0101\u02beil al-\u1e62iqilliyya\"), redatto dal filosofo per rispondere a cinque quesiti che gli erano stati posti da Federico.\nCorte e amministrazione di Federico II.\nFederico, nel regnare, era consigliato e coadiuvato da alcune delle figure pi\u00f9 importanti dell'epoca come, ad esempio, i figli Enzo (che resse il governo della Sardegna) e Federico (che divenne Vicario generale imperiale in Toscana e podest\u00e0 di Firenze), oltre che Galvano Lancia, Taddeo da Sessa, Elia da Cortona, Giovanni da Procida o i gi\u00e0 citati Berardo di Castagna, Corrado III di Scharfenberg e Pier della Vigna. Altro importante diplomatico di Federico fu Ermanno di Salza, Gran Maestro dell'Ordine Teutonico dal 1209, la cui importanza come mediatore tra papa Gregorio IX e l'Imperatore si vede dal fatto che il buon rapporto stabilitosi tra i due croll\u00f2 alla scomparsa di Ermanno.\nL'attivit\u00e0 legislativa.\nFederico condusse un'intensa attivit\u00e0 legislativa: a Capua e a Catania nel 1220, a Messina nel 1221, a Melfi nel 1224, a Siracusa nel 1227 e a San Germano (Cassino) nel 1229, ma soltanto ad agosto del 1231, nel corso di una fastosa cerimonia tenutasi a Melfi, ne promulg\u00f2 la raccolta organica e armonizzata secondo le sue direttive, avvalendosi di un gruppo di giuristi quali Roffredo di Benevento, Pier della Vigna, l'arcivescovo Giacomo di Capua e Andrea Bonello da Barletta. Questo corpo organico, preso lungamente a modello come base per la fondazione di uno stato moderno, \u00e8 passato alla storia col nome di Costituzioni di Melfi (o melfitane), anche se il titolo originale \"Constitutionum Regni Siciliarum libri\" rende pi\u00f9 esplicita la volont\u00e0 di Federico di riorganizzare il suo stato, il regno di Sicilia: quest'ultimo, infatti, fu ripartito in undici distretti territoriali detti giustizierati, poich\u00e9 erano governati da funzionari di propria nomina, i giustizieri, che rispondevano del loro operato in campo amministrativo, penale e religioso a un loro superiore, il maestro giustiziere, referente diretto dell'imperatore che stava al vertice di questa struttura gerarchica di tipo piramidale. Abol\u00ec i dazi interni e i freni alle importazioni all'interno del suo impero.\nGli undici distretti stabiliti da Federico II nelle Costituzioni, furono poi istituiti in tempi diversi. Secondo l'ubicazione geografica possono essere distinti in:\nTra queste suddivisioni del Regno ci fu la creazione del \"Giustizierato d'Abruzzo\" (\"Justitiaratus Aprutii\") nel 1233 con capitale Sulmona, unendo territori del ducato di Spoleto e di Benevento. Sempre nello stesso periodo Federico concesse la fondazione della citt\u00e0 attuale di L'Aquila. \nLo storico aquilano Buccio di Ranallo tuttavia attribuisce la fondazione leggendaria della citt\u00e0 a 99 \"castelli\" durante il 1254.\nL'Universit\u00e0.\nIl 5 giugno 1224, all'et\u00e0 di trent'anni, Federico istitu\u00ec con editto formale a Siracusa, per la citt\u00e0 di Napoli, la prima \"universitas studiorum\" statale e laica della storia d'Occidente, in contrapposizione all'ateneo di Bologna, nato come aggregazione privata di studenti e docenti e poi finito sotto il controllo papale. L'universit\u00e0, polarizzata intorno allo \"studium\" di diritto e retorica, contribu\u00ec all'affermazione di Napoli quale capitale della scienza giuridica. Federico la scelse per la sua posizione strategica e il suo gi\u00e0 forte ruolo di polo culturale e intellettuale.\nLa poesia siciliana.\nContribu\u00ec a far nascere la letteratura italiana e in questo senso ebbe importanza fondamentale la \"Scuola siciliana\" o anche Scuola poetica siciliana che nacque tra il 1230 e il 1250, che ingentil\u00ec il volgare siculo con il provenzale, e i cui moduli espressivi e tematiche dominanti furono successivamente ripresi dalla lirica della Scuola toscana. Gli sono inoltre attribuite quattro canzoni. Appassionato della cultura araba, fece tradurre molte opere da quella lingua e fu quasi sempre in ottimi rapporti con gli esponenti di quella cultura al punto da guadagnarsi il soprannome (fra i tanti) di \"sultano battezzato\".\nNella corte era presente un gruppo di poeti, per lo pi\u00f9 funzionari, che scrivevano in volgare meridionale. Nella corte di Federico si costitu\u00ec una scuola poetica siciliana al quale si deve l'invenzione di una nuova metrica, il sonetto.\n\"De arte venandi cum avibus\".\nFederico II non fu solo un mecenate, ma anch'egli si ciment\u00f2 in un'opera letteraria: \"De arte venandi cum avibus\". La traduzione letterale del titolo di quest'opera di Federico II \u00e8 \"L'arte di cacciare con gli uccelli\", e di essa molte copie, illustrate nel XIII e XIV secolo, ancora sopravvivono.\nIl \"De arte venandi\" \u00e8 un trattato nato innanzitutto dall'osservazione, che non ha nulla delle enciclopedie zoologiche fino ad allora redatte (i bestiari intrisi di mitologia, teologia e superstizione). In esso i problemi di ornitologia, di allevamento, di addestramento e di caccia sono trattati con attenzione al principio dell'osservazione diretta e dell'esperienza, con assoluto spirito di indipendenza rispetto alla trattatistica precedente, per questo lo scritto rappresenta un fondamentale passo verso la scienza \"moderna\".\nFederico era un cacciatore appassionato. Le battute di caccia erano in quei tempi un modo per socializzare con persone dello stesso rango, per esercitarsi nell'uso delle armi e per rappresentare il potere. Il suo svago preferito era la caccia con il falco addestrato, attivit\u00e0 molto costosa e quindi elitaria: un falco addestrato veniva a costare infatti quasi quanto un intero podere. La caccia con i falchi per Federico non era un passatempo vero e proprio ma una scienza. Egli si procur\u00f2 trattati di ornitologia e caccia, e, in base a ordini dell'imperatore, questi testi furono raccolti in un codice miscellaneo, concepito come un libro sulla falconeria. Le fonti non sono certe se Federico abbia scritto personalmente il libro, ma sicuramente egli partecip\u00f2 alla sua redazione esponendo i propri punti di vista: il \"De arte venandi cum avibus\" rappresenta pertanto una trattazione molto moderna sia sui metodi di cattura e addestramento dei falchi, sia sulle tecniche di caccia della selvaggina con l'uso dei falchi addestrati.\nLe arti figurative.\nFederico II, essendo un generoso mecenate, ospit\u00f2 alla sua corte numerosi artisti provenienti dai territori dell'impero in particolare dalla Germania; le novit\u00e0 del gotico tedesco, che proprio in quegli anni produceva opere di rinnovato naturalismo come il \"Cavaliere di Bamberga\" del Duomo di Bamberga (ante 1237, alto 267\u00a0cm), dove era raffigurato un ritratto dell'imperatore stesso riprendendo l'iconografia delle statue equestri antiche. Inoltre all'epoca del padre Enrico VI e poi con Federico II, i cavalieri teutonici si insediarono in Italia meridionale (in particolare in Sicilia) e portando con loro le novit\u00e0 del gotico europeo che rappresentano le pi\u00f9 antiche testimonianze di questo stile in Italia, un esempio importante la Chiesa di Santa Maria Alemanna a Messina. Successivamente, Federico II invit\u00f2 nel sud-Italia i cistercensi gi\u00e0 nel 1224, i quali diffusero il loro sobrio stile gotico nell'architettura (abbazie laziali di Fossanova e Casamari).\nOltre alla ricezione delle novit\u00e0 gotiche, Federico promosse anche attivamente il recupero di modelli classici, sia riusando opere antiche, sia facendone fare di nuove secondo i canoni romani: per esempio le monete auree da lui fatte coniare (gli augustali) presentano il suo ritratto idealizzato di profilo, e numerosi sono i rilievi che ricordano la ritrattistica imperiale romana (al gi\u00e0 citato Duomo di Bamberga, alla distrutta Porta di Capua, eccetera). In queste opere si nota una robustezza che ricorda l'arte romana provinciale, una fluente plasticit\u00e0, come nei realistici panneggi, e gli intenti ritrattistici. Tra i rilievi superstiti della Porta di Capua esiste anche un \"Busto di imperatore\": se si trattasse delle vere fattezze del sovrano saremmo di fronte al primo ritratto pervenutoci dell'arte post-classica, un primato altrimenti stabilito dal \"Ritratto di Carlo d'Angi\u00f2\" di Arnolfo di Cambio.\nLa seconda corrente predominante all'epoca di Federico, dopo quella classicista, fu quella naturalistica. Lo stesso Federico II nel \"De arte venandi cum avibus\" scriveva come si dovesse rappresentare le cose che esistono cos\u00ec come sono (\"ea quae sunt sicut sunt\"), un suggerimento che si pu\u00f2 per esempio riscontrare nell'originalissimo capitello attribuito a Bartolomeo da Foggia e conservato al Metropolitan Museum di New York (1229 circa). In questa opera quattro testine spuntano dagli angoli, ma la loro raffigurazione \u00e8 cos\u00ec realistica (nelle scavature degli zigomi, nelle rughe, nelle imperfezioni fisiche) da sembrare un calco da maschera mortuaria.\nI frequenti movimenti di Federico, seguito dalla corte e dagli artisti gotici, permisero la diffusione di uno stile sovraregionale, con opere di sorprendente similarit\u00e0 stilistica opera dell'architetto di corte Riccardo da Lentini anche in aree molto distanti, come testimoniano, per esempio, gli ingressi di alcuni castelli federiciani: i leoni scolpiti nel settentrionale castello dell'Imperatore di Prato sono identici a quelli di Castel del Monte in Puglia. Nicola Pisano, citato nei documenti pi\u00f9 antichi come Nicola \"de Apulia\", probabilmente arriv\u00f2 in Toscana proprio con Federico II, alla cui corte potrebbe aver trovato la sintesi tra gli stimoli classici e transalpini che caratterizzarono la sua rivoluzione figurativa.\nLe architetture.\nImponente fu l'attivit\u00e0 edilizia soprattutto in campo castellare; con oltre 250 cantieri divisi tra i restauri di antiche fortezze normanne e l'edificazione di nuovi edifici. Nel 1239 Federico eman\u00f2 uno statuto speciale per la riparazione dei castelli gi\u00e0 esistenti, allo scopo di renderli efficienti e pronti a qualsiasi evenienza. Tra Puglia, Basilicata e Molise si innalzavano ben 111 castelli da legare alla figura di Federico II di Svevia, secondo quanto riportato dal documento \"Statutum de reparatione castrorum\", risalente al 1241.\nFondamentale fu la figura di Riccardo da Lentini che seppe sintetizzare e creare uno stile dalle diverse componenti artistiche e culturali d'Impero.\nFederico fece costruire castelli, residenze e palazzi imperiali in tutta l'Italia meridionale: alcune costruzioni erano strutture a scopo militare che includevano spazi atti ad ospitare anche la corte, altre ebbero scopo pi\u00f9 espressamente residenziale, alcuni per l'esercizio dell'attivit\u00e0 venatoria o altre attivit\u00e0 ludiche, e probabilmente alcuni anche per conduzione agricola. Dalla Capitanata alla Sicilia si hanno quindi diversi esempi di questi generi di architettura.\nDopo il 1233, l'imperatore fece edificare a Lucera, citt\u00e0 che dal 1223 ospit\u00f2 un importante insediamento musulmano, il suo Palatium sul colle Albano. La struttura originaria presentava una forma a torre con quattro ali disposte attorno ad un cortile quadrato. In una descrizione di epoca moderna, vengono descritti alcuni dettagli dell'edficio superstite da cui si apprende la presenza di ben 32 stanze su due piani, con delle torrette minori a ciascun angolo del quadrilatero. Sul cortile si affacciavano ampi portali e, grazie alla testimonianza di incisioni sempre di epoca moderna, sia le finestre che le aperture avevano decorazioni e fregi di stampo arabo-normanno. All'apice del cortile, in un interessante gioco di archi ogivali disposti ai quattro angoli, la struttura assumeva una forma ottagonale. Gli interni erano ricoperti di breccia corallina, materlale utilizzato anche a Castel del Monte. Nel cortile del Palatium vi \u00e8 la presenza di un pozzo. \nA Foggia, una delle residenze imperiali, aveva fatto costruire un magnifico \"Palatium\", edificato da Bartolomeo da Foggia, su cui vi era un'iscrizione (oggi conservata nel Portale di Federico) che recitava: \"Hoc fieri iussit Federicus Cesar ut urbs sit Fogia regalis sede inclita imp(er)ialis\" (\"Ci\u00f2 comand\u00f2 Federico Cesare che fosse fatto affinch\u00e9 la citt\u00e0 di Foggia divenisse reale e inclita sede imperiale\"). Federico II considerava la Capitanata un luogo ideale anche per la caccia e perci\u00f2 fece costruire altre due importantissime dimore a Foggia. La prima, la \"Domus/Palatium Solaciorum San Laurencii\" o \"Pantani\", in localit\u00e0 Pantano, tra gli attuali quartieri Salice Nuovo, San Lorenzo e Ordona Sud, dove il Guiscardo aveva fatto edificare la chiesa di San Lorenzo in Carmignano, testimonianza visiva, insieme con la \"Regia Masseria Pantano\", della vasta area che occupava la struttura federiciana; essa includeva una residenza signorile, con giardini, vivarium con animali acquatici ed esotici, padiglioni per il solacium. L'altra dimora del grande imperatore era il \"Palatium\" dell'Incoronata, nei pressi dell'omonimo Bosco/Santuario: in merito a questo edificio, testimonianza importante della struttura federiciana \u00e8 la \"Regia Masseria Giardino\", nelle immediate vicinanze della linea ferroviaria Foggia - Potenza; anche questo complesso viene descritto dalle cronache di quel tempo, come tra le dimore pi\u00f9 belle e sontuose dello \"Stupor Mundi\". Sono attualmente in corso nel sottosuolo del centro storico della citt\u00e0 di Foggia, scavi archeologici nell'area in cui sorgeva il \"palatium\" dell'imperatore, finora si \u00e8 in presenza di una notevole presenza di ipogei.\nCastel del Monte, dichiarato Patrimonio Mondiale dell'Umanit\u00e0 dall'UNESCO, sorse su di un'isolata altura nelle campagne di Andria, nei pressi del Monastero di Santa Maria del Monte gi\u00e0 appartenuto al territorio di Trani. E' probabilmente la costruzione pi\u00f9 affascinante voluta dall'imperatore, ma probabilmente ancora incompiuta al momento della sua morte. Dal punto di vista architettonico il castello \u00e8 una sintesi tra le tendenze europee e quelle arabo-musulmane e presenta soluzioni innovative, quali torri sporgenti, feritoie ed elementi anticipatori del gotico.\nIl castello svevo di Trani \u00e8 uno dei pi\u00f9 importanti e meglio leggibili tra i castelli federiciani, malgrado alcune trasformazioni che ne hanno in parte modificato l'assetto originario, caratteristico per la sua cortina sul mare e recentemente restaurato. La pianta del castello \u00e8 quadrangolare con vasto cortile centrale, agli angoli del quadrato di base vi sono quattro torri a pianta quadrata, di cui le due prospicienti il mare sono le minori e conservano ancora l'altezza originaria, mentre le due maggiori verso terra sono state abbassate nel XVI secolo; le pareti esterne della costruzione si presentano composte da grossi blocchi con bugne in forte rilievo, con coronamento a merlatura piana; un muro fortificato, percorribile e dotato di frecciere e di merlatura, cinge l'intero castello e ne evidenzia ulteriormente il perimetro, dando spazio a tre cortili minori esterni; questo antemurale \u00e8 circondato a sua volta da un largo fossato posto in comunicazione col mare.\nAltre fortificazioni importanti sorsero con l'edificazione del Castello di Barletta, risultato architettonico di una serie di successioni al potere, e il Castello Svevo di Porto Recanati, fatto edificare nel 1229 quando Federico ratifica il possesso, da parte di Recanati, delle terre dal Musone al Potenza. Altre strutture fortificate sveve sono conservate a Bari, Bisceglie, Manfredonia, Lucera, Gravina di Puglia, Brindisi, Mesagne, Oria, Termoli, Campi Salentina, ecc.\nVa menzionata la Porta di Capua, che doveva esprimere visivamente la maest\u00e0 imperiale.\nNella citt\u00e0 di Cosenza nel XIII secolo riport\u00f2 il Castello sul colle Pancrazio ad assumere la pi\u00f9 importante funzione difensiva degna del suo antico splendore . Attraverso degli imponenti lavori di ristrutturazione fece ampliare la rocca facendole assumere l\u2019impostazione tipica dei castelli federiciani con impianto rettangolare, torri angolari, camminamenti di ronda merlati e sale voltate. Inoltre il 30 gennaio 1222, alla sua presenza, venne consacrato il Duomo di Cosenza citt\u00e0 a cui volle far dono della preziosa Stauroteca.\nTra gli altri si ricordano il Castello Maniace di Siracusa (dedicato al generale bizantino Giorgio Maniace, principe e Vicario dell'Imperatore di Costantinopoli, i cui discendenti erano imparentati con Federico II tramite la madre Costanza d'Altavilla), tra le pi\u00f9 imponenti opere federiciane, con un grande portale strombato e con un vasto utilizzo di volte a crociera costolonate gotiche; il castello svevo di Augusta; l'imponente fortezza quadrangolare del Castello Ursino a Catania, il castello di Scaletta Zanclea e la Torre di Federico II a Enna, con grandiose volte a ambrello costolonate gotiche e la caratteristica forma ottagonale, sebbene quest'ultima struttura fu ultimata all'epoca di Manfredi. Numerose anche le residenze imperiali di campagna, come il palatium della Targia. Per l'architettura religiosa importanti esempi sono quelli legati ai cavalieri teutonici come la chiesa di Santa Maria Alemanna a Messina, la Basilica del Murgo a Lentini, la chiesa di San Nicola ad Agrigento, la chiesa di Sant'Andrea a Buccheri e la cappella sveva del palazzo arcivescovile di Siracusa. Altre costruzioni di carattere religioso comprendono edifici cavallereschi e architetture cistercensi diffuse in tutta l'Italia meridionale.\nAntenati e discendenti.\nLe mogli di Federico e i suoi figli legittimi e naturali.\nFederico ebbe tre mogli e diverse relazioni.\nLa prima moglie fu Costanza d'Aragona e, come per ogni grande regnante, l'unione fu frutto di un preciso progetto diplomatico del tutore imperiale papa Innocenzo III. Costanza, infatti, era gi\u00e0 alle seconde nozze ed era di circa dieci anni pi\u00f9 anziana del quattordicenne Federico.\nSpentasi Costanza, Federico, probabilmente adottando la medesima politica e mantenendo l'avallo papale, si un\u00ec in matrimonio prima con Jolanda (o Isabella) di Brienne e poi, morta questa, con Isabella d'Inghilterra.\nMa fu Bianca Lancia probabilmente il vero amore dell'imperatore. Di Bianca, appartenente alla famiglia dei Lancia (o Lanza), molto in vista nella corte di Federico, non sono rimaste notizie storiche e la stessa sincerit\u00e0 del sentimento dell'imperatore fu messa spesse volte in discussione da alcuni critici. Comunque \u00e8 certo che da questa unione, forse tramutata in matrimonio negli ultimi anni di vita, nacque a Venosa Manfredi di Sicilia, il figlio prediletto di Federico. Suo figlio naturale fu anche Enzo.\nFra mito e leggenda.\nL'intensa attivit\u00e0 politica e militare, l'innovazione portata nella sua legislazione del regno di Sicilia, l'interesse per scienze e letteratura fecero di Federico un personaggio mitico, talvolta attirando una serie di leggende che in parte resistettero alla sua scomparsa. L'amicizia praticata nei confronti degli arabi (ebbe a lungo una Guardia personale costituita da guerrieri arabi, e lui stesso parlava correntemente tale lingua) unitamente alla lotta contro il papa Gregorio IX, che arriv\u00f2 perfino a definirlo anticipatore dell'Anticristo, fecero crescere attorno a lui un alone di mistero e di leggenda.\nI ghibellini vedevano in lui il \"Reparator Orbis\", il sovrano illuminato che avrebbe punito i preti indegni e restaurato la purezza della Chiesa.\nLa propaganda guelfa invece lo defin\u00ec come un ateo, autore del libro \"De tribus impostoribus\" o un eretico epicureo (Dante stesso lo cit\u00f2 nel girone degli eretici vicino a Farinata degli Uberti), o addirittura come un convertito all'Islam.\nFu forse il suo essere stato definito l'Anticristo (o il suo anticipatore, secondo la tradizione profetica derivata da Gioacchino da Fiore) a dare origine, dopo la sua morte, alla leggenda di una profezia secondo la quale egli sarebbe ritornato dopo mille anni. Federico fu definito l'Anticristo anche in virt\u00f9 di una leggenda medievale che sosteneva che questo sarebbe nato dall'unione fra una vecchia monaca e un frate: si diceva infatti che il padre Enrico VI in giovent\u00f9 aveva pensato di intraprendere la vita monastica, mentre Costanza d'Altavilla aveva 40 anni quando partor\u00ec Federico e prima del matrimonio, contratto all'et\u00e0 di 32 anni, sarebbe vissuta in un convento. Tale leggenda si collega anche al personaggio di Fra Pacifico, al secolo Guglielmo Divini, il quale, prima di divenire uno dei pi\u00f9 intimi compagni di Francesco d'Assisi, fu cavalier servente di Costanza, alla quale fu legato da un amore segreto il cui frutto potrebbe essere stato proprio Federico.\nNaturalmente la sua morte non poteva non dar origine a leggende. Si narra che una volta gli fu fatta una profezia riguardante la sua morte: egli sarebbe deceduto in un paese contenente la parola \"fiore\". Per questo Federico II evit\u00f2 di frequentare Florentia (Firenze), ma non sapeva che nell'agro dell'odierna Torremaggiore si ergeva un borgo di origine bizantina, chiamato appunto Castel Fiorentino; le sue rovine, affioranti da una collina detta dello Sterparone (205\u00a0m), ancora testimoniano la presenza di alcuni locali, di una torre di avvistamento e della Domus (palazzo nobiliare) all'interno della quale mor\u00ec Federico il 13 dicembre 1250.\nLa stessa leggenda racconta pure che, secondo la profezia, egli non solo sarebbe morto appunto \"sub flore\", ma anche nei pressi di una porta di ferro. Secondo la tradizione, riavutosi leggermente dal torpore, Federico chiese alle guardie che lo vegliavano dove si trovasse e dove portasse una porta chiusa che stava vedendo dal proprio letto. Quando la guardia gli rispose che si trovava a Castel Fiorentino e che quella porta, murata dall'altra parte, non era che un vecchio portone di ferro, l'imperatore sospir\u00f2: \u00abEcco che \u00e8 giunta dunque la mia ora\u00bb, ed entr\u00f2 in agonia.\nAppellativi.\nFederico veniva definito \"Stupor mundi\" (meraviglia del mondo).\nDai suoi coevi fu detto anche \"Puer Apuliae\" (\"Fanciullo di Puglia\" anche se all'epoca il termine aveva un significato pi\u00f9 generico e indicava indistintamente il sud, quindi \"bambino del sud\").\nMedia.\nLetteratura.\nFra Salimbene de Adam, nella sua \"Chronica\", una delle fonti storiche pi\u00f9 interessanti per il secolo XIII, parla anche delle opere da lui scritte, andate tutte perdute. Tra queste, si segnalano i \"XII scelera Friderici imperatoris\", opera che doveva avere carattere polemico, essendo servita anche come opuscolo di propaganda anti-imperiale, dopo la sconfitta di Vittoria nel 1248. Nella \"Chronica\" Federico II \u00e8 dipinto come uomo avaro, che combatt\u00e9 la Chiesa solo perch\u00e9 voleva impadronirsi dei beni ecclesiastici. E la stessa \"Chronica\" \u00e8 ricca di aneddoti, per lo pi\u00f9 negativi, riguardanti episodi della vita di questo imperatore.\nAnche Dante nella \"Commedia\" menziona Federico II ben cinque volte: tre nell\"Inferno\", una nel \"Purgatorio\" e una nel \"Paradiso\":\nAraldica.\nLa prima o, comunque, una delle prime figure araldiche adottate dagli Hohenstaufen per le proprie insegne fu quella del leone, o, meglio, dei leoni passanti, poich\u00e9, in seguito a evoluzioni e implementazioni degli elementi componenti l'arme staufica, il numero degli animali araldici fu fissato a tre. Essi, di smalto nero o, in alternativa, rosso, erano disposti in palo in campo d'oro o, in talune versioni, d'argento.\nA rappresentare la dignit\u00e0 imperiale degli Staufen, fu introdotta, poi, un'ulteriore insegna, ovvero un'aquila al volo abbassato di nero posta in campo d'oro o d'argento, con il primo metallo che fin\u00ec con il prevalere sul secondo: siffatta arme doveva esprimere la continuit\u00e0 tra l'Impero romano e l'Impero germanico.\nL'aquila costitu\u00ec \u00abuna vera e propria impresa personale\u00bb per Federico II: molteplici, difatti, sono le rappresentazioni del rapace nell'iconografia legata all'imperatore siciliano. Indicative, al riguardo, sono le numerose aquile, diversamente scolpite, poste a ornamento di mura o altri elementi architettonici, rinvenibili negli \"edifici federiciani\", come nel caso del castello di Barletta. Particolarmente significative, inoltre, appaiono le opere che riproducono l'aquila nell'atto di straziare, con i propri artigli, altri animali, come serpenti o lepri, deputati a rappresentare i nemici dell'Impero. Esemplificativa, in tal senso, \u00e8 l'edicola sovrastante l'ingresso principale del Castello Ursino di Catania: la scultura posta al suo interno riproduce un'aquila che tiene tra gli artigli una lepre esanime.\nAltrettanto emblematici, sia \u00abper le varie tipologie di figura dell'aquila che vi campeggiano con superba eleganza\u00bb, sia perch\u00e9 concepiti con intenti celebrativi dell'immagine dello stupor mundi, sono \u00abgli stupendi cammei\u00bb, che, nella prima met\u00e0 del XIII secolo, furono realizzati in tutto il regno di Sicilia. In tali manufatti artistici di pregevole fattura, le aquile sono cesellate \u00abcon straordinario gusto per i particolari naturalistici\u00bb.\nAnche la monetazione d'et\u00e0 federiciana non manca di coni recanti l'effige dell'aquila, che fu presente in numerose emissioni di tar\u00ec, denari e augustali. Il disegno non fu sempre il medesimo, si passa da esemplari con aquile stilizzate, ad aquile che, invece, assumono sembianze pi\u00f9 naturali, aggressive e dinamiche: quest'ultimo \u00e8 il caso degli augustali: battute presso le zecche di Brindisi e Messina, tali monete recavano, sul recto, l'immagine dell'imperatore siciliano, mentre, sul verso, un'aquila sorante con la testa volta verso la sinistra araldica. La posizione della testa, in particolare, fu variabile e, a seconda delle emissioni, si ritrovano, infatti, monete con aquila rivoltata e altre no; cos\u00ec come \u00e8 possibile rinvenire sia esemplari con aquila senza corona, sia esemplari con aquila coronata. Relativamente alle coniazioni tedesche, invece, \u00e8 possibile citare un'emissione del XIII secolo, sulla quale compare raffigurato, a cavallo, l'imperatore con corona, vessillo e scudo: su quest'ultimo campeggia la figura dell'aquila.\nQuanto agli smalti dello stemma, Giovanni Antonio Summonte, nell\"Historia della Citt\u00e0 e Regno di Napoli\", riferendo in merito all'arme di Federico II, non manca di specificare che egli \u00abport\u00f2 il Campo d'oro, e l'Aquila nera\u00bb. Inoltre, \u00e8 possibile asserire che nelle miniature, coeve o meno, raffiguranti lo stupor mundi, l'oro per il campo degli scudi rappresentasse la norma. Parimenti, d'oro all'aquila di nero era il drappo dei vessilli dispiegati \u00abdagli armati di Federico II\u00bb, durante la sesta crociata, o dalla flotta siciliana, durante la battaglia del Giglio.\nAlla luce della rilevanza attribuita alla figura dell'aquila da Federico II, \u00e8 lecito sostenere che fu proprio durante il regno dello stupor mundi che detta figura si attest\u00f2, in via definitiva, \u00abcome distintivo araldico dell'Impero per eccellenza\u00bb, finendo, in questo modo, con il sopravvivere alla stessa estinzione della dinastia staufica e andando a contraddistinguere tutti i successivi sovrani assurti alla carica imperiale.\nDirettamente connessa all'avvento della dinastia staufica sul trono siciliano, sebbene le diverse fonti non concordino in merito al sovrano che l'introdusse, fu l'adozione, quale nuova insegna reale, dell'aquila al volo abbassato di nero, che, posta in campo d'argento, entr\u00f2 a far parte dei segni distintivi del regno di Sicilia. Tale arme, dunque, fu derivata dall'originaria insegna imperiale: l'argento del campo, che pu\u00f2 essere considerato una brisura rispetto all'oro dello stemma dell'Impero, and\u00f2, infatti, a rappresentare la dignit\u00e0 reale, in contrapposizione al campo aureo, rappresentativo, invece, della dignit\u00e0 imperiale.\nSecondo una tesi consolidata, l'iniziativa di fissare l'argento per il campo dell'arme detta di \"Svevia-Sicilia\" sarebbe da attribuire a Manfredi, stando a quanto riportato da altri autori, invece, \u00e8 gi\u00e0 con Federico II che l'aquila siciliana comincia ad assumere identit\u00e0 e peculiarit\u00e0 proprie, che la differenziano dall'arme imperiale. In base a tale ipotesi, infatti, il puer Apuliae avrebbe adoperato, accanto allo stemma con l'aquila di nero in campo d'oro, anche una versione dell'insegna, che, per l'appunto, doveva rappresentare la dignit\u00e0 reale, dove il campo dello scudo non era d'oro, bens\u00ec d'argento. Nel caso in cui una simile eventualit\u00e0 fosse incontrovertibilmente verificata, essa potrebbe configurarsi come la traslazione in termini simbolici di una contingenza di carattere politico; ovvero la pretesa esercitata dal papato, nei confronti di Federico II, di mantenere una formale e sostanziale separazione giuridica tra Impero e Regno, cosa che, attraverso l'assunzione di impegni solenni, lo stupor mundi \u00abaveva ripetutamente dovuto riconoscere (anche se, di fatto, aveva cercato di eludere [\u2026])\u00bb, onde non attuare \u00abquella \"unio regni ad imperium\" che la Chiesa considerava inammissibile\u00bb.\nA Federico II, inoltre, \u00e8 attribuito l'utilizzo, quale insegna per l'Impero, dell'aquila bicipite di nero in campo d'oro. In particolare, fu il benedettino e cronista inglese Matteo Paris a riportare, nella sua maggiore opere, la \"Chronica Majora\", miniature recanti l'aquila a due teste associata a Federico II. Altri autori, per\u00f2, sono scettici riguardo all'effettiva adozione della figura dell'aquila bicipite da parte di Federico II, ritenendo che l'introduzione di tale effigie per l'arme imperiale sia avvenuta solo in epoca successiva.\nUn particolare stemma, infine, \u00e8 associato a Federico II, in alcune riproduzioni pubblicate in due importanti opere storiografiche: \"Descrittione del Regno di Napoli\", di Scipione Mazzella, e \"Historia della Citt\u00e0 e Regno di Napoli\", di Giovanni Antonio Summonte. In detti stemmi, l'aquila (nel primo caso \u00e8 monocipite e funge da supporto esterno, nel secondo caso \u00e8 bicipite ed \u00e8 caricata sul campo dello stemma) reca in cuore uno scudo o uno scudetto (a seconda del caso), il quale, con capo troncato cuneato da parte a parte, \u00e8 interzato in palo, con, nel primo terziere, tre pigne, nel secondo, tre leoni passanti (ovvero l'arme di Svevia), e, nell'ultimo, la croce di Gerusalemme. Quest'ultima, in particolare, entr\u00f2 a far parte delle insegne federiciane in seguito alle nozze con Jolanda di Brienne e all'acquisizione, da parte dello stupor mundi, del titolo di Re di Gerusalemme."}
{"id": "1913", "revid": "1632387", "url": "https://it.wikipedia.org/wiki?curid=1913", "title": "Football americano", "text": "Il football americano (in inglese \"American football\", negli Stati Uniti \"football\" e, per gli anglofoni fuori dal Nordamerica \"gridiron football\") \u00e8 uno sport di squadra originario degli Stati Uniti, paese nel quale \u00e8 l'attivit\u00e0 agonistica pi\u00f9 popolare e seguita dagli anni settanta del XX secolo. Infatti, secondo una ricerca, la National Football League risultava essere, nel 2013, il campionato professionistico con il pi\u00f9 alto numero di presenze negli stadi al mondo: spettatori a partita.\nDerivato dal rugby, di cui all'origine mutu\u00f2 parte delle regole e da cui differisce in diversi aspetti del gioco e dell'equipaggiamento dei giocatori, rispetto alla disciplina di provenienza prevede alcune protezioni per limitare i danni causati ai suoi praticanti dagli urti con gli avversari e il terreno.\nCaratteristiche.\nLe partite vengono disputate da due squadre composte da undici giocatori con un numero pressoch\u00e9 illimitato di cambi di giocatori a causa dei tanti ruoli presenti, dal quarterback al running back, e hanno una durata di 60 minuti di tempo semi effettivo suddivisi in quattro tempi da 15' e con un intervallo di 15' fra il secondo e terzo tempo.\nUn ruolo importante nell'economia del gioco lo ricopre il quarterback che con i suoi lanci \"smarcanti\" fornisce passaggi vincenti verso i colleghi diretti a meta, definita touchdown in lingua inglese.\nLa filosofia di fondo del football americano \u00e8 quella della conquista del territorio: avanzando a pi\u00f9 riprese sulle \"linee di yards\" (0,9144\u00a0m) posizionate trasversalmente rispetto ai lati lunghi del campo, le squadre cercano di raggiungere il punto di meta situato nella zona avversaria per posizionarvi la palla e mettere a segno cos\u00ec il colpo decisivo del touchdown.\nCampionati di questa specialit\u00e0 si svolgono in varie parti del mondo. Negli USA, dove dal 1922 \u00e8 attiva per i professionisti la National Football League (e dal 1906 la NCAA per i campionati universitari), il culmine della stagione, articolata appunto su campionati di lega che promuovono dopo una serie di \"play-off\" due squadre finaliste, coincide con l'annuale incontro del Super Bowl che assegna il \"Vince Lombardi Trophy\". Questa partita, sempre molto attesa, decide qual \u00e8 la compagine \"principe\" della stagione e viene disputata solitamente fra la fine di gennaio e i primi di febbraio.\nOltre alla versione con 11 giocatori vi sono anche altre versioni, la pi\u00f9 popolare \u00e8 il football a 8 giocato da professionisti su campi pi\u00f9 corti rispetto a quelli del football a 11, la lega pi\u00f9 popolare \u00e8 la Arena Football League che viene giocata in palazzetti dello sport al coperto.\nIn Canada \u00e8 diffuso il football canadese che viene giocato da squadre composte da 12 giocatori.\nIn Europa, il football americano \u00e8 regolato dalla EFAF (European Federation of American Football) e che organizza due competizioni: l'Eurobowl e l'EFAF CUP. \u00c8 stata inoltre presente in Europa la NFL Europe, emanazione della NFL americana, formata al 90% da atleti USA in forza a franchigie NFL, e cessata nel 2007. In Italia dopo la FIAF (Federazione Italiana American Football), espulsa per debiti dal CONI nell'ottobre del 2000, nacquero due federazioni concorrenti, la FIDAF affiliata al CONI e la NFLI, la quale \u00e8 stata disciolta nel 2008. Il primo campionato italiano si svolse nel 1980.\nIn anni recenti notevoli sviluppi e progressi tecnici sta avendo il football americano femminile; il football americano non \u00e8 disciplina olimpica, ma quest'attivit\u00e0 atletica \u00e8 nel programma dei World Games.\nStoria.\nNegli Stati Uniti.\nGli Stati Uniti diffusero il rugby a 15 che in progressiva evoluzione, dopo notevole modifica delle regole di gioco, origin\u00f2 il football.\nNel 1861 un primo rudimentale regolamento di football venne adottato da alcune squadre scolastiche e universitarie di Boston e circondario; il 6 novembre 1869 la partita tra le squadre universitarie di Rutgers e Princeton diede inizio a un periodo nel quale il gioco si diffuse molto nelle universit\u00e0; non tutte le squadre adottavano lo stesso regolamento, ma a partire dal 1873 si svolsero riunioni di allenatori e giocatori per studiare l'unificazione del regolamento.\nNel 1880 Walter Camp introdusse la regola dello schieramento ossia \"scrimmage\" (letteralmente \"zuffa, mischia\") per iniziare ogni azione di gioco e nel 1883 introdusse la regola degli 11 giocatori attivi per ogni squadra nel campo da gioco. Nel 1892 si organizzarono le prime squadre professioniste nelle quali divent\u00f2 celeberrimo l'amerindo Jim Thorpe, gi\u00e0 pluricampione olimpico di atletica e grande giocatore di baseball; nel 1903, con la costruzione dello stadio di Harvard, inizi\u00f2 l'edificazione dei grandi stadi universitari che tuttora sono tra i pi\u00f9 grandi degli Stati Uniti, superando talvolta la capienza di 100.000 spettatori, come lo stadio Michigan di Ann Arbor, Michigan (Universit\u00e0 del Michigan) o il Neyland Stadium di Knoxville, Tennessee (Universit\u00e0 del Tennessee).\nNel 1905 a causa del regolamento ancora non ben definito durante le gare morirono 18 atleti e altri 150 restarono feriti: il football fu denunciato da molti rappresentanti del Congresso statunitense e dovette intervenire personalmente il Presidente Theodore Roosevelt che convoc\u00f2 i dirigenti delle varie organizzazioni per imporre la modifica del regolamento di gioco. Il 12 gennaio 1906 a New York i delegati di 28 universit\u00e0, collegi e accademie militari costituirono un comitato, che poi divenne la National Collegiate Athletic Association, quindi modificarono il regolamento adottando molte nuove regole tra le quali quella principale del passaggio in avanti, ma non bast\u00f2 poich\u00e9 nel 1910 morirono nelle partite ancora altri 11 atleti e si resero necessarie ulteriori modifiche negli anni successivi. Tuttora l'impatto frequente, tra atleti veloci e possenti, procura danni permanenti a molti giocatori professionisti quindi si stanno cercando modifiche al regolamento di gioco.\nNel 1920 Jim Thorpe, che gi\u00e0 da giocatore aveva fondato la squadra professionista \"Indians\", fu il principale artefice della fondazione dell'American Professional Football Association, che nel 1922 divent\u00f2 National Football League, dirigendola come primo presidente. Nel corso degli anni furono fondate altre leghe, ma i dirigenti si accordarono per unire le risorse finanziarie e dare sempre maggiore impulso alla NFL. Dal 2007 al 2012 \u00e8 stata attiva anche la United Football League.\nDagli anni '70 del XX secolo il football \u00e8 diventato l'attivit\u00e0 atletica pi\u00f9 praticata e popolare negli Stati Uniti: fatto significativo poich\u00e9 in questa nazione sono praticati tutti i giochi e le scuole statali offrono anche ai bambini della scuola primaria la possibilit\u00e0 di praticare football usufruendo di campi, equipaggiamenti e allenatori grazie al programma nazionale del Dipartimento dell'Istruzione degli Stati Uniti che considera l'atletismo essenziale per la formazione civica e culturale di tutti i cittadini.\nNel febbraio del 2019 prese il via la stagione inaugurale della Alliance of American Football (AAF), una nuova lega professionistica ideata dal regista Charlie Ebersol e dall'ex dirigente di numerose franchigie della NFL Bill Polian. Il 17 aprile 2019, dopo appena due mesi di attivit\u00e0, la AAF dichiar\u00f2 bancarotta e fu soppressa.\nIn Italia.\nIn Italia la prima partita di football si svolse a Genova il 27 novembre 1913 quando si affrontarono le squadre della USS Connecticut e della USS Kansas, due delle quattordici navi della Great White Fleet americana temporaneamente attraccate nel porto ligure nel corso di una crociera di esercitazione nel Mar Mediterraneo. La USS Connecticut ebbe la meglio con il punteggio di 17-6.\nDopo quella sporadica apparizione, il football americano torn\u00f2 in Italia durante la seconda guerra mondiale a Firenze il 1\u00ba gennaio 1945 davanti a 25.000 spettatori: il trofeo in palio fu chiamato \"Spaghetti Bowl\" e il risultato fu \"5\u00ba army\" 20 - \"12\u00ba air force\" 0. In realt\u00e0 gi\u00e0 il 23 novembre 1944 si svolse a Bari una partita tra militari statunitensi davanti a 5.000 spettatori: il trofeo in palio fu chiamato \"Bambino Bowl\" e il risultato fu \"Technical School\" 13 - \"Playboys\" 0; si tratt\u00f2 per\u00f2 di touch football, la versione giocata senza le protezioni, n\u00e9 blocchi, n\u00e9 placcaggi. Il football a differenza del baseball, pure diffuso da militari statunitensi nello stesso periodo, non fu subito praticato da un buon numero di squadre a causa del costo elevato dell'equipaggiamento di protezione dei giocatori.\nComunque le poche squadre esistenti, pur non potendosi organizzare per un campionato, giocando periodicamente con le squadre di militari statunitensi delle basi NATO svilupparono la qualit\u00e0 tecnica del loro gioco. Nel 1972 il dirigente sportivo Bruno Beneck, il rugbista gi\u00e0 nazionale azzurro Marco Bollesan e alcuni altri fondarono la Federazione Italiana Football Americano ma per diversi problemi il progetto non prese corpo, mentre nel 1979 Bruno Beneck, Gianfranco Calistri e Marcello Loprencipe, uno dei primi giocatori italiani di football, fondarono la Lega Italiana Football; nel 1981 Giovanni Colombo organizz\u00f2 l'Associazione Italiana Football Americano e successivamente i dirigenti di L.I.F. e AIFA, inizialmente rivali, si accordarono.\nIl primo campionato italiano, organizzato dalla L.I.F., si svolse dal 19 luglio al 21 settembre 1980 nello stadio Vince Lombardi di Castel Giorgio, cittadina in provincia di Terni il cui sindaco Giuseppe Calistri si adoper\u00f2 per la promozione del football americano in Italia, tra le squadre di Gladiatori Roma, Lupi Roma, Diavoli Milano e Tori Torino (tutte squadre di Roma che si diedero nomi di altre citt\u00e0 per dare all'evento un \"aspetto pi\u00f9 ampio\"). La prima partita della nazionale si svolse il 14 giugno 1981 nello stadio Vince Lombardi e il risultato fu Italia 0 - Germania 12; nel 1983 la nazionale azzurra vinse il primo campionato europeo che si disput\u00f2 nello stadio Vince Lombardi e nel 1987 in Finlandia il Blu Team divent\u00f2 il Dream Team andando a vincere un'edizione del Campionato Europeo agguerritissima. Il Dream Team sconfisse inglesi e tedeschi che contavano tra le loro file numerosi giocatori con passaporto americano, vincendo senza favori del pronostico in un rocambolesco finale all'ultimo secondo. La prestazione dei giocatori di quella nazionale fu riconosciuta dal Presidente della Repubblica l'anno dopo in una cerimonia ufficiale a Roma. Nomi come Ricci - Bottaro - Mutti (P&amp;M) - Olivetto si inserirono nella storia del football italiano con quella impresa non ancora ripetuta.\nNel 1987 Gianantonio Arnoldi divent\u00f2 presidente dell'AIFA e diede un nuovo assetto ai campionati nazionali, che comprendevano 100 societ\u00e0; inoltre cambi\u00f2 la denominazione federale da AIFA in FIAF e l'associ\u00f2 al CONI nel 1988. Attualmente l'NFL Italia (NFLI) non regolamenta pi\u00f9 i campionati nazionali di football e dopo 5 anni di attivit\u00e0 ha fatto posto alla FIDAF (Federazione Italiana di American Football) quest'ultima riconosciuta dal CONI il 17 dicembre 2010.\nIl primo campionato mondiale di football americano, senza i migliori professionisti, si svolse a Palermo dal 24 giugno al 4 luglio 1999: in finale il Giappone s'impose sul Messico 6-0 dopo tempi supplementari. Il secondo campionato mondiale, ancora senza i migliori professionisti, si disput\u00f2 a Hanau, citt\u00e0 tedesca, nel 2003 e in finale, come nella prima edizione, la nazionale giapponese super\u00f2 quella messicana 34-14.\nIl gioco.\nCampo.\nIl campo di gioco regolamentare \u00e8 lungo pi\u00f9 le 2 aree di meta (end zone) di ciascuna, per una lunghezza totale di , e largo ; la lunghezza \u00e8 scandita da una doppia serie di tacche nella parte centrale, chiamate \"hashmarks\". Le misurazioni statistiche delle azioni di gioco, pertanto, sono espresse in yard.\nIl fondo pu\u00f2 essere sia in erba naturale che sintetica.\nAlle due estremit\u00e0 sono situate le due porte, a forma di Y, che servono per i calci piazzati: in tutti i campionati l'altezza dal suolo della traversa della porta \u00e8 di , mentre lo spazio fra i pali \u00e8 largo nella NFL e nella NCAA, e nel campionato delle high school (la scuola secondaria); l'altezza minima dei pali dall'angolo con la traversa \u00e8 di .\nPallone.\nIl pallone ovale (sferoide prolato), di cuoio o gomma, \u00e8 pi\u00f9 piccolo e affusolato di quello utilizzato nel rugby, con una forma simile alla vesica piscis ed \u00e8 lungo 28\u00a0cm con circonferenza al centro di circa 56\u00a0cm; il peso \u00e8 di circa . Le minori dimensioni, la forma e la presenza di una cucitura esterna per agevolare la presa delle dita, sono giustificate dal fatto che, contrariamente al rugby, il gioco consente ed anzi incoraggia il passaggio in avanti di precisione che richiede il lancio con una sola mano. In questo modo infatti il quarterback \u00e8 in grado di applicare al pallone una rotazione (\"spin\") che consente al pallone stesso di compiere una traiettoria stabile con la punta sempre nella direzione del moto, e il pallone, grazie alle punte, penetra meglio l'aria. In alcuni campionati, il pallone regolamentare \u00e8 provvisto di due strisce bianche verniciate in prossimit\u00e0 delle punte, al fine di evidenziare l'effetto dato nel lancio.\nGiocatori.\nSi gioca in 11 atleti contro altri 11 attivi in campo; le squadre dei campionati professionistici hanno a disposizione, seduti sulle apposite panchine, circa 50 giocatori poich\u00e9 esistono 3 tipi di squadre per specifiche azioni di gioco, e le riserve: l\"'offensive team\" cio\u00e8 gli attaccanti, il \"defensive team\" cio\u00e8 i difensori, e gli \"special team\" cio\u00e8 le squadre speciali che entrano in campo per i calci (una calcia e poi difende, l'altra riceve e poi attacca).\nTempo.\nUna partita \u00e8 divisa in 4 quarti da 15 minuti di tempo semi-effettivo (la durata dei quarti pu\u00f2 variare relativamente alle categorie dei campionati).\nIl cronometro viene fermato:\nAzioni.\nSi inizia con un calcio, \"kick off\" in lingua inglese, eseguito dalla linea delle proprie 35 yard da una delle due squadre (fino al 2010 era dalle 30 yard ma nel 2011 la posizione del pallone \u00e8 stata cambiata). Il kick off si ripete all'inizio del secondo tempo, cio\u00e8 all'inizio del terzo quarto. I compagni del giocatore che esegue il calcio devono essere in posizione arretrata rispetto al pallone, al momento del calcio stesso: quando il pallone calciato ha percorso almeno 10 yard pu\u00f2 essere preso e giocato da un qualsiasi atleta della squadra che calcia. Questa limitazione non vale per la squadra ricevente, che pu\u00f2 recuperare il pallone in qualsiasi momento dopo il calcio.\nIl gioco riprende dal punto in cui il pallone \u00e8 stato fermato e la squadra che ha conquistato il possesso di palla giocher\u00e0 in attacco. La squadra attaccante ha 4 \"tentativi\" (\"down\" in lingua inglese) per avanzare almeno di 10 yard, segnalate a bordo campo da una catena con due pali indicatori all'estremit\u00e0. Durante ogni \"down\" la squadra in attacco pu\u00f2 effettuare un solo passaggio in avanti che superi la \"linea di scrimmage\" (la linea virtuale parallela al lato corto del campo, dov'era posizionata la palla all'inizio dell'azione) mentre pu\u00f2 effettuare retropassaggi senza limitazioni.\nPer questo motivo la palla viene affidata al regista offensivo, il \"quarterback\", che sceglie se lanciare il pallone in avanti a un ricevitore o affidarlo ad un corridore che penetra di forza in un varco aperto nella difesa avversaria dai suoi compagni di squadra (il cosiddetto \"rush\"). Un \"down\" termina quando l'arbitro fischia la fine dello stesso ossia nei seguenti casi:\nNel caso in cui la squadra attaccante non riesca a superare le 10 yard dopo avere giocato anche il quarto down, la squadra che difende va in attacco e il gioco riprende nella posizione in cui si trova la palla. Superando le 10 yard si ottiene un \"primo down\" (\"first down\"), cio\u00e8 il primo di 4 ulteriori tentativi sino al superamento delle successive 10 yard con il pallone, al conseguimento di un touchdown o di un altro genere di segnatura.\nLa realizzazione di una meta, il \"touchdown\", vale 6 punti e d\u00e0 diritto a una \"conversione\" o \"trasformazione\" (\"extra point\" in lingua inglese); questa pu\u00f2 essere da 1 punto se il pallone \u00e8 calciato in mezzo ai pali con i piedi da una linea posta a 3 yard dalla \"end zone\", o da 2 punti se il pallone \u00e8 portato in meta con una corsa o con un lancio. Quest'ultime possibilit\u00e0, pur garantendo un punto in pi\u00f9, hanno una minore probabilit\u00e0 di successo della prima (elevatissima); per questo vengono usate tipicamente solo quando il punto aggiuntivo pu\u00f2 fare la differenza tra vittoria e pareggio (con conseguente tempo supplementare) o tra sconfitta e pareggio.\nDopo un touchdown si riprende con un calcio (\"kick off\") da parte della squadra che ha segnato. Questo fa s\u00ec che la successiva azione di attacco passi alla squadra che ha subito il touchdown.\nAltri modi per segnare punti sono:\nIl calcio di allontanamento, \"punt\" in lingua inglese, si esegue generalmente al quarto tentativo di attacco quando, verosimilmente, non si ha la possibilit\u00e0 di raggiungere il \"primo down\" ottenendo cos\u00ec di far ripartire in attacco la squadra avversaria da una posizione pi\u00f9 arretrata. A ricevere il calcio ci sar\u00e0 un giocatore della squadra che andr\u00e0 ad attaccare nelle prossime azioni. Esso pu\u00f2 ricevere il pallone e correre verso la end zone a suo rischio e pericolo (dal momento che la squadra del punt avanza per placcare il giocatore o cercare magari di fargli fare un fumble), oppure chiamare un \"fair catch\" che consiste nel chiamare una presa al volo della palla, e questo giocatore \u00e8 autorizzato a farla senza che gli avversari lo possano placcare. Ovviamente non pu\u00f2 correre verso la end zone avversaria e quindi il gioco riprender\u00e0 dal punto in cui ha ricevuto il pallone. Se la palla finisce nella end zone l'azione ripartir\u00e0 dalla venticinquesima yard (touchback).\nPrima di ogni azione attacco e difesa si riuniscono in raggruppamenti, detti \"huddle\", quindi il quarterback comunica lo schema da adottare. Le sostituzioni sono illimitate; le vistose protezioni e un severo regolamento, applicato dai ben sette arbitri, annullano la violenza gratuita (ad esempio interferenze vistose nei passaggi o placcaggi illegali o trattenute) stroncandone ogni accenno con penalit\u00e0, segnalate dagli arbitri lanciando un fazzoletto giallo (\"yellow flag\") a terra, che consistono in perdita di terreno (solitamente 5 o 10 yard e 15 yard per falli personali, che rendono pi\u00f9 difficile guadagnare abbastanza terreno per ottenere un \"first down\").\nPer comprendere l'essenza di questo gioco si pu\u00f2 considerare il motto di alcuni famosi allenatori: \"Gli attacchi fanno vendere i biglietti e le difese fanno vincere le partite\".\nFootball nei media.\nCinema.\nIl football ha un ruolo importante in trame di molte pellicole: solo negli Stati Uniti oltre 70 film prodotti nel secolo 1914-2014. Tra i titoli pi\u00f9 famosi, ricordiamo:\nTelevisione.\nIn USA il football \u00e8 lo sport pi\u00f9 trasmesso per due motivi fondamentali. In primo luogo \u00e8 il pi\u00f9 segu\u00ecto e quindi garantisce un notevole introito dagli inserzionisti pubblicitari (il movimento di affari si calcola in miliardi di dollari); in secondo luogo, essendo un gioco \"esplosivo\" caratterizzato da azioni brevi e veloci separate da periodi pi\u00f9 o meno lunghi di pausa con il cronometro bloccato, si presta meglio di altri all'inserzione di un gran numero di brevi spot pubblicitari durante le pause di gioco. Da ormai da molti anni la finale NFL si conferma la trasmissione annuale pi\u00f9 seguita negli Stati Uniti.\nIn Italia nel 1981 Canale 5 fu la prima emittente a trasmettere in diretta una partita di NFL presentata da Mike Bongiorno e commentata da Marco Lucchini; Guido Bagatta fu poi il telecronista nel commentare tutte le altre partite, compresi 10 Super Bowl in diretta.\nPer la televisione sono stati prodotti numerosi film e serie a episodi; di football si sono occupati anche i manga e gli anime con la serie \"Eyeshield 21\". Il Super Robot Diapolon, protagonista della serie anime \"UFO Diapolon - Guerriero spaziale\" (1976), \u00e8 modellato sulla figura del giocatore di football americano e utilizza un'arma a guida di pallone ovale. Il robot stesso, in sostanza, \u00e8 una sorta di corazza cibernetica che protegge il \"pilota\" ingigantito al suo interno. \nRicordiamo anche le serie:\nfilm:"}
{"id": "1914", "revid": "599013", "url": "https://it.wikipedia.org/wiki?curid=1914", "title": "Fase", "text": ""}
{"id": "1916", "revid": "228587", "url": "https://it.wikipedia.org/wiki?curid=1916", "title": "Foro", "text": ""}
{"id": "1917", "revid": "124637799", "url": "https://it.wikipedia.org/wiki?curid=1917", "title": "Fiore delle angiosperme", "text": "Il fiore delle Angiosperme \u00e8 formato da \"pezzi fiorali\" con diversa struttura e funzione, derivanti dalla modificazione di foglie. L'elevata posizione filogenetica delle Angiosperme si manifesta con la grande variabilit\u00e0 delle strutture fiorali, che da Linneo in poi costituiscono il pi\u00f9 importante carattere sistematico per la loro classificazione\nDescrizione.\nL'asse fiorale, corrispondente alla porzione terminale del fusto, \u00e8 detto ricettacolo o talamo e si presenta pi\u00f9 o meno espanso in larghezza e generalmente poco allungato, con nodi molto ravvicinati. Nei gruppi pi\u00f9 primitivi (come le Magnoliaceae) i pezzi fiorali s'inseriscono a spirale sul ricettacolo, nelle altre Angiosperme in \"verticilli\" formati da elementi inseriti alla medesima altezza.\nUno o pi\u00f9 verticilli di pezzi fiorali dello stesso tipo formano una \"parte del fiore\". Il fiore completo \u00e8 composto da quattro verticilli:\nRicettacolo.\nDetto anche \"talamo\", il ricettacolo \u00e8 un'espansione pi\u00f9 o meno sviluppata della porzione terminale dell'asse caulinare, sul quale s'inseriscono i verticilli fiorali nelle piante pi\u00f9 evolute. Nelle piante a ovario \u00e8 percettibile come una piccola espansione dello stelo sotto il calice oppure del tutto assente. Nelle piante a ovario infero o semiinfero pu\u00f2 raggiungere un considerevole sviluppo.\nIn alcuni gruppi sistematici contribuisce a formare il frutto (ad esempio nelle specie con frutto a pomo).\nPerianzio.\nLa porzione esterna del fiore, composta dai primi due verticilli, \u00e8 detta perianzio quando i due verticilli sono ben differenziati in calice e corolla. Il perianzio pu\u00f2 svolgere una semplice funzione di protezione oppure una duplice funzione, comprendendo anche quella vessillifera. In altri casi ha una semplice funzione vessillifera, lasciando quella di protezione a organi estranei al fiore (brattee e guaine).\nPerigonio.\n\u00c8 l'involucro fiorale composto dai primi due verticilli fiorali quando questi sono indifferenziati. In questo caso i pezzi fiorali sono chiamati tepali.\nIl perigonio \u00e8 tipico delle Monocotiledoni, ma \u00e8 presente anche nelle Dicotiledoni a impollinazione anemofila. Nella maggior parte dei casi ha una funzione di protezione rendendo il fiore poco appariscente, ma in alcuni gruppi sistematici, come ad esempio le Liliaceae assume una funzione vessillifera.\nCalice.\n\u00c8 il primo verticillo del perianzio quando si differenzia morfologicamente dal secondo verticillo. I pezzi fiorali che compongono il calice sono detti \"sepali\" e sono in genere di colore verde in quanto assumono una funzione di protezione. Ai fini della sistematica si distinguono due tipi di calice:\nCorolla.\n\u00c8 il secondo verticillo del perianzio quando si differenzia morfologicamente dal primo. I pezzi fiorali che compongono la corolla sono detti petali e quasi sempre hanno colori dovuti alla presenza di antociani che mascherano la clorofilla. La corolla ha una funzione vessillifera pertanto \u00e8 appariscente nei fiori a impollinazione entomofila. Ai fini della sistematica, si distinguono due tipi di corolla:\nIn molte specie l'uomo ha selezionato variet\u00e0 che hanno la corolla composta da un numero indefinito di verticilli rendendo molto pi\u00f9 appariscente il fiore. Queste variet\u00e0 sono coltivate a scopo ornamentale o per la produzione di fiori recisi e tecnicamente sono dette \"variet\u00e0 a fiore doppio\".\nI fiori a impollinazione entomofila possono avere alla base dei petali delle ghiandole, dette nettari, che emettono un liquido zuccherino detto nettare. Lo scopo biologico del nettario \u00e8 quello di integrare la funzione vessillifera della corolla attirando gli insetti pronubi, utilizzati come trasportatori del polline.\nAndroceo.\nLandroceo \u00e8 il terzo verticillo fiorale, formato dagli organi di riproduzione maschile, detti stami. Lo stame \u00e8 composto da un filamento pi\u00f9 o meno lungo che sorregge lantera. Ai fini sistematici \u00e8 di grande importanza il numero e lo sviluppo degli stami, la loro disposizione, la forma delle antere e il modo in cui le antere si aprono liberando il polline.\nIl numero degli stami pu\u00f2 essere uguale o doppio a quello dei petali oppure superiore. Raramente si hanno specie con fiori che hanno un numero di stami inferiore a quello dei petali. In base al numero di stami si usa la seguente terminologia riferita ai fiori:\nIn base al rapporto anatomico esistente fra gli stami si distinguono i seguenti casi:\nIn caso di polimorfismo nell'androceo si distinguono due casi particolari da quelli ordinari:\nAlla sommit\u00e0 del filamento \u00e8 inserita lantera, di forma allungata, ovoidale o globosa, spesso bi- o tetralobata. L'antera \u00e8 composta da due teche, ciascuna contenente una o due sacche polliniche al cui interno si differenziano i granuli pollinici.\nIn base alla forma dell'inserzione dell'antera sul filamento si distinguono i seguenti casi:\nIn base al modo con cui le antere si aprono rilasciando il polline si usa la seguente terminologia:\nGineceo.\nDetto anche pistillo, \u00e8 la parte femminile del fiore, suddivisa in tre elementi morfologici le cui caratteristiche sono fondamentali per la classificazione botanica. Nella struttura pi\u00f9 semplice il gineceo ricorda la forma di un fiasco, con una parte basale espansa detta ovario, composto da uno o pi\u00f9 carpelli, una intermedia pi\u00f9 o meno allungata (a volte assente) detta stilo, una terminale, di varia forma, detta stimma. Prendendo in considerazione il numero di pistilli si distinguono tre casi con la relativa terminologia:\nI fiori con gineceo sincarpico o monocarpico hanno in genere un solo stilo sormontato da un solo stimma o da pi\u00f9 stimmi, tanti quanti sono i carpelli.\nLovario \u00e8 un organo cavo, suddiviso in una o pi\u00f9 logge o loculi, al cui interno si formano i gametofiti femminili, detti ovuli. Gli elementi di distinzione ai fini sistematici sono il numero di logge ovariche, il numero di ovuli, il rapporto anatomico che l'ovulo ha con l'ovario, detto placenta e, infine, la posizione reciproca dell'ovario rispetto al ricettacolo e agli altri verticilli fiorali. \nIn base al numero di logge l'ovario \u00e8 detto uniloculare, biloculare, pluriloculare. La \nsuddivisione in pi\u00f9 loculi ha luogo in modo che le cavit\u00e0 si distribuiscono con simmetria radiale intorno all'asse dell'ovario. Le placente, infine, si dispongono sulla parete dell'ovario oppure nel lume centrale.\nLa posizione dell'ovario rispetto al ricettacolo \u00e8 uno degli elementi di classificazione pi\u00f9 importanti. In base a questo criterio si usa la seguente terminologia:\nLo stimma \u00e8 la parte superiore del pistillo ed \u00e8 l'organo sul quale si depositano i granuli pollinici all'atto dell'impollinazione. La forma e lo sviluppo dello stimma \u00e8 un ulteriore elemento di classificazione. Pu\u00f2 essere formato da un corpo unico, pi\u00f9 o meno espanso, oppure suddiviso in lobi pi\u00f9 o meno allungati fino a diventare filiformi.\nFiori ermafroditi e fiori unisessuati.\nLo schema sopra descritto ha delle varianti in base alla presenza o meno dell'androceo o del gineceo. Il fiore tipo \u00e8 ermafrodito pertanto \u00e8 provvisto di entrambi gli organi di riproduzione. Un fiore ermafrodito pu\u00f2 essere fisiologicamente unisessuale perch\u00e9 gli organi riproduttivi di uno dei sessi sono sterili.\nI fiori unisessuali sono distinti in staminiferi o maschili, se provvisti del solo androceo, e in pistilliferi o femminili se provvisti del solo gineceo. In base alla disposizione dei fiori unisessuali, le piante sono dette monoiche, se provviste di fiori su cui si trovano organi sessuali maschili o femminili separati ma concomitanti su uno stesso individuo vegetale, o dioiche se i due sessi si trovano su individui vegetali distinti. In quest'ultimo caso si parla di piante maschili e piante femminili.\nSimmetria fiorale.\nUn macroscopico elemento di classificazione, spesso utile a individuare determinate famiglie, \u00e8 il grado di simmetria fiorale, riferito alla corolla o, pi\u00f9 in generale, al perianzio. In base al grado di simmetria si distinguono le seguenti categorie di fiori:\nPer i fiori zigomorfi si usa talvolta un termine specifico per indicare una particolare forma, specifica di determinate categorie sistematiche:"}
{"id": "1918", "revid": "212348", "url": "https://it.wikipedia.org/wiki?curid=1918", "title": "Fotosintesi clorofilliana", "text": "La fotosintesi clorofilliana \u00e8 un processo chimico per mezzo del quale le piante verdi e altri organismi producono sostanze organiche \u2013 principalmente carboidrati \u2013 a partire dal primo reagente, l'anidride carbonica atmosferica e l'acqua metabolica, in presenza di luce solare, rientrando tra i processi di anabolismo dei carboidrati, del tutto opposta ai processi inversi di catabolismo.\nDurante la fotosintesi, con la mediazione della clorofilla, la luce solare o artificiale permette di convertire sei molecole di CO2 e sei molecole d'H2O in una molecola di glucosio (C6H12O6), zucchero fondamentale per la vita della pianta. Come sottoprodotto della reazione si producono sei molecole di ossigeno, che la pianta libera nell'atmosfera attraverso gli stomi che si trovano nella foglia. \nLa formula stechiometrica della reazione \u00e8:\n6CO2 + 6H2O + energia solare \u2192 C6H12O6 + 6O2\nSi tratta del processo di produzione primario di composti organici del carbonio da sostanze inorganiche nettamente dominante sulla Terra (trasforma circa tonnellate di carbonio atmosferico in biomassa ogni anno), rientrando dunque nel cosiddetto ciclo del carbonio, ed \u00e8 inoltre l'unico processo biologicamente importante in grado di raccogliere l'energia solare, da cui, fondamentalmente, dipende la vita sulla Terra (la quantit\u00e0 di energia solare catturata dalla fotosintesi \u00e8 immensa, dell'ordine dei 100\u00a0terawatt, che \u00e8 circa sei volte quanto consuma attualmente la civilt\u00e0 umana).\nAspetti evolutivi.\nNon \u00e8 chiaro quando siano apparsi sulla terra i primi organismi capaci di attuare la fotosintesi, ma la presenza di formazioni striate in alcune rocce dovute alla presenza di ruggine fanno supporre che cicli stagionali di ossigeno nell'atmosfera terrestre, sintomo di fotosintesi, siano apparsi approssimativamente 3 miliardi e mezzo di anni fa nell'Archeano.\nFasi della fotosintesi.\nLa fotosintesi clorofilliana, detta anche fotosintesi ossigenica a causa della produzione di ossigeno in forma molecolare, avviene per tappe riunibili in due fasi:\nIl processo fotosintetico si svolge all'interno dei cloroplasti. All'interno di questi si trova un sistema di membrane che formano pile di sacchetti appiattiti (tilacoidi). All'interno di queste membrane troviamo delle molecole di clorofilla, aggregate a formare i cosiddetti fotosistemi. Si possono distinguere il fotosistema I e il fotosistema II. I fotosistemi sono un insieme di molecole di pigmenti disposti in modo da circondare una molecola di clorofilla speciale detta \"a trappola\". L'energia del fotone viene quindi passata di molecola in molecola fino al raggiungimento della clorofilla speciale. Nel fotosistema I la molecola trappola viene eccitata da una lunghezza d'onda di 700\u00a0nm, nel fotosistema II da 680\u00a0nm.\nTutte queste molecole sono in grado di catturare l'energia luminosa, ma solo quelle di clorofilla \"a\" sono in grado di passare ad uno stato eccitato che attiva la reazione fotosintetica. Le molecole che hanno solo funzione di captazione sono dette molecole antenna; quelle che attivano il processo fotosintetico sono definite centri di reazione. La \"fase luminosa\" \u00e8 dominata dalla clorofilla \"a\", le cui molecole assorbono selettivamente luce nelle porzioni rossa e blu-violetta dello spettro visibile, attraverso una serie di altri pigmenti coadiuvanti. L'energia catturata dalle molecole di clorofilla consente la promozione di elettroni da orbitali atomici a energia minore ad orbitali ad energia maggiore. Questi vengono subito sostituiti mediante scissione di molecole d'acqua (che, da H2O, si scinde in due protoni, due elettroni ed un ossigeno grazie alla fotolisi, operata dal \"OEC\" complesso evolvente ossigeno associato al fotosistema II).\nGli elettroni liberati dalla clorofilla del fotosistema II vengono immessi in una catena di trasporto costituita dal citocromo B6f, durante la quale perdono energia, passando ad un livello energetico inferiore. L'energia persa viene utilizzata per pompare protoni dallo stroma all'interno dello spazio del tilacoide, creando un gradiente protonico. Infine gli elettroni giungono al fotosistema I, che a sua volta, per effetto della luce, ha perso altri elettroni. Gli elettroni persi dal fotosistema I vengono trasferiti alle ferredossina, che riduce NADP+ in NADPH. Tramite la proteina di membrana ATP-sintetasi situata sulla membrana del tilacoide, gli ioni H+ liberatisi dall'idrolisi dell'acqua passano dallo spazio del tilacoide allo stroma, cio\u00e8 verso gradiente, sintetizzando ATP a partire da gruppi liberi di fosfato e ADP. Si pu\u00f2 formare in media una molecola e mezzo di ATP ogni due elettroni persi dai fotosistemi.\nLa \"fase di fissazione del carbonio\" o \"ciclo di Calvin\" (chiamata anche \"fase al buio\" o \"fase luce indipendente\") comporta l'organicazione della CO2, ossia la sua incorporazione in composti organici e la riduzione del composto ottenuto grazie all'ATP ricavato dalla fase luminosa.\nIn questo ciclo \u00e8 presente un composto organico fisso, il ribulosio-bifosfato, o RuBP, che viene trasformato durante la reazione fino a tornare al suo stato iniziale. Le 6 molecole di ribulosio bifosfato presenti nel ciclo di Calvin reagiscono con l'acqua e l'anidride carbonica subendo una serie di trasformazioni ad opera dell'enzima ribulosio-bifosfato carbossilasi o rubisco. Alla fine del processo, oltre alle 6 RuBP nuovamente sintetizzate, si originano 2 molecole di gliceraldeide 3-fosfato, che vengono espulse dal ciclo come prodotto netto della fissazione. Per essere attivato, il ciclo di Calvin necessita di energia chimica e supporto mediante l'idrolisi di 18 ATP in ADP e dell'ossidazione di 12 NADPH in NADP+ e ioni liberi di idrogeno H+ (che sono protoni). L'ATP e la NADPH consumate durante il ciclo di Calvin vengono prelevate da quelle prodotte durante la fase luminosa e una volta ossidate, tornano a far parte del pool disponibile per la riduzione. Complessivamente, nel ciclo di Calvin vengono consumate 6 molecole di CO2, 6 di acqua, 18 di ATP e 12 di NADPH per formare 2 gliceraldeide 3-fosfato (abbreviato in G3P), 18 gruppi liberi di fosfato, 18 ADP, 12 protoni, 12 NADP+.\nLe due molecole di gliceraldeide 3-fosfato formatesi durante il ciclo di Calvin vengono utilizzate per sintetizzare glucosio, uno zucchero a 6 atomi di carbonio, in un processo perfettamente inverso alla glicolisi, o per formare lipidi quali acidi grassi oppure amminoacidi (aggiungendo un gruppo amminico nella struttura). I prodotti finali della fotosintesi, quindi, svolgono un ruolo di fondamentale importanza nei processi dell'anabolismo degli organismi autotrofi.\nOltre ad un ciclo fotosintetico di sintesi (solo di giorno e nel periodo vegetativo) del glucosio e dei derivati polisaccaridi, le piante hanno anche un ciclo opposto ossidativo (respirazione cellulare) (di giorno e di notte tutto l'anno) dei prodotti fotosintetici utilizzati appunto come nutrimento dalle piante stesse. Il bilancio complessivo dei flussi di ossigeno e CO2 da e verso l'ambiente esterno \u00e8 comunque a favore della fotosintesi ovvero la pianta si comporta come un 'pozzo' di accumulazione (assorbitore) di carbonio piuttosto che come una 'sorgente' (emettitore) di carbonio verso l'ambiente esterno e viceversa come una 'sorgente' di ossigeno piuttosto che un 'pozzo' di ossigeno. Questo perch\u00e9 parte del carbonio assorbito e non utilizzato dal ciclo ossidativo della pianta rimane fissato sotto forma di cellulosa e lignina nelle pareti cellulari delle cellule 'morte' che costituiscono il legno interno della pianta.\nLa fase di ossidazione delle piante \u00e8 ci\u00f2 che rende la pianta un essere vivente al pari degli altri. Lo stesso ciclo ossidativo fa s\u00ec che la temperatura interna della pianta, a sua volta termoregolata da processi fisiologici, sia in generale diversa da quella dell'ambiente esterno.\nTipi.\nLe piante sono suddivise, in base alla forma di fotosintesi clorofilliana da esse compiuta, in tre gruppi principali, che hanno diverse caratteristiche: le piante C3, C4 e CAM.\nAltre forme di fotosintesi.\nEsistono, soprattutto fra gli organismi procarioti autotrofi, varie forme di fotosintesi, oltre alla fotosintesi clorofilliana ossigenica descritta qui. In alcune specie di batteri autotrofi, l'idrogeno proviene non dall'acqua ma dall'acido solfidrico, che nella fotosintesi viene ossidato a zolfo elementare (S8)\n&lt;chem&gt;6CO2 + 12H2S -&gt; C6H12O6 + 12S + 6H2O&lt;/chem&gt;\nSi noti che questi batteri sono \"anaerobi obbligati\". Le forme di monosiesi senza produzione di ossigeno che vengono effettuate con lo zolfo (o in alcuni casi anche con l'azoto) vengono dette fotosintesi anossigeniche."}
{"id": "1920", "revid": "1543377", "url": "https://it.wikipedia.org/wiki?curid=1920", "title": "Fausto Coppi", "text": "Professionista dal 1939 al 1960, soprannominato \"il Campionissimo\" o \"l'Airone\", fu il corridore pi\u00f9 famoso e vincente dell'epoca d'oro del ciclismo ed \u00e8 considerato uno dei pi\u00f9 grandi e popolari atleti di tutti i tempi: formidabile passista, eccezionale scalatore, e dotato di un buono spunto veloce, era un corridore completo e adatto ad ogni tipo di competizione su strada.\nS'impose sia nelle pi\u00f9 importanti corse a tappe sia nelle maggiori classiche di un giorno. Vinse cinque volte il Giro d'Italia (1940, 1947, 1949, 1952 e 1953), record condiviso con Binda e Merckx, e due volte il Tour de France (1949 e 1952), diventando anche il primo ciclista a conquistare le due competizioni nello stesso anno. Fra i successi nelle gare in linea vanno ricordate le cinque affermazioni al Giro di Lombardia (1946, 1947, 1948, 1949 e 1954), record, le tre vittorie alla Milano-Sanremo (1946, 1948 e 1949), e i successi alla Parigi-Roubaix e alla Freccia Vallone nel 1950. Vinse il Campionato del mondo nel 1953, e primeggi\u00f2 anche nel ciclismo su pista, vincendo il Campionato del mondo d'inseguimento nel 1947 e nel 1949. Fu primatista dell'ora (con ) dal 1942 al 1956.\nLeggendaria fu la sua rivalit\u00e0 con Gino Bartali, che divise l'Italia nell'immediato dopoguerra (anche per le presunte diverse posizioni politiche dei due).\nCoppi \u00e8 anche noto per aver cambiato l'approccio alle competizioni ciclistiche, grazie al suo interesse per la dieta, per gli sviluppi tecnici della bicicletta, per i metodi di allenamento e la medicina sportiva. Le sue imprese e le tragiche circostanze della morte ne hanno fatto un'icona della storia sportiva italiana, di popolarit\u00e0 e fama ancora oggi immutate.\nCarriera.\nLa giovinezza e gli esordi.\nFausto Coppi nasce a Castellania, in provincia di Alessandria, il 15 settembre 1919, quarto dei cinque figli di Domenico Coppi e di Angiolina Boveri (gli altri sono, in ordine, Livio, Dina, Maria e Serse); i genitori erano originari del comune di Quarna Sotto, e in seguito si spostarono proprio a Castellania, dove divennero proprietari di un fondo coltivato a granturco e vite. Dopo aver frequentato con scarso profitto le scuole elementari e affiancato il padre e il fratello maggiore nel lavoro dei campi, a tredici anni incominci\u00f2 a lavorare come garzone nella salumeria del signor Merlano a Novi Ligure. Il giovane Coppi effettuava consegne in bicicletta, ricevendo una paga settimanale di 5 lire e tornando dai genitori a Castellania ogni domenica.\nA quindici anni, con i soldi regalatigli dallo zio Fausto, marinaio di ritorno dal Golfo Persico, pot\u00e9 comprare una Maino da 520 lire al negozio del signor Bovone a Novi e cominciare a partecipare alle prime corse non ufficiali. \u00c8 proprio a Novi che viene segnalato a Biagio Cavanna, il famoso massaggiatore di Costante Girardengo e di Learco Guerra, che lo ammise alla sua scuola di giovani corridori da poco aperta a Pozzolo Formigaro. Cavanna, che diventer\u00e0 cieco nel 1938, sar\u00e0 per molti anni, anche dopo l'inizio della carriera professionistica di Coppi, suo massaggiatore nonch\u00e9 fido consigliere. \u00c8 lui a intravedere le possibilit\u00e0 del giovane Coppi di diventare un campione.\nDal fisico apparentemente poco atletico, e nonostante una struttura ossea e muscolare molto fragile, Coppi \u00e8 dotato di una notevole agilit\u00e0 muscolare, gambe lunghe e sottili, un sistema endocrino molto efficiente e un sistema cardiorespiratorio fuori dal comune (torace ampio, capacit\u00e0 polmonare di 7,5 litri e 34 pulsazioni cardiache/minuto a riposo), qualit\u00e0 che ne esaltano la resistenza sotto sforzo. Coppi disputa la sua prima gara ufficiale il 1\u00ba luglio del 1937, da non tesserato, sul circuito della Boffalora (Castellania-Sarezzano-Tortona-Villalvernia-Castellania), ma \u00e8 costretto al ritiro per una foratura. Pu\u00f2 nel frattempo lasciare l'impiego di garzone alla salumeria Merlano e lavorare come macellaio per i contadini della zona, riuscendo a guadagnare 20 lire a settimana; si procura inoltre, con 600 lire, una nuova bicicletta, una Prina realizzatagli su misura da un ciclista di Asti. Con la nuova bici centra la sua prima vittoria nel luglio del 1938, da dilettante, con i colori della squadra del Dopolavoro Aziendale Montecatini di Spinetta Marengo, sul circuito di Castelletto d'Orba; vince poi anche ad Alessandria, al Trofeo Gigi Agosta, facendo sue le 500 lire di premio.\nNel 1939 gareggia tra gli indipendenti e in primavera vince il Giro del Penice, la Coppa Canepa a Genova, il Circuito di Susa, il Giro del Casentino, il Premio di Varese e il Circuito di Varzi. Il 9 aprile debutta nelle gare per professionisti, correndo il Giro della Toscana come indipendente, ma \u00e8 costretto al ritiro per un incidente meccanico (vince Bartali). Il 28 maggio dello stesso anno partecipa alla Coppa Citt\u00e0 di Pavia; in quell'occasione Cavanna scrive un biglietto a Giovanni Rossignoli della Bianchi, tra gli organizzatori della corsa, raccomandandogli due nomi, Fausto Coppi e Isidoro Bergaglio (classe 1914): \u00abTi mando due miei allievi. Coppi vincer\u00e0 il primo premio, Bergaglio far\u00e0 quello che potr\u00e0. Osserva bene Coppi. Assomiglia a Binda\u00bb. Coppi come previsto da Cavanna vince, arrivando solo al traguardo. Il 4 giugno seguente si classifica quindi terzo al Giro del Piemonte, altra gara per professionisti, a 3'31\" dal vincitore Gino Bartali, mettendosi in evidenza con uno scatto sulla salita di Moriondo e conquistando, grazie al piazzamento, un premio di 3000 lire. Notato da Eberardo Pavesi, direttore sportivo di Bartali alla Legnano, Coppi viene messo sotto contratto a partire dal 1940, con un ingaggio mensile di 700 lire. Nel finale di stagione, sempre da indipendente, si classifica secondo alla Coppa Bernocchi e terzo al Gran Premio Stampa-Fiat e al Giro della Provincia di Milano. Il 14 agosto, dopo aver vinto la corsa riservata agli indipendenti disputata sul circuito mondiale di Varese, riceve anche di persona i complimenti del \"Campionissimo\" Costante Girardengo.\n1940-1941: le prime vittorie da professionista.\nNell'inverno 1939 Coppi, ristabilitosi da una frattura al malleolo della caviglia destra, si reca a Milano per firmare il contratto con la Legnano. Dopo il ritiro di febbraio sulla riviera di Ponente con i compagni, in marzo partecipa alla Milano-Sanremo, contribuendo al successo del suo capitano Bartali. In maggio fa il suo esordio al Giro d'Italia ancora come gregario del gi\u00e0 due volte vincitore Bartali. Coppi dovrebbe limitarsi ad aiutare il suo capitano, ma si trova presto davanti: durante la seconda tappa, la Torino-Genova, Bartali cade a causa di un cane che gli taglia la strada e giunge all'arrivo con 5'15\" dal giovane gregario, piazzatosi quel giorno secondo alle spalle di Pierino Favalli. Al termine della quarta tappa, Bartali \u00e8 ormai fuori gioco per la vittoria finale, a un quarto d'ora da Coppi. Il giovane piemontese, che nei primi dieci giorni di gara svolge comunque ruoli di gregariato, ha cos\u00ec via libera e nella tappa Arezzo-Firenze, sulla salita della Consuma, attacca, venendo per\u00f2 ripreso a dall'arrivo.\nDue giorni dopo, tra lo stupore generale, riesce a imporsi di forza nella Firenze-Modena, frazione di caratterizzata dalle salite di Prunetta, Monte Oppio, Abetone e Barigazzo. Quel giorno Coppi raggiunge il fuggitivo Ezio Cecchi sull'Abetone sotto il diluvio e si rende quindi autore di una fuga solitaria di tre ore e che lo porta all'arrivo con 3'45\" sugli inseguitori e che gli consente di vestire la maglia rosa. Dopo alcune tappe interlocutorie, nella diciassettesima frazione, la Pieve di Cadore-Ortisei, il redivivo Bartali, pur fuori classifica, attacca e allunga sul Falzarego, raggiunto presto da Coppi; i due procedono in accordo e scollinano insieme sul Pordoi e sul passo Sella, staccando Enrico Mollo e gli altri rivali di classifica. A Ortisei vince Bartali, ma il Giro va, a sorpresa, a Coppi, che il 9 giugno 1940 a Milano diventa il pi\u00f9 giovane vincitore della Corsa rosa, conquistando il successo a soli vent'anni d'et\u00e0. Il giorno dopo l'Italia entra in guerra.\nIl 30 giugno Coppi diventa campione italiano d'inseguimento, mentre a fine stagione, al Giro di Lombardia, conclude a 7'08\" dal vincitore Bartali, dopo aver tentato un allungo sul Ghisallo, complice un problema meccanico dello stesso Bartali, ed essere stato ripreso dal rivale a un chilometro dalla vetta. Tra il 1940 e il 1941 Coppi svolge il servizio militare (aveva vinto il Giro 1940 in licenza, essendo stato chiamato alle armi nella primavera del 1940), ma non smette comunque di gareggiare: il 6 aprile 1941 vince il Giro di Toscana \u2013 lascia a 3'01\" il \"padrone di casa\" Bartali dopo di fuga solitaria; successivamente fa suoi il Giro del Veneto in solitaria (nell'occasione stacca Cino Cinelli a dall'arrivo), il Giro dell'Emilia con un'azione da \"finisseur\" e la Tre Valli Varesine dopo una fuga. In chiusura di stagione si piazza settimo al Giro di Lombardia e vince, in coppia con Mario Ricci, il Giro della Provincia di Milano.\n1942-1945: il record dell'ora e l'interruzione bellica.\nNella primavera del 1942 Coppi si classifica quarto al Giro del Lazio, quinto al Giro di Toscana e al Giro dell'Emilia, ma non ottiene nessuna vittoria. Il 21 giugno a Roma si laurea per la prima volta campione italiano su strada superando allo sprint l'altro fuggiasco Mario Ricci; solo pochi giorni dopo, per\u00f2, \u00e8 vittima di una caduta in allenamento al velodromo Vigorelli di Milano, dove si procura la frattura della clavicola. Rimessosi in sella, nell'ottobre subito seguente si aggiudica il titolo italiano dell'inseguimento raggiungendo Cino Cinelli dopo di gara. Su consiglio del massaggiatore Cavanna, Coppi decide quindi di puntare al record dell'ora, da cinque anni detenuto dal francese Maurice Archambaud.\nIl 7 novembre, sulla pista del velodromo Vigorelli, si compie l'impresa: Coppi copre 115 giri e 151 metri, e stabilisce il nuovo record, , 104 metri in pi\u00f9 del primato di Archambaud (la distanza percorsa sar\u00e0 rettificata nel 1947 a ). La prova, preparata dal campione in condizioni difficili, con poche possibilit\u00e0 di allenamenti dietro motori a causa del carburante razionato, viene compiuta in un clima surreale: la citt\u00e0 \u00e8 sotto bombardamenti e per evitare assembramenti in pista gli organizzatori comunicano un orario falso per l'inizio della prova, tanto che gli spalti dell'impianto rimangono semivuoti. Nonostante le tensioni belliche, l'indomani il primato (che vale a Coppi un premio di lire messo in palio dalla Legnano) viene celebrato dalla \"Gazzetta dello Sport\" come prova della \u00abforza e volont\u00e0 della razza italiana\u00bb.\nIl giorno dopo il record, l'8 novembre, gli angloamericani sbarcano in Marocco e Algeria dando inizio all'Operazione Torch, mentre il 9 novembre comincia l'invio di truppe italo-tedesche a Tunisi e Biserta, nell'ottica di creazione di una testa di ponte in Tunisia. Anche Fausto Coppi, caporale del 38\u00ba Reggimento di fanteria della Divisione \"Ravenna\", riceve l'ordine di partire. La successiva sospensione delle competizioni a causa del conflitto giunge subito dopo le prime importanti vittorie di Coppi e tarpa le ali al giovane talento. La guerra di Coppi non dura per\u00f2 a lungo. Il 13 aprile 1943 il campione viene infatti catturato dagli inglesi a Capo Bon; il 17 maggio seguente viene introdotto nel campo di concentramento di Medjez el Bab, in Tunisia, passando poi al campo di Blida, vicino ad Algeri.\nLa prigionia in Africa si conclude il 1\u00ba febbraio 1945, quando il campione, in qualit\u00e0 di automobilista aggregato alla RAF in Italia, s'imbarca sul piroscafo \"Citt\u00e0 di Orano\" in partenza da Algeri e diretto a Napoli, in un Sud Italia ormai sotto il controllo degli Alleati. Sin dall'arrivo in Italia il pensiero di Coppi, pur sofferente per lievi forme di malaria e ulcera gastrica, \u00e8 capire come riprendere l'attivit\u00e0 professionistica. A Caserta, servendo come autista per il tenente Towell della RAF, incontra il calciatore del Umberto Busani, che lo mette in contatto con Gino Palumbo, giornalista che lavora alla redazione sportiva della \"Voce\" e futuro direttore della \"Gazzetta dello Sport\".\nProprio a questi si rivolge il ciclista: \u00abSono Coppi e vorrei tornare a correre, ma ho soltanto una bici militare con le gomme piene che mi procurano dolori continui. Il suo giornale mi pu\u00f2 aiutare?\u00bb Palumbo lancia subito un appello: \u00abDate una bicicletta a Fausto Coppi\u00bb. Rispondono in tre. Viene scelta l'offerta di Giuseppe D'Avino, un falegname di Somma Vesuviana, che regala una Legnano da corsa, color verde oliva. E alla fine di aprile, su quella Legnano, Coppi torna a casa: da Caserta a Castellania, 800 chilometri in cinque giorni. Poi le corse. La rinascita di Coppi e anche quella dell'Italia. Nella primavera del 1945 Coppi riesce cos\u00ec a tesserarsi con la sezione ciclismo della Polisportiva S.S. Lazio, dove lo seguir\u00e0 anche il fratello Serse. Con la S.S. Lazio Ciclismo si aggiudica, a distanza di tre anni dagli ultimi trionfi, cinque vittorie, la Coppa Salvioni e la Coppa Candelotti nel Lazio, e quindi il circuito degli Assi a Milano, il circuito di Ospedaletti e il circuito di Lugano, ristabilendosi definitivamente nel Nord Italia ormai libero. Il 22 novembre sposa Bruna Ciampolini.\n1946-1947: il dopoguerra e la rivalit\u00e0 con Bartali.\nNella primavera del 1946 riprendono le competizioni professionistiche dopo la fine della guerra. A inizio stagione Coppi lascia la Legnano di Pavesi e Bartali e firma per la Bianchi: per tutto il decennio successivo indosser\u00e0 la famosa casacca bianco-celeste, dando vita a un leggendario binomio con la casa ciclistica milanese e a un'ancora pi\u00f9 celebre rivalit\u00e0 con Bartali. Il cambio di maglia d\u00e0 immediatamente i suoi frutti: il 19 marzo l'\"Airone\" vince infatti la Milano-Sanremo con una fuga solitaria di , iniziata insieme ad altri quattro corridori e conclusa con ben 14 minuti di vantaggio sul secondo classificato, Lucien Teisseire, ultimo a staccarsi a Ovada. Curioso nell'occasione l'annuncio del radiocronista Niccol\u00f2 Carosio, forse disorientato dal divario tra il piemontese e gli inseguitori: \u00abPrimo Fausto Coppi; in attesa del secondo classificato trasmettiamo musica da ballo\u00bb. L'indomani \"La Gazzetta dello Sport\" avrebbe dedicato all'impresa l'intera prima pagina, titolando: \u00abFausto Coppi non vede pi\u00f9 nessuno dal Turchino a Sanremo e piega alla sua volont\u00e0 indomita ogni ostacolo della corsa sfinge\u00bb.\nIn maggio \u00e8 secondo al Campionato di Zurigo e si aggiudica il Giro di Romagna e il 15 giugno si ripresenta al via del Giro d'Italia a distanza di sei anni dal trionfo del 1940. In quel Giro i favoriti sono lui e Bartali. Coppi vince la Prato-Bologna, Bartali attacca nella Chieti-Napoli e infligge 4 minuti a Coppi. All'indomani dell'episodio di Pieris \u2013 la tappa Rovigo-Trieste viene neutralizzata a causa di una sassaiola sui ciclisti \u2013 l'\"Airone\" si aggiudica la frazione dolomitica di Auronzo di Cadore, mentre Bartali veste di rosa. Il giorno dopo, sempre sulle Dolomiti, Coppi attacca a Pocol, allunga sul Falzarego fino a essere virtuale maglia rosa ma a Bassano del Grappa vince con solo 1'12\" sulla maglia rosa. Nella subito successiva Bassano-Trento l'alfiere della Bianchi guadagna altri 2'08\" su Bartali, che per\u00f2 riesce a difendersi di misura: il Giro 1946 \u00e8 di Bartali, con 47\" su Coppi (che pure aveva gareggiato con una costola incrinata per una caduta) e ben 15'28\" sul terzo classificato, Vito Ortelli. Nella seconda parte di stagione Coppi si aggiudica il \"Crit\u00e9rium du Trocad\u00e9ro\", il \"Grand Prix des Nations\" a cronometro, il Circuito di Lugano e infine, il 27 ottobre, il suo primo Giro di Lombardia, appuntamento autunnale che far\u00e0 suo altre quattro volte, nel 1947, 1948, 1949 e 1954. La corsa si decide a cinque chilometri dall'arrivo, sul cavalcavia della Ghisolfa, a Milano, quando Coppi stacca i due compagni di fuga Luigi Casola e Michele Motta involandosi solo verso il traguardo del Vigorelli.\nLa stagione 1947 di Coppi si apre con un abbandono alla Milano-Sanremo (vince Bartali) e con la vittoria al Giro di Romagna. Coppi partecipa quindi al Giro d'Italia, rivaleggiando nuovamente con Bartali. La gara si accende subito: nella seconda tappa, la Torino-Genova, vince Bartali; due giorni dopo, nella Reggio Emilia-Prato, i due si sfidano sull'Abetone: all'arrivo prevale il campione piemontese, mentre Bartali veste la maglia rosa. L'atleta della Bianchi vince poi anche a Napoli, ma \"Ginettaccio\" resiste. A decidere la corsa sono, come nel 1946, le Dolomiti. La maglia rosa vince a Pieve di Cadore, portando a 2'41\" il vantaggio su Coppi; l'indomani, nella Pieve di Cadore-Trento, \u00e8 per\u00f2 vittima di due cadute, sia sulla salita che sulla discesa del Falzarego. Coppi lo sorpassa e sul Pordoi allunga: dopo di fuga, vince a Trento con 4'24\" di vantaggio, strappando la maglia rosa a Bartali. A Milano trionfer\u00e0 per la seconda volta Coppi, a sette anni dall'ultima vittoria, con 1'43\" su Bartali.\nAl successivo Giro di Svizzera Bartali stravince, con 40'06\" su Coppi (entrambi esclusi dal Tour de France dalla squadra italiana, temendo che la loro rivalit\u00e0 potesse compromettere la vittoria finale); quest'ultimo riesce comunque a trionfare nella Losanna-Ginevra, cronometro di al penultimo giorno di gara, infliggendo 6'47\" al rivale. Il 31 agosto l'\"Airone\" vince anche il Giro del Veneto, dopo una fuga solitaria di . Nei due mesi seguenti si aggiudica in successione l'Attraverso Losanna con un attacco da \"finisseur\", il \"Grand Prix des Nations\" a cronometro con 8'15\" sul secondo \u00c9mile Id\u00e9e, il titolo mondiale dell'inseguimento e il Giro dell'Emilia con 10'55\" su Bartali secondo (dopo di fuga solitaria), cui aggiunge il successo nella classifica a punti del campionato italiano professionisti su strada. Il 26 ottobre trionfa infine per la seconda volta al Giro di Lombardia. In quella gara, dopo aver raggiunto in solitaria e staccato il fuggitivo Fiorenzo Magni in Valbrona, s'invola per e all'Arena Civica di Milano precede di 5'24\" il secondo, Gino Bartali. La stagione non \u00e8 conclusa: nell'inverno tra il 1947 e il 1948 Coppi, forte di importanti ingaggi, si dedica alle riunioni su pista, partecipando a ventuno gare di inseguimento e primeggiando su rivali come Rik Van Steenbergen, Antonio Bevilacqua e Theo Middelkamp.\n1948: la doppietta Sanremo-Lombardia e le squalifiche.\nIl 19 marzo 1948 si aggiudica la sua seconda Milano-Sanremo: nell'occasione scatta su Capo Mele, stacca i tre compagni di fuga e arriva a Sanremo con un vantaggio di 5'17\" sui primi inseguitori, Vittorio Rossello e Fermo Camellini, e con 9'04\" su Bartali. Dopo il quinto posto al Giro di Toscana, vinto da Bartali grazie a un attacco sulla salita di San Giovanni, prende parte al Giro d'Italia. Nella Corsa rosa duella inizialmente con Bartali, ma finisce presto per controllarsi con il rivale, consentendo cos\u00ec l'allungo in classifica degli altri pretendenti al successo; nella tappa Bari-Napoli va inoltre in porto una fuga di che porta alcuni atleti, quali Vito Ortelli, Fiorenzo Magni ed Ezio Cecchi, a guadagnare in un giorno solo 13'23\" sui due campioni. Coppi allora reagisce, va all'attacco sul passo Monte Croce di Comelico e vince in solitaria, con 3'12\" sul secondo, la sedicesima tappa, la Auronzo di Cadore-Cortina d'Ampezzo. L'indomani, nella Cortina-Trento, stacca tutti gi\u00e0 a dall'arrivo, allunga sul Pordoi e vince con 2'51\" su Ortelli e 7'20\" su Bartali e Cecchi: di rosa veste Magni.\nScoppia per\u00f2 la polemica: la Bianchi di Coppi e la Cimatti di Cecchi presentano infatti reclamo per le spinte ricevute da Magni sul Pordoi. La giuria si limita a penalizzare Magni di 2 minuti: il campione toscano pu\u00f2 cos\u00ec conservare il primato e, due giorni dopo, vincere il Giro (tra i fischi del Vigorelli di Milano) con soli 11 secondi di margine su Cecchi. La Bianchi allora si ritira in blocco, per protesta, e in risposta l'Unione Velocipedistica Italiana infligge un mese di squalifica ai ciclisti della squadra, tra cui Coppi (che vince comunque la classifica del GPM di quel Giro). Sempre sull'onda della protesta della Bianchi, al seguente Tour de France Coppi non partecipa. L'8 agosto si aggiudica comunque la Tre Valli Varesine battendo in volata Bartali, fresco trionfatore della \"Grande Boucle\". Al successivo campionato del mondo di Valkenburg, il 22 agosto, viene toccato l'apice della rivalit\u00e0 tra i due campioni: Coppi e Bartali, capitani della selezione italiana, si guardano, si controllano a vicenda, si marcano per tutta la prova; una volta che la gara \u00e8 compromessa, si ritirano congiuntamente.\nPer la condotta scriteriata (l'evento divenne noto come \"la vergogna di Valkenburg\") l'UVI squalifica Bartali e Coppi per due mesi, poi ridotti a uno, a partire dal 1\u00ba settembre: la delibera, a firma del presidente Adriano Rodoni, affermava che i due campioni, \u00abdimentichi dell'essere loro affidato di tenere alto il prestigio italiano, soggiacendo ad antagonismo personale, si sottraevano alla competizione suscitando l'unanime riprovazione degli sportivi\u00bb. Anche il campionato mondiale d'inseguimento, tenutosi il 26 agosto ad Amsterdam, non porta successi: Coppi viene infatti battuto in finale per soli due metri da Gerrit Schulte, unica sconfitta subita in ventiquattro gare su pista disputate. In virt\u00f9 dello sconto di pena, comunque, Coppi rientra presto alle gare su strada e il 10 ottobre vince in solitaria il suo terzo Giro dell'Emilia. Due settimane dopo fa suo per la terza volta consecutiva il Giro di Lombardia: dopo aver attaccato a dall'arrivo, fa segnare il record di ascesa del Ghisallo (25'30\" sugli di salita, 1'43\" meglio del precedente primato) e va a trionfare con 4'45\" di margine sul primo inseguitore, Adolfo Leoni.\n1949: il dominio a Giro e Tour e la consacrazione.\nIl 1949 \u00e8 l'anno della definitiva consacrazione internazionale per Coppi. Il 19 marzo vince per la terza volta la Milano-Sanremo: quel giorno stacca gli avversari sul Capo Berta e arriva al traguardo con 4'17\" sul gruppetto dei primi inseguitori. Dopo il secondo posto al Giro del Piemonte, l'8 maggio si aggiudica in solitaria anche il Giro di Romagna (terzo successo per lui) con 3'50\" su Fiorenzo Magni e ben 10'30\" su Gino Bartali. Al Giro d'Italia, partito da favorito, vince in volata la quarta tappa, la Cosenza-Salerno. Si rende poi protagonista nella frazione dolomitica da Bassano del Grappa a Bolzano, attaccando a dall'arrivo e superando in solitaria i tre passi di Pordoi, Campolongo e Gardena: a Bolzano precede di 6'58\" la maglia rosa Adolfo Leoni (che conserva il primato) e il rivale Bartali. Otto giorni dopo, il 10 giugno 1949, firma quella che rester\u00e0 la sua impresa pi\u00f9 celebre, con 192 chilometri di fuga nella tappa Cuneo-Pinerolo, la terzultima di quella Corsa rosa. Approfittando di una foratura di Bartali ad Argentera, Coppi va all'attacco in solitaria e dopo Maddalena, Vars, Izoard, Monginevro e Colle del Sestriere (e ben cinque forature), arriva al traguardo da vincitore, con 11'52\" sul secondo, lo stesso Bartali, e 20'04\" sul terzo, Alfredo Martini. Il giornalista Mario Ferretti apre la sua radiocronaca con una frase entrata nella storia del ciclismo: \u00abUn uomo solo \u00e8 al comando; la sua maglia \u00e8 bianco-celeste; il suo nome \u00e8 Fausto Coppi\u00bb. L'\"Airone\" vince quel Giro con 23'47\" su Bartali e 38'27\" su Giordano Cottur.\nConquistato il terzo Giro, Coppi affronta il suo primo Tour de France: in quella corsa \u00e8 co-capitano della Nazionale con Bartali, e prima di partire i due, su pressione del commissario tecnico Alfredo Binda, firmano il cosiddetto patto di Chiavari, in cui s'impegnano a non ostacolarsi durante la gara. Il Tour di Coppi parte per\u00f2 molto male, e dopo le prime quattro tappe il campione piemontese perde gi\u00e0 18 minuti dalla maglia gialla Jacques Marinelli. Nella quinta tappa, la Rouen-Saint-Malo, Coppi va in fuga poco dopo il via, ma dopo circa 100 chilometri (tra Pontfarcy e Avranches) una collisione con Marinelli gli costa la rottura della forcella della bicicletta. Il direttore sportivo Giovanni Tragella gli passa subito la bici del gregario Mario Ricci, Coppi per\u00f2 non riparte e richiede la bicicletta di riserva, che per\u00f2 \u00e8 sull'ammiraglia principale guidata da Binda, al seguito di Bartali e ferma al rifornimento. Nell'attesa si siede sul marciapiede e matura propositi di ritiro: l'arrivo di Binda in motocicletta, con la bici sottobraccio, e le sue parole, che ricordano a Coppi il patto di Chiavari, convincono l'\"Airone\" a ripartire. Conclude la tappa con 18'43\" da Marinelli, e in classifica scivola a 36'55\".\nTre giorni dopo Coppi si rif\u00e0 e vince la cronometro di La Rochelle () con 4'31\" su Bartali e 7'32\" su Marinelli. La maglia gialla passa poi a Fiorenzo Magni (della squadra Cadetti), grazie a una fuga a quattro nella decima tappa, la San Sebasti\u00e1n-Pau; due giorni dopo, nel tappone pirenaico Pau-Luchon, Coppi chiude terzo (lo precedono Jean Robic e Lucien Lazarid\u00e8s) ma guadagna 4'37\" su Bartali e 16'03\" su Magni, che mantiene comunque il primato. La corsa si decide sulle Alpi. Il 18 luglio, nella Cannes-Brian\u00e7on, Coppi e Bartali riprendono Ferdi K\u00fcbler e attaccano insieme sull'Izoard: vince Bartali, nel giorno del trentacinquesimo compleanno, davanti a Coppi; il toscano veste di giallo con soli 1'22\" sul rivale, mentre Magni perde 12'12\". L'indomani, nella Brian\u00e7on-Aosta, Coppi e Bartali allungano insieme sul Piccolo San Bernardo, ma in discesa la maglia gialla prima fora, poi cade. Coppi fa per aspettarlo, Binda gli impone per\u00f2 di proseguire: in l'\"Airone\" guadagna cos\u00ec 4'55\", vince e veste di giallo. Robic \u00e8 il primo degli inseguitori, terzo, a 10'16\". Nella cronometro del penultimo giorno, da Colmar a Nancy, vince ancora Coppi, con ben 7'02\" sul secondo, Bartali. \u00c8 il trionfo per Coppi, che l'indomani al Parco dei Principi festeggia la vittoria all'esordio nella \"Grande Boucle\": nessuno prima di lui era riuscito a centrare la doppietta Giro-Tour nello stesso anno. In classifica Bartali \u00e8 secondo a 10'55\", Marinelli terzo a 25'13\".\nAl campionato del mondo su strada di Copenaghen del 21 agosto, su un tracciato adatto ai velocisti, si piazza terzo alle spalle del \"principe delle volate\" Rik Van Steenbergen e di Ferdi K\u00fcbler; al successivo campionato del mondo di inseguimento di Ordrup bissa invece la maglia iridata del 1947 battendo in finale Lucien Gillen. L'11 settembre fa suo il Giro del Veneto grazie a una fuga solitaria di e a seguire si aggiudica la classifica finale del campionato italiano professionisti. Conclude la stagione trionfando al Giro di Lombardia: decisivo \u00e8 l'allungo a dall'arrivo che gli consente di imporsi con 2'52\" su K\u00fcbler e la nuova media record. \u00c8 in quell'anno che \u2013 per i numerosi trionfi, spesso schiaccianti, conseguiti in stagione dal campione piemontese, ma soprattutto per la storica doppietta Giro-Tour \u2013 si afferma definitivamente sulla stampa italiana il \"fenomeno Coppi\": appellato unanimemente come \"Campionissimo\", soprannome gi\u00e0 di Girardengo, arriva a essere definito, dal giornalista Gianni Brera nella \"Gazzetta dello Sport\" del 27 luglio 1949, \u00abuna invenzione della natura per completare il modestissimo estro meccanico della bicicletta\u00bb.\n1950-1951: gli infortuni e la morte di Serse.\nIl 1950 di Coppi inizia con il quarto posto alla Milano-Sanremo (vinta da Bartali), e prosegue con i successi al Giro di Reggio di Calabria, alla Parigi-Roubaix, nella seconda tappa della Roma-Napoli-Roma e alla Freccia Vallone. Alla Roubaix l'ormai \"Campionissimo\" va all'attacco al rifornimento di Arras, stacca tutti a dall'arrivo e trionfa con 2'41\" su Maurice Diot e 5'24\" su Fiorenzo Magni; un curioso aneddoto \u00e8 legato a Diot, che sul traguardo alza le braccia al cielo come se avesse vinto, e quindi dichiara: \u00abHo vinto la Roubaix. Coppi era fuori concorso\u00bb. Alla Freccia Vallone Coppi si impone invece con una fuga iniziata a dal traguardo e conclusa a Liegi con 6'05\" di margine sul secondo, Raymond Impanis. Dopo le vittorie nelle classiche, al campionato italiano su strada Coppi viene declassato per essersi aggrappato alla maglia di Bartali nella volata per il diciottesimo posto. I due rivali si ritrovano al Giro d'Italia: dopo una prima settimana interlocutoria, l'ottava tappa, la Brescia-Vicenza, va a Hugo Koblet, che veste di rosa con 3'38\" su Coppi e 6'12\" su Bartali. Nella tappa dell'indomani, la Vicenza-Bolzano (\u00e8 il 2 giugno), in prossimit\u00e0 delle Scale di Primolano Coppi viene inavvertitamente urtato da un altro corridore, Armando Peverelli, e cade, dovendosi ritirare; all'ospedale di Trento la diagnosi \u00e8 senza appello: frattura tripla del bacino, niente Tour de France e stagione compromessa. Rientra alle gare in ottobre, cogliendo il terzo posto al Giro di Lombardia e il secondo, in coppia con il fratello Serse, al Trofeo Baracchi.\nAnche la stagione 1951 si apre negativamente: l'11 marzo alla Milano-Torino, infatti, Coppi \u00e8 vittima di una caduta che gli causa la frattura della clavicola. Rientrato alle gare in maggio, si piazza secondo al Giro di Romagna. Partecipa poi al Giro d'Italia. In quella Corsa rosa si aggiudica la cronometro Perugia-Terni (, la pi\u00f9 lunga nella storia del Giro) con 1'07\" su Louison Bobet, 1'24\" su Koblet e ben 5'13\" su Bartali, mentre nella prova contro il tempo tra Rimini e San Marino si piazza secondo, battuto da Giancarlo Astrua. Vince poi, in volata, il tappone dolomitico da Cortina d'Ampezzo a Bolzano del terzultimo giorno. Conclude la gara al quarto posto, a 4'04\" dal vincitore Magni (secondo successo per lui) e preceduto anche da Van Steenbergen e Ferdi K\u00fcbler. Il destino si accanisce il 29 giugno seguente. A dal traguardo del Giro del Piemonte, a causa delle rotaie del tram, il fratello di Fausto, Serse Coppi (suo gregario alla Bianchi), incorre in una caduta.\nSembra nulla di grave e Serse, pur avendo battuto la testa, si rialza e termina la gara. La sera in albergo, per\u00f2, si sente male e poche ore dopo muore per emorragia cerebrale: aveva ventotto anni. Fausto \u00e8 sconvolto dal dolore e medita il ritiro dalle corse. Pochi giorni dopo, il 4 luglio, \u00e8 comunque \u2013 pur in condizioni fisiche e psicologiche non ottimali \u2013 al via del Tour de France. In quella \"Grande Boucle\" risulta inizialmente competitivo e coglie un secondo posto nella tappa pirenaica da Tarbes a Luchon, battuto in volata da Koblet; due giorni dopo, per\u00f2, nella Carcassonne-Montpellier, va in profonda crisi e conclude a 33'33\" dal vincitore Koblet, evitando per pochi secondi di andare oltre il tempo massimo. Ripresosi, cinque giorni dopo ottiene il successo nella frazione alpina Gap-Brian\u00e7on, precedendo di 3'43\" Roger Buchonnet e di 4'09\" la maglia gialla Koblet: in classifica chiude per\u00f2 lontano, decimo, a 46'51\" dal vincitore Koblet. Dopo quel Tour si classifica secondo al \"Grand Prix des Nations\" a cronometro, vince il Gran Premio di Lugano a cronometro e si piazza terzo al Giro di Lombardia, superato nello sprint a tre del Vigorelli di Milano da Louison Bobet e Giuseppe Minardi.\n1952: la seconda doppietta Giro-Tour.\nNel 1952, dopo due anni sofferti e con alterne fortune, Coppi torna a vincere. Apre la stagione con il secondo posto alla Parigi-Roubaix (Rik Van Steenbergen lo batte in una volata a due), il quarto al Giro di Romandia e il terzo al Giro dell'Emilia, e si presenta quindi al Giro d'Italia. Il favorito \u00e8 Koblet, vincitore del Tour 1951: gi\u00e0 nella seconda tappa, per\u00f2, lo svizzero rimane attardato, perdendo cinque minuti. Nella prima settimana Coppi vince la breve cronometro Roma-Rocca di Papa, dando 1'59\" a K\u00fcbler, 2'45\" a Bartali e 3'03\" allo stesso Koblet; cinque giorni dopo, al termine della Riccione-Venezia, vinta da Van Steenbergen, veste di rosa. Il 29 maggio \u00e8 il giorno del tappone dolomitico, da Venezia a Bolzano. Coppi attacca sul Falzarego, a dall'arrivo, quindi s'invola scalando in solitaria il Pordoi e il Sella: a Bolzano vince con 5'20\" su Bartali e Magni, e consolida il primato. La cronometro Erba-Como di tre giorni dopo, in cui Coppi s'impone con 15\" su Koblet, serve a suggellare il trionfo finale: a Milano il \"Campionissimo\" vince per la quarta volta il Giro, precedendo in classifica il secondo e il terzo, Magni e K\u00fcbler, di 9'18\" e 9'24\" rispettivamente.\nTre settimane dopo il Giro, Coppi partecipa al Tour de France come co-capitano della selezione italiana insieme a Bartali e Magni. Quest'ultimo prende la maglia gialla vincendo a Metz, nella sesta tappa; il giorno dopo, nella cronometro Metz-Nancy, la vittoria \u00e8 invece di Coppi. Lo stesso accade il 4 luglio, nella Losanna-Alpe d'Huez, quando, nel primo arrivo sull'Alpe nella storia della \"Grande Boucle\", il campione piemontese riesce a imporsi con 1'20\" su Jean Robic e 2'22\" su Stan Ockers, e a vestire di giallo con soli 5\" su Ockers. Quel giorno, sul Colle del Galibier, Carlo Martini scatta la foto di un'epoca, immortala Coppi davanti, Bartali dietro e una bottiglia in mezzo. Dopo la giornata di riposo, la corsa riprende con il tappone alpino Le Bourg-d'Oisans-Sestriere, con cinque colli \u2013 Croix-de-Fer, T\u00e9l\u00e9graphe, Galibier, Monginevro e Sestriere \u2013 da scalare.\n\u00c8 sul terzo, il Galibier, che il \"Campionissimo\" va via in solitaria: arriver\u00e0 al traguardo con 7'09\" sul secondo, Bernardo Ruiz, e 9'33\" su Ockers. Sui Pirenei \u00e8 quindi ancora lui a dominare, vincendo la diciottesima tappa, da Bagn\u00e8res-de-Bigorre a Pau; infine sua \u00e8 anche la terzultima frazione, la Limoges-Puy-de-D\u00f4me. Nella graduatoria finale va a precedere Ockers di 28'27\", Ruiz di 34'38\", Bartali di 35'25\", e fa sua anche la classifica scalatori della corsa. \u00c8 per lui, dopo quanto realizzato nel 1949, la seconda vittoria al Tour e la seconda doppietta Giro-Tour. Il 7 agosto seguente, a pochi giorni dal successo di Parigi, il campione \u00e8 per\u00f2 vittima di una caduta in pista a Perpignano: si frattura la scapola e la clavicola sinistre ed \u00e8 costretto a interrompere temporaneamente l'attivit\u00e0. Ritornato alle gare, vince il Gran Premio di Lugano e, in novembre, due frazioni, la cronometro a squadre e la classifica finale del Gran Premio del Mediterraneo, prova a tappe organizzata quell'anno dalla \"Gazzetta dello Sport\" nel Sud Italia.\n1953: il quinto Giro e il titolo mondiale su strada.\nDopo la trionfale stagione 1952, Coppi inizia il 1953 con il nono posto alla Milano-Sanremo. Tra maggio e giugno partecipa quindi al Giro d'Italia, rinnovando la sfida a Hugo Koblet. Il piemontese vince allo sprint la quarta tappa, la San Benedetto del Tronto-Roccaraso, ma tre giorni dopo Koblet conquista la cronometro di Follonica e veste la maglia rosa. La cronometro a squadre di Modena, vinta dalla Bianchi di Coppi, consente al \"Campionissimo\" di avvicinare in classifica, a soli 55\", lo svizzero in rosa; questi per\u00f2, superate indenne le prime montagne, attacca nella diciottesima tappa, la Vicenza-Auronzo di Cadore, e al traguardo guadagna ancora 1'04\" sul rivale. La gara si decide nelle ultime due frazioni di montagna. Il 31 maggio \u00e8 il giorno del tappone dolomitico da Auronzo a Bolzano. Coppi va all'attacco sul Falzarego, seguito a ruota da Koblet e Pasquale Fornara; nella successiva discesa Koblet riesce a staccare i due italiani, scala in solitaria il Pordoi, ma sul passo Sella viene ripreso e superato da Coppi, che scollina con 1'25\" di vantaggio.\nLa tappa non \u00e8 finita: a dal traguardo, infatti, Koblet completa il nuovo ricongiungimento. A Bolzano vince l'\"Airone\" su Koblet, ma il Giro, su ammissione dello stesso Coppi (staccato in classifica di 1'59\"), sembra ormai nelle mani dello svizzero. La tappa dell'indomani, la Bolzano-Bormio, \u00e8 breve, solo , ma si scala per la prima volta il Passo dello Stelvio, . Sulle inedite rampe Coppi compie la rimonta: prima suggerisce al giovane Nino Defilippis di attaccare, poi, una volta che Koblet si \u00e8 lanciato all'inseguimento, scatta anche lui a dalla vetta riprendendo e superando il rivale. Koblet va in crisi, scollina a 4'27\" da Coppi e tenta di recuperare nei di discesa, ma cade due volte ed \u00e8 anche vittima di una foratura: conclude la tappa a 3'28\" da Coppi, sconfitto in classifica per solo 1'29\". La Corsa rosa va cos\u00ec per la quinta volta al \"Campionissimo\" Coppi, che eguaglia il primato di vittorie di Alfredo Binda.\nAl Tour de France Coppi non partecipa, lo si vedr\u00e0 da semplice tifoso sull'Izoard insieme a Giulia Occhini, la futura \"Dama Bianca\". Il 30 agosto seguente prende invece parte al campionato del mondo su strada di Lugano. Il campione piemontese vuole vincere, e quel giorno \u00e8 protagonista. A dal traguardo va infatti all'attacco sulle rampe della Crespera di Breganzona: il suo allungo, su un tratto al 10% con un rapporto 51x11, \u00e8 secco, e a ruota riesce a rimanergli solo il passista belga Germain Derycke. I due, nonostante i tentativi di controffensiva degli inseguitori (tra cui Stan Ockers, Louison Bobet, Ferdi K\u00fcbler, Charly Gaul), staccano presto tutti. Coppi per\u00f2 sa che il rivale \u00e8 veloce, e a dall'arrivo, al penultimo passaggio sulla Crespera, allunga ancora riuscendo a staccare Derycke.\nDa l\u00ec all'arrivo \u00e8 una cavalcata solitaria: Coppi vince in solitudine con 6'16\" su Derycke, 7'33\" su Ockers e Michele Gismondi; pi\u00f9 indietro tutti gli altri. Cinque giorni dopo il trionfo, Coppi sfida il campione del mondo di inseguimento Sydney Patterson in un incontro al Vigorelli e, davanti a un pubblico in visibilio, lo batte in 6'02\"2. Quella prestazione, unitamente alla vittoria di Lugano, con l'agognato titolo iridato su strada, unico grande alloro fin l\u00ec assente nel suo \"palmar\u00e8s\", segna il punto pi\u00f9 alto della carriera del \"Campionissimo\", ma costituisce anche, considerata l'et\u00e0 (quasi 34 anni), l'inizio dell'inevitabile parabola discendente. Coppi conclude comunque la stagione con il successo al Trofeo Baracchi a cronometro in coppia con Riccardo Filippi (secondo, in coppia con Antonin Rolland, \u00e8 un giovane Jacques Anquetil).\n1954-1955: le ultime vittorie.\nNella primavera del 1954 Coppi ottiene numerosi successi in maglia iridata: si aggiudica una tappa alla Parigi-Nizza, vince il Giro di Campania e due frazioni alla Roma-Napoli-Roma e chiude inoltre quarto in volata alla Milano-Sanremo e secondo al Giro di Reggio di Calabria. In maggio prende il via al Giro d'Italia in cerca del sesto successo: sarebbe un record. La corsa si apre con una cronometro a squadre sul Monte Pellegrino, nei dintorni di Palermo: vince il trio della Bianchi, e Coppi indossa la maglia rosa (sar\u00e0 l'ultima della sua carriera). L'indomani, nella Palermo-Taormina, il \"Campionissimo\" va per\u00f2 in crisi per problemi intestinali (si disse a causa di una mangiata di ostriche), perde 11 minuti e mezzo e saluta il primato. La corsa si decide nella sesta tappa, la Napoli-L'Aquila, quando una fuga di condotta da sette uomini porta il gregario Carlo Clerici a vincere con mezz'ora sul gruppo e a vestire di rosa; Coppi scivola a 39 minuti.\nLe successive montagne non scalzano Clerici dalla testa della classifica: l'italo-svizzero cede infatti pochi secondi dai migliori sull'Abetone e nella cronometro di Riva del Garda. Nel decisivo tappone San Martino di Castrozza-Bolzano, Coppi attacca sul Pordoi, ma Clerici resiste e scollina con soli 12\" di distacco, tiene il passo del campione piemontese sul Campolongo, ma si stacca quindi in discesa a causa di una caduta. Il provvidenziale rientro di Koblet, compagno di squadra di Clerici, e il suo contributo nella discesa dal Gardena sono decisivi: a Bolzano vince Coppi, ma con soltanto due minuti di vantaggio sulla maglia rosa. La tappa dell'indomani, con il Bernina (nel giorno dello sciopero dei ciclisti, in lite con gli organizzatori per alcuni mancati premi), non cambia gli equilibri: il Giro 1954 va a Clerici, Coppi \u00e8 quarto a 31'17\", consolandosi con il successo nella classifica scalatori.\nIl Giro del 1954 \u00e8 il primo con al via formazioni sponsorizzate, sono la Nivea-Fuchs di Fiorenzo Magni e la Doniselli-Lansetina di Antonio Bevilacqua. Si tratta di una novit\u00e0 tutta italiana, che per\u00f2 non piace all'estero, specialmente in Francia. Al successivo Tour de France l'Unione Velocipedistica Italiana decide allora, in segno di protesta verso la chiusura dei francesi all'ingresso nel ciclismo di sponsor esterni (Jacques Goddet, \"patron\" del Tour, arriva ad accusare gli italiani di portare il veleno nel ciclismo), di non schierare la squadra nazionale al via della corsa. Il presidente Adriano Rodoni dichiara: \u00abLa nostra partenza \u00e8 resa impossibile dal nuovo regolamento da voi stabilito che non permette agli atleti di portare scritte pubblicitarie\u00bb. Coppi non partecipa cos\u00ec alla \"Grande Boucle\". In agosto corre invece il Giro di Svizzera, si aggiudica due tappe e conclude la gara al quinto posto; al successivo campionato del mondo di Solingen \u00e8 invece sesto, nella gara vinta da Bobet. Tra ottobre e novembre, infine, centra un prestigioso tris, facendo suoi la Coppa Bernocchi, il Giro di Lombardia e il Trofeo Baracchi, ancora in coppia con Riccardo Filippi. Il Giro di Lombardia 1954 \u00e8 l'ultima vittoria dell'\"Airone\" in una grande classica, la quinta nell'importante prova autunnale, e arriva, a differenza degli altri successi, grazie a una volata: attivo per tutta la corsa ma ogni volta ripreso, Coppi riesce a prevalere allo sprint per tre lunghezze su Fiorenzo Magni e il resto del gruppo.\nNel 1955 il \"Campionissimo\", nonostante le vicende legate alla relazione extraconiugale con Giulia Occhini, appare di nuovo in ottima forma. In quella primavera vince il Giro di Campania, si piazza secondo alla Parigi-Roubaix (battuto per distacco da Jean Forestier) e al Giro di Romagna, e si aggiudica quindi la semitappa conclusiva del Gran Premio Ciclomotoristico a Roma. Al successivo Giro d'Italia coglie, nelle prime due settimane, tre secondi posti di tappa. Nella penultima frazione, per\u00f2, da Trento a San Pellegrino Terme, il \"Campionissimo\" va all'attacco a dall'arrivo, nei pressi di Roncone, insieme a Fiorenzo Magni. Gastone Nencini, in maglia rosa, si riporta inizialmente su di loro, ma fora lungo una strada in ghiaia ed \u00e8 costretto a rialzarsi: al traguardo perder\u00e0 5'37\" da Magni e Coppi. La vittoria di tappa va a Coppi, in quello che sar\u00e0 il suo ultimo acuto nella \"Corsa rosa\", mentre il successo finale \u00e8 appannaggio di Magni, con soli 13\" di vantaggio sullo stesso Coppi. In chiusura di stagione, il 18 settembre, Coppi coglie la sua ultima affermazione in una corsa in linea, al Giro dell'Appennino, in solitaria con 2'03\" sul secondo, Bruno Monti. L'\"Airone\" si aggiudica poi pure la Tre Valli Varesine \u2013 in quella stagione eccezionalmente trasformata in una prova a cronometro sui \u2013 e, come nel 1953 e nel 1954, il Trofeo Baracchi in coppia con Riccardo Filippi. I piazzamenti nelle classiche gli valgono anche il titolo nazionale per stradisti (competizione multiprova).\n1956-1959: gli ultimi anni.\nNel 1956, con la nuova maglia della Carpano-Coppi, Coppi ottiene risultati solo nella seconda parte di stagione: si piazza secondo alla Coppa Bernocchi, vince il Gran Premio Campari a cronometro a Lugano ed \u00e8 infine secondo al Trofeo Baracchi, sempre in coppia con Filippi. In quell'autunno spicca anche il secondo posto colto da Coppi al Giro di Lombardia, con la gara che, dopo numerosi attacchi e contrattacchi, si risolve allo sprint: il campione piemontese supera Magni sul rettilineo finale del Vigorelli, a 50 metri dall'arrivo, ma a soli 20 viene sorpassato e infine battuto da Andr\u00e9 Darrigade. La delusione per la sconfitta \u00e8 tale da spingere Coppi a un pianto a dirotto che commuove tifosi e avversari; lo stesso Darrigade si dir\u00e0 \"addolorato\" per averlo battuto.\nIl 1957 inizia male perch\u00e9 in febbraio, in un circuito in Sardegna, cade fratturandosi il collo anatomico del femore sinistro; parve che la sua carriera fosse finita, invece dopo una faticosa riabilitazione torna alle corse e il 4 novembre 1957, sempre in maglia Carpano, Coppi ottiene al Trofeo Baracchi, in coppia con Ercole Baldini, campione emergente laureatosi quell'anno campione nazionale su strada, l'ultimo trionfo su strada. In quella prova, a cronometro, Baldini fora a dall'arrivo e Coppi, essendo in difficolt\u00e0 e allo scopo di poter poi rallentare e tirare il fiato, decide di proseguire, venendo per questo motivo insultato dal pubblico. Il rientro di Baldini consente alla coppia di vincere, anche se per soli 5 secondi.\nNel 1958 Coppi torna alla Bianchi-Pirelli. Durante l'anno vince la Sei giorni di Buenos Aires; su strada prende invece parte al suo ultimo Giro d'Italia, concludendolo al trentaduesimo posto, e alle classiche del calendario italiano (\u00e8 settimo alla Tre Valli Varesine e nono al Giro del Piemonte). A fine stagione partecipa anche, pur come gregario \"di lusso\", al campionato del mondo di Reims vinto da Ercole Baldini. Nel 1959 l'\"Airone\", ormai trentanovenne, gareggia con la maglia della Tricofilina-Coppi, sotto la direzione del suo storico ex gregario Ettore Milano, ma non ottiene vittorie eccetto che in alcuni \"criterium\" e riunioni su pista; spicca comunque la partecipazione, la prima e unica della sua carriera, alla Vuelta a Espa\u00f1a, conclusasi per con un ritiro insieme alla squadra. Nell'autunno di quel 1959 nasce intanto il progetto di una San Pellegrino Sport, la formazione diretta da Gino Bartali, capitanata proprio da Fausto Coppi, all'ultima stagione da professionista prima del ritiro definitivo, annunciato per la fine del 1960. I due grandi rivali sotto la stessa bandiera, come vent'anni prima alla Legnano: il progetto per\u00f2 non si concretizzer\u00e0, per la morte del \"Campionissimo\".\nLa morte.\nIl 10 dicembre del 1959, subito dopo essere stato ingaggiato dalla \"San Pellegrino Sport\", la squadra appena costituita dall'amico ed ex-rivale Gino Bartali, Coppi parte con alcuni amici ciclisti francesi - fra cui Rapha\u00ebl G\u00e9miniani, Jacques Anquetil, Roger Rivi\u00e8re, Henry Anglade e Roger Hassenforder - per un viaggio nell'Alto Volta Il 13 dicembre \u00e8 infatti in programma una corsa ciclistica, un criterium, a Ouagadougou (vincer\u00e0 Anquetil davanti a Coppi), accompagnata il giorno successivo da alcune battute di caccia nelle riserve di Fada N'gourma e Pama, non lontano dalla capitale. Dopo la caccia Coppi e G\u00e9miniani tornano all'accampamento di Fada N'gourma, occupano la stessa camera e nella notte vengono assaliti dalle zanzare, contraendo la malaria. L'indomani i due sono stanchi e debilitati; rientrano insieme in aereo a Parigi, poi si separano: il francese torna a Clermont-Ferrand, l'\"Airone\" a casa a Novi Ligure.\nIl 20 dicembre Coppi e G\u00e9miniani si telefonano: sono entrambi febbricitanti. Quella stessa sera G\u00e9miniani perde conoscenza e viene ricoverato. La moglie Anne-Marie allerta immediatamente uno specialista di malattie tropicali, che invia una provetta di sangue all'Istituto Pasteur di Parigi. I medici rilevano la presenza nel sangue del \"plasmodium falciparum\", il protista responsabile nell'uomo della malaria terzana maligna, la forma pi\u00f9 violenta della malattia. G\u00e9miniani resta in coma otto giorni, ma viene curato con il chinino e salvato: si risveglier\u00e0 il 5 gennaio. Coppi si reca invece all'incontro di calcio Genoa-Alessandria, spinto anche dalla curiosit\u00e0 di vedere all'opera l'astro nascente del calcio alessandrino Gianni Rivera, e nei giorni seguenti si reca anche a caccia nella sua riserva di Incisa Scapaccino.\nIl 27 dicembre Coppi si mette a letto con febbre alta, nausea e brividi; due giorni dopo i parenti chiamano il dottor Allegri di Serravalle Scrivia, che a sua volta chiama a consulto il primario dell'ospedale di Tortona, prof. Astaldi, ma i due non riescono a fornire una diagnosi. Nel pomeriggio del 1\u00ba gennaio le condizioni del campione si aggravano ulteriormente; a Tortona giunge per un altro consulto anche il professor Fieschi, dell'Universit\u00e0 di Genova. Coppi viene ricoverato d'urgenza prima a Novi e poi a Tortona: alle 22 del 1\u00ba gennaio perde conoscenza, alle 23 \u00e8 in \"pericolo di vita\", all'una di notte riprende conoscenza e parla con Ettore Milano, suo storico gregario; subito dopo entra in coma. All'ammalato \u00e8 praticata una cura intensa a base di antibiotici e cortisonici, ma Coppi non reagisce. Non riprende pi\u00f9 conoscenza e muore alle 8:45 del 2 gennaio 1960, all'et\u00e0 di 40 anni.\nI medici avevano sbagliato diagnosi, ritenendo Coppi affetto da un'influenza pi\u00f9 grave del consueto, nonostante gi\u00e0 a fine dicembre la moglie e il fratello di G\u00e9miniani, Angelo, avessero telefonato dalla Francia per avvertire di come a Rapha\u00ebl fosse stata diagnosticata la malaria (raccontarono i congiunti di G\u00e9miniani che i medici italiani avevano loro risposto di pensare al proprio paziente, ch\u00e9 loro avrebbero provveduto a Coppi). Anche nella provetta del sangue prelevato a Coppi fu trovato il \"plasmodium falciparum\", l'agente della malaria. Il 4 gennaio sono in 50.000 sul colle di San Biagio a seguire il funerale del \"Campionissimo\". Coppi viene inizialmente sepolto nel piccolo cimitero sul colle San Biagio, nei pressi di Castellania, dove ancora oggi riposano i genitori ed altri parenti; verso la fine degli anni sessanta le sue spoglie e quelle del fratello Serse vengono traslate dal cimitero ed inumate definitivamente in un mausoleo, realizzato accanto al municipio di Castellania.\nNella carriera da professionista, durata ventuno anni (diciotto se si considera l'interruzione a causa della guerra), Coppi vinse complessivamente 151 corse su strada (122 esclusi i circuiti), 58 delle quali per distacco, e 83 su pista. Indoss\u00f2 per 31 giorni la maglia rosa del Giro d'Italia e per 19 giorni la maglia gialla del Tour de France. Al Giro vinse 22 frazioni, al Tour nove.\nVita privata.\nIl 22 novembre 1945 Coppi sposa Bruna Ciampolini a Sestri Ponente. Da lei ha la figlia Marina, nata l'11 novembre 1947.\nIl campione conobbe Giulia Occhini durante la Tre Valli Varesine del 1948, quando Giulia, moglie del dottor Enrico Locatelli, medico condotto di Varano Borghi e appassionato tifoso coppiano, chiede un autografo a Coppi. Negli anni seguenti il ciclista e la donna iniziano una relazione, inizialmente solo epistolare e poi anche personale. Coppi e la moglie Bruna Ciampolini si separarono consensualmente, mentre Enrico Locatelli denunci\u00f2 la moglie per adulterio. \nUna settimana dopo la conclusione del Giro d'Italia 1954, entrambi lasciarono le rispettive famiglie per andare a convivere a villa Carla, a Novi Ligure. Nella notte tra il 25 e il 26 luglio 1954 i carabinieri, accompagnati da Locatelli, fecero irruzione a villa Carla, ma non riuscirono a cogliere la flagranza di reato. Tornarono il 9 settembre e questa volta arrestarono Giulia Occhini per adulterio. Portata inizialmente nel carcere di Alessandria, dopo quattro giorni la donna venne rilasciata con foglio di via e costretta a recarsi in domicilio coatto ad Ancona, a casa di una zia, con obbligo di firma in questura. Coppi venne a sua volta privato del passaporto.\nIl processo successivo, celebrato nel marzo del 1955, si concluse con la condanna di Coppi a due mesi di carcere per abbandono del tetto coniugale e di Giulia Occhini, incinta, a tre mesi. Entrambi usufruirono comunque della sospensione condizionale della pena. \nTra mille difficolt\u00e0 Coppi e Giulia Occhini si sposarono in Messico (matrimonio mai riconosciuto in Italia) e la Occhini diede alla luce un figlio, Angelo Fausto detto \"Faustino\", a Buenos Aires il 13 maggio 1955. Angelo Fausto Coppi jr., che attualmente possiede il doppio passaporto italiano e argentino, venne fatto nascere in Argentina per poter ricevere il cognome \"Coppi\", poich\u00e9 Locatelli si rifiutava di disconoscerne la paternit\u00e0."}
{"id": "1921", "revid": "125399742", "url": "https://it.wikipedia.org/wiki?curid=1921", "title": "Fosforo", "text": "Il fosforo \u00e8 un elemento chimico della tavola periodica degli elementi che ha come numero atomico 15 e come simbolo P. \u00c8 un non metallo del gruppo dell'azoto.\nA temperatura ambiente \u00e8 solido, ma sopra i diventa subito liquido.\nIl fosforo non si trova in natura allo stato elementare, ma sotto forma di fosfato (sale dell'acido fosforico), \u00e8 abbondante in alcune rocce e nelle cellule degli esseri viventi, del cui metabolismo \u00e8 un componente essenziale. Il fosforo elementare \u00e8 estremamente reattivo e, combinandosi con l'ossigeno emette una tenue luminescenza (da cui il suo nome, \u03c6\u03c9\u03c3\u03c6\u03cc\u03c1\u03bf\u03c2, \"phosph\u00f3ros\", che in greco significa \"portatore di luce\"). Il principale uso industriale del fosforo \u00e8 nella produzione di fertilizzanti. \u00c8 impiegato anche nella produzione di esplosivi, fiammiferi, fuochi artificiali, fitofarmaci, dentifrici, detergenti e led bianchi.\nIl fosforo si presenta come un solido ceroso bianco dal caratteristico sgradevole odore agliaceo; quando \u00e8 molto puro risulta trasparente. \u00c8 insolubile in acqua e solubile nei solventi organici e specialmente nel solfuro di carbonio. Riscaldato in aria brucia facilmente formando l'anidride fosforica P4O10 (decaossido di tetrafosforo), spesso scritta con la formula bruta P2O5.\nStoria.\nIl fosforo venne isolato per la prima volta dal chimico tedesco Hennig Brand nel 1669. Nel tentativo di distillare i sali residui dell'evaporazione dell'urina, Brand produsse un materiale bianco, luminescente al buio, che bruciava con fiamma brillante. Da allora, la parola fosforescente \u00e8 stata usata per descrivere quei materiali che emettono luminescenza al buio senza bruciare.\nLe discussioni degli alchimisti si ravvivarono, e grandi nomi della scienza dell'epoca, come Robert Boyle, parteciparono al dibattito sulle propriet\u00e0 del nuovo materiale luminescente.\nLa citt\u00e0 di Bologna lega il proprio nome al materiale: il 12 dicembre 1711 vi venne fondato l\"'Istituto delle Scienze\", opera di Luigi Ferdinando Marsili, presso cui prosegu\u00ec lo studio del fenomeno dei fosfori, soprattutto ad opera del chimico e medico Jacopo Bartolomeo Beccari. Beccari dapprima fu professore di fisica (dal 4 dicembre 1711), per poi diventare docente di chimica presso l'istituto. La cattedra, fondata il 16 novembre 1737 era strettamente legata alla facolt\u00e0 di medicina, e fu la prima in Italia ad istituire l'insegnamento della chimica sperimentale.\nNell'ambito del suo lavoro, Beccari realizz\u00f2 con alcuni collaboratori alcune macchine e dispositivi sperimentali per lo studio dei fosfori e dei composti organici. I risultati del lavoro vennero raccolti da Francesco Maria Zanotti, segretario accademico, nel \"De Bononiensis scientiarum et Artium Instituto atque Accademiae. Commentarii\". Anche lo stesso Marsigli fu impegnato nella ricerca sull'argomento, esponendo presso l'Accademia delle Scienze di Parigi i risultati ottenuti.\nTra la fine del XVIII secolo e gli inizi del XIX secolo l'uso del fosforo cominci\u00f2 a venire compreso correttamente. Nel \"Cours de physique experimentale et de chimie; a l'usage des Ecole centrales, sp\u00e9cialment de l'Ecole centrale de la C\u00f4te d'Or\" del 1801 \u00e8 presente una spiegazione dettagliata di come usare la pietra per ottenere oggetti fosforescenti.\nI primi fiammiferi vennero prodotti con il fosforo bianco, che per\u00f2 era pericoloso e tossico da maneggiare. L'esposizione ai vapori provocava ai lavoratori la necrosi delle ossa della mascella.Con l'adozione del fosforo rosso, meno volatile e pi\u00f9 stabile, i rischi vennero ridotti.\nIl fosforo bianco \u00e8 stato usato in diverse guerre come arma incendiaria.\nIsotopi.\nGli isotopi pi\u00f9 comuni del fosforo sono:\nForme cristalline.\nIl fosforo esiste in varie forme allotropiche identificate dal loro colore: bianco (o giallo), rosso e nero (o violetto). Le due pi\u00f9 comuni sono il \"fosforo rosso\", in realt\u00e0 violetto, ed il \"fosforo bianco\", entrambi costituiti da gruppi tetraedrici di quattro atomi ciascuno. Il fosforo bianco brucia spontaneamente all'ossigeno dell'aria sopra i 40\u00a0\u00b0C; pu\u00f2 essere convertito nella forma rossa tramite riscaldamento in assenza di aria. Il fosforo rosso \u00e8 relativamente stabile e perci\u00f2 poco reattivo; sublima a 170\u00a0\u00b0C e si incendia per impatto o sfregamento.\nIl \"fosforo nero\" ha una struttura simile a quella della grafite ed \u00e8 un semiconduttore: gli atomi sono disposti in fogli paralleli di anelli esagonali condensati.\nDisponibilit\u00e0.\nPer via della sua reattivit\u00e0, il fosforo non esiste allo stato nativo in natura. \u00c8 tuttavia ampiamente presente in numerosi minerali. Le rocce fosfatiche, principalmente costituite da apatite (un fosfato di calcio impuro avente la seguente formula molecolare: 3 Ca3(PO4)2 \u00b7 CaX2 dove X pu\u00f2 essere ione fluoruro, cloruro, idrossido o \u00bd ione carbonato) sono un'importante fonte commerciale di questo elemento. Grandi giacimenti di apatite sono stati trovati in Cina, in Russia, in Marocco e negli Stati Uniti.\nIl fosforo bianco viene estratto dall'apatite per arrostimento in fornace in presenza di carbone e silice. Il fosforo elementare si libera come vapore che viene raccolto e conservato sotto acido fosforico.\nProduzione.\nLa produzione di fosforo consiste in una riduzione di minerali di fosforo (fluoroapatiti, idrossiapatiti, carbonatoapatiti, etc) detti minerali fosfatici. Li si fa reagire con quarzite e coke. Una volta miscelati e macinati i componenti, vengono caricati in forni elettrici ad arco, questi forni forniscono il calore necessario alla reazione che \u00e8 fortemente endotermica (\u0394H\u00a0=\u00a0).\nI fumi che escono vengono depurati dal minerale e da altri reagenti fini trascinati a temperatura tale che il fosforo, condensando, non venga pure abbattuto. L'aeriforme restante \u00e8 costituito da vapori di fosforo, CO e SiF4 e viene inviato in una torre dove viene spruzzata dell'acqua (badando che la temperatura non scenda sotto i 60\u00a0\u00b0C). Il fosforo cos\u00ec condensa ma non solidifica e si raccoglie sott'acqua. Quest'ultima, per reazione con SiF4, si \u00e8 trasformata in soluzione di acido metasilicico e fluorosilicico. Il CO, integralmente defosforato e defluorurato, viene anche deumidificato per raffreddamento e usato poi come combustibile. Le scorie prodotte dal forno, costituite essenzialmente da CaSiO3, sono buoni additivi per cementi e conglomerati bituminosi. Dal basso del forno si scarica anche la lega ferro - fosforo, usata in siderurgia. Il fosforo liquido, trattato con decolorante, viene pompato poi alla filtrazione e successivamente fatto solidificare in forma \"bianca\" e foggiato in pezzature commerciali sott'acqua o in ambiente di anidride carbonica. Sempre conservato in acqua, il fosforo bianco viene immesso al consumo.\nApplicazioni.\nL'acido fosforico concentrato (H3PO4) \u00e8 ampiamente usato per la produzione di fertilizzanti. Oltre a ci\u00f2\nFunzione biologica.\nI composti del fosforo sono coinvolti nelle funzioni vitali di tutte le forme di vita conosciute.\nGruppi fosfato sono parte delle molecole del DNA, dell'RNA, dell'ATP e dei fosfolipidi. Il fosfato di calcio \u00e8 un componente essenziale delle ossa.\nElemento strutturale di denti, ossa e cellule, il fosforo \u00e8 un minerale che rappresenta pi\u00f9 dell'1% del peso corporeo.\nIl fosforo \u00e8 indispensabile in vari processi di produzione di energia (metabolismo dei grassi, dei carboidrati e delle proteine) e stimola le contrazioni muscolari; il fosforo \u00e8 inoltre necessario nella mediazione intracellulare, assicura la funzionalit\u00e0 renale e la trasmissione degli impulsi nervosi.\nFonti alimentari di fosforo sono cereali, verdure, latte, carni bovine, pesce, pollame e legumi. Dai 25 anni in poi la dose raccomandata di fosforo \u00e8 di /die.\nI neonati sino a 6 mesi hanno un fabbisogno di 300\u00a0mg/die, mentre dai 6 mesi a 1 anno la dose raccomandata \u00e8 di 600\u00a0mg/die. I bambini da 1 a 10 anni hanno un fabbisogno di 800\u00a0mg/die; dagli 11 ai 24 anni il fabbisogno \u00e8 pari a 1200\u00a0mg/die.\nSebbene la carenza di fosforo sia rara in quanto il minerale \u00e8 presente in una grande variet\u00e0 di alimenti, un'assunzione insufficiente pu\u00f2 determinare difficolt\u00e0 nella crescita, disturbi ossei come l'osteoporosi, alterazioni della conduzione nervosa, stanchezza mentale e fisica.\nAl fosforo e al consumo di pesce \u00e8 stato attribuito un effetto positivo sull'intelligenza e sulla memoria. Da alcuni studi \u00e8 emerso che effettivamente il consumo di pesce agevola l'intelligenza verbale e visospaziale, ma ci\u00f2 non sarebbe dovuto al fosforo, bens\u00ec probabilmente alla funzione di alcuni acidi grassi presenti nel pesce, in particolare omega-3 e omega-6.\nUna adeguata quantit\u00e0 di fosforo \u00e8 necessaria all'assimilazione del calcio. La fitina \u00e8 necessaria per il metabolismo del fosforo.\nPrecauzioni.\nIl fosforo \u00e8 molto velenoso, la dose letale media \u00e8 di .\nL'allotropo bianco va conservato sotto acqua e va manipolato solo con pinze, dato che il contatto con la pelle pu\u00f2 causare ustioni. L'avvelenamento cronico provoca la necrosi del tessuto osseo. Gli esteri fosforici sono velenosi per il sistema nervoso, mentre i fosfati inorganici sono sostanzialmente atossici.\nLo sversamento di grandi quantit\u00e0 di fertilizzanti o detergenti a base fosforica causa l'inquinamento del suolo e l'eutrofizzazione delle acque."}
{"id": "1924", "revid": "15756", "url": "https://it.wikipedia.org/wiki?curid=1924", "title": "Ferro", "text": "Il ferro \u00e8 l'elemento chimico di numero atomico 26. Il suo simbolo \u00e8 Fe, che prende origine da \"ferrum\", il nome latino di questo elemento metallico.\nQuesto elemento si trova quasi sempre legato ad altri quali: carbonio, silicio, manganese, cromo, nichel, ecc. Con il carbonio il ferro forma le sue due leghe pi\u00f9 conosciute: l'acciaio e la ghisa. La parola \"ferro\" \u00e8 scorrettamente usata nel linguaggio comune per indicare anche le \"leghe di ferro\" a bassa resistenza, gli acciai dolci.\nA livello industriale si riesce ad ottenere ferro con una purezza che si avvicina al 100%. Questo prodotto viene poi utilizzato per essere legato ad altri elementi chimici per ottenere leghe dalle pi\u00f9 diverse caratteristiche.\nEstremamente importante nella tecnologia per le sue caratteristiche meccaniche e la sua lavorabilit\u00e0, in passato fu tanto importante da dare il nome ad un intero periodo storico: l'et\u00e0 del ferro.\nFormazione.\nIl ferro si forma per Nucleosintesi stellare all'interno delle stelle di grande massa.\nStoria.\nLe prime prove di uso del ferro vengono dai Sumeri e dagli Ittiti, che gi\u00e0 4000 anni avanti Cristo lo usavano per piccoli oggetti come punte di lancia e gioielli ricavati dal ferro recuperato da meteoriti.\nDurante il medioevo in alchimia il ferro era associato a Marte.\nLa storia dell'impiego e della produzione del ferro \u00e8 comune a quella delle sue leghe al carbonio: ghisa e acciaio.\nCaratteristiche.\nGli studiosi hanno stimato che il ferro sia il metallo pi\u00f9 abbondante all'interno della Terra, in quanto presente in grandi quantit\u00e0 nel nucleo e nel mantello terrestre, assieme a nichel e zolfo. Limitatamente alla crosta terrestre, il ferro, invece, \u00e8 il quarto elemento pi\u00f9 abbondante con una percentuale in peso pari a circa 6,3%, preceduto da ossigeno (46%), silicio (27%) e alluminio (8,1%), mentre si stima che sia il sesto elemento per abbondanza nell'intero universo (con una percentuale in peso di circa 0,11%), preceduto da idrogeno (75%), elio (23%), ossigeno (1%), carbonio (0,5%) e neon (0,13%).\nLa grande quantit\u00e0 di ferro presente al centro della Terra non pu\u00f2 essere tuttavia causa del campo geomagnetico, poich\u00e9 questo elemento si trova con ogni probabilit\u00e0 a una temperatura superiore alla temperatura di Curie oltre la quale non esiste ordinamento magnetico nel reticolo cristallino.\nIl ferro \u00e8 un metallo che viene estratto dai suoi minerali, costituiti da composti chimici del ferro stesso, prevalentemente ossidi. Infatti sulla crosta terrestre il ferro non si rinviene mai allo stato elementare metallico (ferro nativo), ma sempre sotto forma di composti in cui \u00e8 presente allo stato ossidato. Per ottenere ferro metallico \u00e8 necessario procedere ad una riduzione chimica dei suoi minerali. Il ferro si usa solitamente per produrre acciaio che \u00e8 una lega a base di ferro, carbonio ed altri elementi.\nIl nuclide pi\u00f9 abbondante del ferro, il 56Fe, ha la pi\u00f9 piccola massa (930.412 MeV/c2) per nucleone, ma non \u00e8 il nuclide pi\u00f9 fortemente legato, primato che spetta al 62Ni.\nForme allotropiche del ferro.\nEsistono tre forme allotropiche del ferro denominate:\nTali denominazioni seguono l'ordine alfabetico delle lettere greche: infatti in passato esisteva anche la denominazione \"ferro beta\", che \u00e8 stata successivamente abbandonata in quanto non si tratta in realt\u00e0 di una forma allotropica del ferro, come invece si pensava, bens\u00ec di una forma paramagnetica del ferro alfa, del quale preserva la struttura.\nNel seguente diagramma di fase del ferro puro, ognuna di queste forme allotropiche presenta un campo di esistenza in un determinato intervallo di temperatura:\nIn genere, le varie forme allotropiche vengono indicate con lettere consecutive dell'alfabeto greco partendo dalla temperatura ambiente; nel caso del ferro viene saltata la lettera beta perch\u00e9 erroneamente essa era stata attribuita al ferro non magnetico presente a temperature comprese tra 768\u00a0\u00b0C (punto di Curie) e 910\u00a0\u00b0C. Le varie forme allotropiche del ferro sono differenti dal punto di vista strutturale: il ferro alfa, beta e delta presentano un reticolo cubico a corpo centrato con 2 atomi (1 \"atomo intero\" al centro della cella pi\u00f9 8 \"ottavi di atomo\" in corrispondenza dei vertici della cella) con una costante di reticolo maggiore nel caso del ferro delta, mentre il ferro gamma presenta un reticolo cubico a facce centrate con 4 atomi (6 \"mezzi atomi\" al centro delle facce della cella pi\u00f9 8 \"ottavi di atomo\" in corrispondenza dei vertici della cella).\nLe soluzioni solide interstiziali del carbonio nel ferro assumono nomi differenti a seconda della forma allotropica del ferro in cui il carbonio \u00e8 solubilizzato:\nDisponibilit\u00e0.\nIl ferro \u00e8 uno degli elementi pi\u00f9 comuni sulla Terra, della cui crosta costituisce circa il 5%. La maggior parte si trova in minerali costituiti da suoi vari ossidi, tra cui ematite, magnetite, limonite e taconite.\nSi ritiene che il nucleo terrestre sia costituito principalmente da una lega di ferro e nichel, la stessa di cui \u00e8 costituito circa il 5% delle meteore. Bench\u00e9 rari, i meteoriti sono la principale fonte di ferro allo stato metallico reperibile in natura, per esempio quelle del Canyon Diablo, in Arizona.\nProduzione.\nIndustrialmente il ferro \u00e8 estratto dai suoi minerali, principalmente l'ematite (Fe2O3) e la magnetite (Fe3O4), per riduzione con carbonio in una fornace di riduzione a temperature di circa 2.000\u00a0\u00b0C. Nella fornace di riduzione la \"carica\", una miscela di minerale di ferro, carbonio sotto forma di coke e calcare, viene messa nella parte alta della fornace mentre una corrente di aria calda viene forzata nella parte inferiore.\nNella fornace il carbon coke reagisce con l'ossigeno dell'aria producendo monossido di carbonio:\nIl monossido di carbonio riduce il minerale di ferro (nell'equazione seguente ematite) per fondere il ferro, diventando biossido di carbonio nella reazione:\nIl calcare serve a fondere le impurit\u00e0 presenti nel materiale, principalmente biossido di silicio, sabbia ed altri silicati. Al posto del calcare (carbonato di calcio) \u00e8 possibile usare la dolomite (carbonato di magnesio). A seconda delle impurit\u00e0 che devono essere rimosse dal minerale possono essere usate altre sostanze. L'alta temperatura della fornace decompone il calcare in ossido di calcio (calce viva):\nPoi l'ossido di calcio si combina con il diossido di silicio per formare la \"scoria\"\nLa scoria fonde nel calore dell'altoforno (il diossido di silicio da solo resterebbe solido) e galleggia sopra il ferro liquido, pi\u00f9 denso. Lateralmente l'altoforno ha dei condotti da cui \u00e8 possibile spillare la scoria liquida o il ferro fuso a scelta. Il ferro cos\u00ec ottenuto \u00e8 detto \"ghisa di prima fusione\" mentre la scoria, chimicamente inerte, pu\u00f2 essere usata come materiale per la costruzione di strade o in agricoltura come concime per arricchire suoli poveri di minerali.\nNel 2000 sono state prodotte nel mondo circa 1,1 miliardi di tonnellate di minerale di ferro per un valore commerciale stimato di circa 250 miliardi di dollari, da cui si sono ricavate 572 milioni di tonnellate di ghisa di prima fusione. Anche se l'estrazione di minerali di ferro avviene in 48 paesi, il 70% della produzione complessiva \u00e8 coperto dai primi cinque: Cina, Brasile, Australia, Russia e India.\nAnalisi.\nAnalisi colorimetrica.\nGli ioni ferro(II) (Fe2+) e ferro(III) (Fe3+) formano complessi di colore rosso con numerosi composti organici. Due di questi complessi sono usati a scopo analitico e la concentrazione dello ione ferro(II) o ferro(III) viene dedotta dalla misura dell'intensit\u00e0 del colore del complesso formatosi.\nMetodo del tiocianato.\nIl campione in soluzione acida per acido cloridrico o acido nitrico 0,05\u00a0M-0,5\u00a0M viene trattato con un eccesso di soluzione di tiocianato di potassio (KSCN); gli ioni tiocianato formano con gli ioni di ferro(III) dei complessi colorati rosso-ruggine, in eccesso di tiocianato lo ione complesso maggioritario \u00e8 Fe[(SCN)6]3-. Gli ioni ferro(II) non reagiscono, ma possono essere preventivamente ossidati a ioni ferro(III).\nL'assorbanza della soluzione viene letta alla lunghezza d'onda di circa .\nTra i cationi che possono interferire nella misura vi sono l'argento, il rame, il nichel, il cobalto, lo zinco, il cadmio, il mercurio e il bismuto; tra gli anioni vi sono i fosfati, i fluoruri, gli ossalati e i tartrati che possono formare complessi abbastanza stabili con gli ioni di ferro(III), competendo con il tiocianato. I sali di mercurio(I) e di stagno(II) vanno ossidati ai corrispondenti sali di mercurio(II) e di stagno(IV), perch\u00e9 distruggono il complesso colorato.\nQualora la presenza di interferenti fosse eccessiva, \u00e8 possibile precipitare gli ioni ferro(III) in forma di idrossido per trattamento con una soluzione acquosa di ammoniaca concentrata, separare l'idrossido di ferro(III) ottenuto e scioglierlo nuovamente nell'acido cloridrico diluito; oppure estrarre il complesso tiocianato di ferro (III) con una miscela 5:2 di 1-pentanolo ed etere etilico.\nMetodo dell\"o\"-fenantrolina.\nGli ioni ferro(II) formano un complesso rosso-arancione con l\"'o\"-fenantrolina [(C12H18N2)3Fe]2+ o [Fe(phen)3]2+, la cui l'intensit\u00e0 dipende dal pH nell'intervallo tra 2 e 9. L'assorbanza della soluzione viene letta alla lunghezza d'onda di 510\u00a0nm.\nGli ioni ferro(III) vengono preventivamente ridotti a ioni ferro(II) per trattamento con cloruro di idrossilammonio o idrochinone.\nTra gli interferenti vi sono il bismuto, l'argento, il rame, il nichel, il cobalto e gli ioni perclorato.\nApplicazioni.\nIl ferro \u00e8 il metallo in assoluto pi\u00f9 usato dall'umanit\u00e0, rappresenta da solo il 95% della produzione di metalli del mondo. Il suo basso costo e la sua resistenza nella forma detta acciaio ne fanno un materiale da costruzione indispensabile, specialmente nella realizzazione di automobili, di scafi di navi e di elementi portanti di edifici. I composti del ferro pi\u00f9 utilizzati comprendono:\nIl ferro comune, tecnicamente detto battuto o dolce contiene meno dello 0,5% di carbonio, quindi si tratta comunque di acciaio. \u00c8 un materiale duro e malleabile. Spesso tuttavia con il termine ferro vengono indicati comunemente l'acciaio extradolce e quello dolce. Un ferro particolarmente puro, noto come \"ferro Armco\", viene prodotto dal 1927 con particolari procedimenti ed \u00e8 impiegato dove si richiede un'elevatissima permeabilit\u00e0 magnetica e un'isteresi magnetica trascurabile.\nGli acciai speciali o legati, oltre a contenere carbonio sono addizionati di altri metalli quali il cromo, il vanadio, il molibdeno, il nichel e il manganese per conferire alla lega particolari caratteristiche di resistenza fisica o chimica.\nL'ossido di ferro(III) (Fe2O3), nelle variet\u00e0 magnetite e maghemite, usato per le sue propriet\u00e0 magnetiche come materiale per la produzione di supporti di memorizzazione, ad esempio supportato su polimeri nei nastri magnetici.\nRuolo biologico.\nIl ferro \u00e8 essenziale per la vita di tutti gli esseri viventi, eccezione fatta per pochi batteri.\nGli animali inglobano il ferro nel complesso eme, un componente essenziale delle proteine coinvolte nelle reazioni redox come la respirazione. Eccessi di ferro aumentano quindi le reazioni redox provocando cos\u00ec un aumento dei radicali liberi. Per evitare ci\u00f2, il ferro nel nostro organismo \u00e8 legato a proteine che regolano il suo stato di ossidazione. Il ferro inorganico si trova anche negli aggregati ferro-zolfo di molti enzimi, come le azotasi e le idrogenasi.\nInoltre esiste una classe di enzimi basati sul ferro, classe che \u00e8 responsabile di un'ampia gamma di funzioni di svariate forme di vita quali: la metano-monoossigenasi (conversione del metano in metanolo), la ribonucleotide riduttasi (conversione del ribosio in desossiribosio), le emeritritine (fissazione e trasporto dell'ossigeno negli invertebrati marini) e l'acido fosfatasi porpora (idrolizzazione degli esteri dell'acido fosforico).\nLa distribuzione degli ioni ferro nei mammiferi \u00e8 regolata in maniera molto rigorosa. Quando ad esempio il corpo \u00e8 soggetto ad un'infezione, l'organismo \"sottrae\" il ferro rendendolo meno disponibile anche ai batteri (transferrina). Questo \u00e8 il caso dell'epcidina, una proteina prodotta dal fegato che, legando e degradando la ferroportina, inibisce il rilascio di ferro dagli enterociti e dai macrofagi.\nTra le migliori fonti alimentari di ferro si annoverano la carne, il pesce, i fagioli, il t\u014dfu e i ceci. Contrariamente a quanto generalmente ritenuto, nonostante gli spinaci ne siano ricchi, il ferro in essi contenuto non \u00e8 biodisponibile per l'assorbimento; gli spinaci diminuiscono la biodisponibilit\u00e0 del ferro perch\u00e9 con essi si formano dei composti di coordinazione con conseguente spreco.\nIl ferro assunto tramite integratori alimentari \u00e8 spesso nella forma di fumarato o gluconato di ferro (II): il loro uso \u00e8 sconsigliato . Le dosi consigliate di ferro da assumere quotidianamente variano con l'et\u00e0, il genere . Il ferro assunto come eme ha una maggiore biodisponibilit\u00e0 rispetto a quello presente in altri composti. I livelli di assunzione raccomandati (LARN) sono:\nMetabolismo.\nIl ferro viene assorbito a livello del duodeno. Il ferro legato al gruppo eme \u00e8 di pi\u00f9 facile assorbimento rispetto al ferro non eme. La carne contiene circa il 40% di ferro eme e il 60% di ferro non eme. Del ferro contenuto nella carne, eme e non eme, ne viene assorbito circa il 10-30%, percentuale che sale fino al 40% se si considera il solo ferro eme. Gli alimenti vegetali contengono solo ferro non eme di pi\u00f9 difficile assorbimento, infatti del ferro di origine vegetale si assorbe infatti meno del 5%. In totale una persona priva di carenze assorbe in media circa il 10% del ferro introdotto con la dieta.\nDel ferro introdotto con la dieta circa l'80% \u00e8 incorporato nel gruppo eme (non \u00e8 influente lo stato di ossidazione); il restante 20% \u00e8 immagazzinato come ferro non emico che deve essere necessariamente nella forma ridotta.\nLa riduzione avviene facilmente a pH acido, quindi nello stomaco o in presenza di sostanze riducenti come la vitamina C.\nNelle cellule e nei fluidi corporei (sangue e linfa) il ferro non \u00e8 mai libero, ma \u00e8 legato a specifiche proteine di trasporto. All'interno delle cellula della mucosa intestinale il ferro si lega all'apoferritina; il complesso neoformato si chiama ferritina. Dopodich\u00e9 il ferro viene liberato e ossidato per raggiungere il circolo sanguigno. Nel sangue il ferro si lega alla transferrina. Come tale viene trasportato al fegato dove si deposita come ferritina ed emosiderina. Dal fegato, a seconda delle necessit\u00e0 dell'organismo, il ferro viene trasportato ai vari organi, ad esempio al tessuto muscolare, dove \u00e8 fondamentale per la sintesi della mioglobina o a livello del midollo osseo rosso dove \u00e8 impiegato per la sintesi dell'emoglobina.\nIl ferro-eme \u00e8 una sostanza pro-ossidante che favorisce la formazione di N-nitroso composti nel lume intestinale e in generale la produzione di radicali liberi.\nIsotopi.\nDell'elmento ferro si conoscono almeno trenta isotopi, con numeri di massa che vanno da \"A\" = 45 ad \"A\" = 74, o \"A\" = 75. Di questi gli isotopi stabili, o almeno apparentemente stabili del ferro, e che esistono in natura, sono i quattro che seguono, con le loro abbondanze relative in parentesi: 54Fe (5,845%), 56Fe (91,754%), 57Fe (2,119%) e 58Fe (0,282%).\nIsotopi stabili.\nIl primo di questi, il 54Fe, \u00e8 un isotopo stabile osservativamente, anche se teoricamente potrebbe decadere esotermicamente a 54Cr attraverso una doppia cattura elettronica (\u03b5\u03b5) con emissione di due neutrini, rilasciando un'energia di ~0,68\u00a0MeV. Tuttavia, l'emivita stimata per questo processo \u00e8 di oltre 4,4\u00b71020 anni o 3,1\u00b71022 anni (periodo di migliaia di miliardi di volte superiore all'et\u00e0 dell'Universo) e, ad oggi, non ci sono evidenze sperimentali conclusive per questo decadimento che, in ogni caso, sarebbe del tutto inavvertibile e privo di qualsiasi conseguenza da un punto di vista pratico. Una situazione potenzialmente analoga si ha per il primo isotopo stabile del nichel, il 58Ni, anch'esso soggetto a doppia cattura elettronica a dare l'ultimo isotopo stabile del ferro, il 58Fe.\nIl 56Fe (o Fe-56) \u00e8 il pi\u00f9 abbondante ed \u00e8 stato da pi\u00f9 parti in passato ritenuto erroneamente il nuclide pi\u00f9 fortemente legato, quello cio\u00e8 avente la pi\u00f9 alta energia di legame per nucleone. Tale primato spetta invece al 62Ni, mentre il 56Fe viene al terzo posto, dopo il 58Fe.\nIl primato del 56Fe \u00e8 invece quello di avere la minima massa per nucleone (930,412\u00a0MeV/c2), per il fatto puro e semplice che ha un maggior rapporto \"Z\"/\"N\" (protoni/neutroni) rispetto al Ni-62 (930,417\u00a0MeV/c2), essendo i protoni pi\u00f9 \"leggeri\" (meno massivi) dei neutroni. Questo vuol dire che, se ci fossero adatte sequenze di reazioni nucleari e ammettendo per esse il raggiungimento di uno stato di equilibrio (\"e-process\"), il 56Fe sarebbe il prodotto pi\u00f9 stabile.\nA livello cosmico l'abbondanza dei metalli di transizione della prima serie presenta un picco centrato sull'elemento ferro, in particolare sul Fe-56, il quale sovrasta gli isotopi pi\u00f9 abbondanti dei suoi vicini a sinistra (Ti, V, Cr, Mn) e a destra (Co, Ni, Cu, Zn) nella tavola periodica; questo \u00e8 noto come picco del ferro, e qui il nichel risulta secondo con il 58Ni, che \u00e8 per\u00f2 pi\u00f9 di un ordine di grandezza meno abbondante.\nIl Fe-56 costituisce il principale punto di arrivo della nucleosintesi all'interno delle stelle massive e come tale riveste particolare interesse per la fisica nucleare e l'astrofisica. Nella fase di evoluzione stellare nota come processo di fusione del silicio, in particolare del 28Si (7 particelle alfa), che avviene soprattutto nel nucleo delle stelle pi\u00f9 massive, ma specialmente nelle esplosioni di supernove, vengono prodotti nuovi nuclei per successiva incorporazione esotermica di particelle alfa fino ad arrivare al 56Ni (14 particelle alfa). Questo nuclide \u00e8 radioattivo a vita breve (T1/2\u00a0\u2248\u00a06 giorni) e decade \u03b5/\u03b2+ a 56Co, che poi decade anch'esso con la stessa modalit\u00e0 (T1/2\u00a0\u2248\u00a077 giorni) a 56Fe, stabile. In tal modo il Fe-56 pu\u00f2 accumularsi e divenire il pi\u00f9 abbondante tra gli elementi metallici nell'universo, dove \u00e8 il sesto (1090\u00a0ppm) per abbondanza assoluta, dopo H, He, O, C e Ne. \u00c8 ipotizzabile che la sovrapponibilit\u00e0 della curva di abbondanza cosmica di tali elementi (e segnatamente dei loro isotopi pi\u00f9 fortemente legati) con la curva dell'energia di legame per nucleone abbia potuto generare la confusione.\nIl 57Fe ha un isomero nucleare (stato eccitato metastabile) a soli 14,4\u00a0keV sopra lo stato fondamentale. Questo permette l'utilizzo su di esso della spettroscopia di risonanza M\u00f6ssbauer sfruttando la transizione tra lo stato eccitato e quello fondamentale. Ancora, il 57Fe \u00e8 l'unico isotopo stabile di Fe ad avere spin nucleare (1/2, con parit\u00e0 negativa), il che permette di utilizzare la spettroscopia di risonanza magnetica nucleare. Il valore semintero dello spin implica il vantaggio dell'assenza di momento di quadrupolo, il che permette di ottenere spettri ad alta risoluzione per campioni in soluzione in adatti solventi. Come standard primario si usa il ferro pentacarbonile; come standard secondari il ferrocene e il ferrocianuro di potassio. Entrambe le spettroscopie sono tecniche di notevole valore diagnostico strutturale e chimico e, grazie a questo isotopo, il ferro e i suoi composti, allo stato solido per la risonanza M\u00f6ssbauer e in soluzione per la risonanza magnetica, possono disporne per essere utilmente indagati.\nIl 58Fe \u00e8 l'isotopo del ferro meno abbondante sulla Terra (~0,28%), ma nei raggi cosmici galattici arriva prossimo ad un'abbondanza del 6%, o comunque maggiore del rapporto terrestre. Questo nuclide, proprio per la sua scarsit\u00e0 percentuale, \u00e8 stato studiato come possibile tracciante non radioattivo in processi biologici.\nIsotopi radioattivi.\nIl Fe-53 decade a Mn-53 (radioattivo) per cattura elettronica e per emissione di positrone (\u03b2+), rilasciando 3,743\u00a0MeV; l'emivita \u00e8 2,51\u00a0minuti; il Mn-53 decade a sua volta, per sola cattura elettronica, a Cr-53, stabile.\nIl Fe-55 decade a Mn-55 (stabile) per cattura elettronica, rilasciando 0,231 MeV; l'emivita \u00e8 2,74\u00a0anni.\nIl Fe-59 decade \u03b2- a Co-59 (stabile), rilasciando 1,565\u00a0MeV; l'emivita \u00e8 44,49 giorni.\nIl 60Fe \u00e8 un nuclide radioattivo che decade \u03b2\u2212 a 60Co (che, a sua volta, decade \u03b2\u2212 a 60Ni, stabile). La sua emivita \u00e8 di 2,62 milioni di anni (fino al 2009 si credeva fosse di 1,5 milioni di anni) ed \u00e8 ormai \"estinto\". Molti lavori di datazione basati sul ferro si basano proprio sulla misura del tenore di 60Fe in meteoriti e minerali.\nIn alcune parti delle meteoriti \"Semarkona\" e \"Chervony Kut\" si \u00e8 osservata una correlazione tra la concentrazione di 60Ni, il prodotto finale del decadimento di 60Fe, e le abbondanze degli altri isotopi stabili del ferro; questo prova che 60Fe esisteva all'epoca della nascita del sistema solare. \u00c8 inoltre possibile che l'energia prodotta dal suo decadimento abbia contribuito, insieme a quella del decadimento di 26Al, alla ri-fusione ed alla differenziazione degli asteroidi al tempo della loro formazione, 4,6 miliardi di anni fa.\nComposti.\nGli stati di ossidazione pi\u00f9 comuni del ferro comprendono:\n\u00c8 anche noto il ferro(VI), uno stato raro presente per esempio nel ferrato di potassio.\nSi veda anche ossido di ferro.\nPrecauzioni.\nUn apporto eccessivo di ferro tramite l'alimentazione \u00e8 tossico perch\u00e9 l'eccesso di ioni ferro(II) reagisce con i perossidi nel corpo formando radicali liberi. Finch\u00e9 il ferro rimane a livelli normali, i meccanismi anti-ossidanti del corpo riescono a mantenere il livello di radicali liberi sotto controllo.\nUn eccesso di ferro pu\u00f2 produrre disturbi (emocromatosi); per questo l'assunzione di ferro tramite medicinali e integratori va eseguita sotto stretto controllo medico e solo in caso di problematiche legate alla carenza di ferro."}
{"id": "1925", "revid": "2055319", "url": "https://it.wikipedia.org/wiki?curid=1925", "title": "Formula bruta", "text": "La formula bruta (o formula grezza) di una specie chimica \u00e8 una particolare formula chimica che fornisce informazioni sul numero e sulla natura chimica degli atomi che costituiscono la specie chimica in questione.\nFormula minima e formula molecolare.\nEsistono due tipologie di formula bruta:\nLa formula minima e la formula molecolare sono differenti se gli indici della formula hanno un massimo comune divisore diverso da 1 (cio\u00e8 se gli indici sono tutti multipli di un numero intero maggiore di 1), mentre sono identiche in tutti gli altri casi.\nNel caso dei cristalli ionici tutti gli atomi del cristallo sono legati tra loro da legami chimici intramolecolari, per cui volendo descrivere la struttura chimica esatta del cristallo dovremmo conoscere il numero esatto di tutti gli atomi che compongono il cristallo, che saranno un numero elevatissimo (pi\u00f9 o meno dello stesso ordine della costante di Avogadro), per cui non \u00e8 praticamente possibile in questi casi e non avrebbe alcuna utilit\u00e0 pratica utilizzare la formula molecolare, per cui nel caso dei cristalli ionici si preferisce utilizzare la formula minima; il numero di esatto di atomi pu\u00f2 comunque essere valutato dalla formula minima conoscendo il valore della massa del cristallo.\nDiscorso analogo vale nel caso dei metalli, i cui atomi sono tutti legati tra di loro.\nLa formula molecolare \u00e8 invece generalmente utilizzata per indicare singole molecole (tranne che si tratti di macromolecole): per tale motivo si chiama appunto \"formula molecolare\".\nEsempi.\nNella tabella seguente sono indicati alcuni esempi di formula minima e formula molecolare di alcune specie chimiche:\nCostruzione della formula bruta.\nIn una formula bruta la natura chimica degli atomi \u00e8 indicata rappresentando gli atomi di uno stesso elemento chimico (cio\u00e8 gli atomi aventi lo stesso numero atomico) con dei simboli (detti appunto \"simboli chimici\") costituiti generalmente da una o due lettere (o tre lettere nel caso di nomi provvisori degli elementi chimici artificiali), con la cui prima lettera \u00e8 sempre maiuscola. Ad esempio il simbolo H corrisponde all'idrogeno, il simbolo Cl corrisponde al cloro e cos\u00ec via. I simboli utilizzati per rappresentare gli elementi chimici sono indicati nella tavola periodica degli elementi, ideata da Mendeleev nel 1869.\nA pedice di ciascun simbolo chimico contenuto in una formula bruta \u00e8 indicato il numero degli atomi dello stesso elemento chimico contenuti nella specie chimica in esame; tale numero \u00e8 chiamato \"indice\". Tale indice viene omesso se \u00e8 pari a 1.\nI simboli degli elementi chimici di una formula bruta sono in genere indicati in ordine di elettronegativit\u00e0 crescente; alcune eccezioni a tale regola sono l'idrogeno negli alcoli (che \u00e8 indicato alla fine della formula accanto all'ossigeno, ad esempio: C2H5OH) e il carbonio nei composti organici (che \u00e8 indicato all'inizio della formula, ad esempio: CH4). Un'altra eccezione a tale regola \u00e8 data dalla formula bruta dell'ammoniaca (NH3), in cui l'azoto (N) \u00e8 indicato prima dell'idrogeno (H), sebbene l'azoto abbia un'elettronegativit\u00e0 maggiore (3,04 contro 2,20 nella scala Pauling).\nSvantaggi.\nLa \"formula bruta\" presenta alcuni svantaggi rispetto alla formula di struttura, in quanto non \u00e8 in grado n\u00e9 di rappresentare la struttura della molecola n\u00e9 di differenziare i suoi isomeri. Ad esempio C6H12O6 \u00e8 la formula bruta di tutti gli zuccheri \"esosi\" (cio\u00e8 composti da 6 atomi di carbonio) tra cui glucosio, fruttosio e mannosio. In questo caso la formula bruta non \u00e8 sufficiente a identificare un particolare tipo di esoso.\nNel caso in cui si abbia la necessit\u00e0 di indicare in maniera esplicita i raggruppamenti di atomi (o gruppi funzionali) di una specie chimica, si preferisce invece fare uso della formula condensata, che \u00e8 una via di mezzo tra una formula bruta e una formula di struttura, in quanto permette di avere un'idea approssimativa del modo in cui alcuni atomi sono legati tra loro."}
{"id": "1929", "revid": "26630", "url": "https://it.wikipedia.org/wiki?curid=1929", "title": "Fase (astronomia)", "text": "Un astro presenta delle fasi quando la sua porzione visibile ad un osservatore \u00e8 illuminata dal Sole in modo via via diverso nel tempo.\nPer un osservatore terrestre i corpi che presentano fasi evidenti sono il nostro satellite naturale (la Luna) e i pianeti interni (Venere e Mercurio).\nLa \"Luna\" presenta queste fasi:\nI due \"pianeti interni\", invece, trovandosi sempre durante il loro moto ad un angolo di meno di 90\u00b0 dal Sole, presentano:"}
{"id": "1933", "revid": "124549085", "url": "https://it.wikipedia.org/wiki?curid=1933", "title": "Fran\u00e7ois Truffaut", "text": "Protagonista del cinema francese tra la fine degli anni cinquanta e i primissimi anni ottanta, assieme agli amici e colleghi Jean-Luc Godard, Claude Chabrol, \u00c9ric Rohmer e Jacques Rivette diede vita a una nuova corrente cinematografica denominata \"nouvelle vague\", letteralmente \"nuova ondata\", che traeva ispirazione dalla passata stagione del Neorealismo italiano e che influenzer\u00e0 successivamente numerosi registi americani della New Hollywood.\nIl suo film \"Effetto notte\" vinse il premio Oscar al miglior film straniero nel 1974. Truffaut \u00e8 considerato uno dei pi\u00f9 grandi autori cinematografici francesi nel palcoscenico internazionale; mentre nel campo della critica era ed \u00e8 chiamato \u201cil becchino del cinema contemporaneo\u201d per il suo duro atteggiamento nei confronti della cinematografia di allora.\nBiografia.\nL'infanzia e l'adolescenza.\nFran\u00e7ois Truffaut nasce presso una levatrice in \"rue L\u00e9on-Cogniet\", nel \"XVII arrondissement\" di Parigi, il 6 febbraio del 1932. La madre \u00e8 Jeanine de Monferrand, all'epoca del suo concepimento appena diciottenne, una segretaria per la redazione del quotidiano \"L'Illustration\" proveniente da una famiglia di militari cattolici e conservatori originari di Belfort (nella Franca Contea), mentre il padre \u00e8 Roland Truffaut, progettista presso uno studio d'architettura, che riconosce il figlio come suo, pur non essendone il genitore biologico. \nNel 1944, leggendo il diario di Roland, il futuro regista scopre la verit\u00e0 anche se \u2013 per accertare la vera identit\u00e0 del padre naturale \u2013 dovr\u00e0 aspettare la fine degli anni sessanta quando, per esigenze di realizzazione del film \"Baci rubati\" (1968), Truffaut contatta l'investigatore privato Albert Duchenne dell'agenzia Dubly, e ne approfitta per affidargli l'ulteriore compito di individuare il suo padre biologico. Viene cos\u00ec a sapere che si tratta di tale Roland L\u00e9vy, un dentista, nato a Bayonne (nel dipartimento francese dei Pirenei Atlantici) da una famiglia ebraica di remote origini portoghesi, divorziato, che all'epoca viveva proprio a Belfort. Esita a lungo ma poi decide \"\u00abdi non allacciare i rapporti con il padre ritrovato: era davvero troppo tardi, e poi non voleva creare dei problemi al padre legale Roland Truffaut\u00bb\".\nLe circostanze in cui avviene il concepimento segnano l'infanzia del regista. La giovanissima madre, quando scopre di essere incinta, vorrebbe abortire ma la famiglia s'oppone fermamente e, per il periodo della gravidanza, la manda in \"\u00abuna sorta di convitto per \"traviate\"\u00bb\". Dopo la nascita, il bambino viene dapprima messo a balia e poi mandato in campagna dalla nonna presso la quale trascorrer\u00e0 i suoi primi anni di vita.\nDopo il parto la madre trova un lavoro di segretaria al giornale \"L'Illustration\", in cui lavora anche il nonno del futuro regista, l'ex ufficiale Jean de Monferrand. Appassionata di montagna, Jeanine frequenta il Club Alpino Francese, di cui il padre \u00e8 socio onorario, e qui conosce un designer industriale, Roland Truffaut. Nel novembre 1933 i due si sposano e Roland riconosce il bambino, che per\u00f2 andr\u00e0 a vivere con la coppia solo alcuni anni pi\u00f9 tardi, alla morte della nonna materna.\nIl rapporto con la nonna \u00e8 fondamentale per la nascita di una delle grandi passioni del futuro regista, quella per la lettura. Di salute cagionevole, il piccolo Fran\u00e7ois non frequenta la scuola materna ed \u00e8 la nonna, autrice di un libro sul bigottismo (mai pubblicato) e appassionata lettrice, che lo introduce nel mondo dei libri. \u00c8 lei che dapprima legge per lui e, poi, gli insegna a leggere. L'amore per la letteratura e per i libri \u00e8 una delle costanti della vita del regista fin da allora. Lui stesso dir\u00e0: \"\u00abmia madre (...) non sopportava i rumori e m'impediva di muovermi e parlare per ore e ore. Allora io leggevo: era la sola occupazione a cui potessi dedicarmi senza disturbarla. Durante l'occupazione tedesca ho letto moltissimo e poich\u00e9 stavo spesso solo, mi misi a leggere i libri degli adulti (...). Arrivato a tredici o quattordici anni comprai, a cinquanta centesimi al pezzo, quattrocentocinquanta volumetti grigiastri, Les Classiques Fayard, e mi misi a leggerli in ordine alfabetico (...), senza saltare un titolo, un volume, una pagina\u00bb\".\nAlla passione per la lettura non corrisponde per\u00f2 un buon rapporto con le istituzioni scolastiche. Fino al 1941 frequenta il liceo Rollin in cui, secondo le sue parole, si sente un estraneo. Il fallimento dell'esame di ammissione al sesto anno \u00e8 l'inizio di un lungo peregrinare tra numerose scuole: \"\u00abavevo una pessima condotta, pi\u00f9 ero punito pi\u00f9 diventavo turbolento. A quel tempo venivo espulso molto di frequente e passavo da una scuola all'altra\u00bb\". Ed \u00e8 proprio in una delle numerose scuole che frequenta per brevi periodi, quella sita al n. 5 di rue Milton, che il dodicenne Truffaut conosce Robert Lachenay, di un anno e mezzo pi\u00f9 grande. Grazie alla comune passione per la letteratura e per il cinema, tra i due nasce un'amicizia che durer\u00e0 tutta la vita. Nel numero speciale che i Cahiers du cin\u00e9ma dedicheranno al regista nel dicembre 1984, Lachenay scrive: \"\u00abl'incomprensione che i suoi genitori manifestavano per lui era simile a quella dei miei. Ciascuno di noi non aveva che l'altro a far le veci della famiglia (...) Se non ci fossimo incontrati e sostenuti a vicenda, certamente ci saremmo avviati entrambi su una brutta strada\u00bb\".\nIl primo film che il giovanissimo Fran\u00e7ois Truffaut vede \u00e8 \"Paradiso perduto\" (1940) di Abel Gance, che gli comunica una forte emozione. Da allora frequenta assiduamente i cinema, spesso durante le ore di lezione, con conseguenze facilmente prevedibili sulla sua resa scolastica. Bocciato pi\u00f9 volte, lascia presto la scuola e, poco prima della liberazione di Parigi, fugge dalla colonia in cui lo avevano mandato e trova un lavoro come magazziniere. Dopo aver perduto il lavoro, fonda un cineclub in concorrenza con quello di Andr\u00e9 Bazin, che conosce in quest'occasione. Sar\u00e0 una figura fondamentale per il futuro di Truffaut.\nLo stesso Truffaut ha raccontato: \"\u00abMio padre ritrov\u00f2 le mie tracce e mi consegn\u00f2 alla polizia. Sono stato ospite per molto tempo del riformatorio di Villejuif da cui mi fece uscire Andr\u00e9 Bazin. Sono stato manovale in un'officina, poi mi sono arruolato per la guerra d'Indocina. Ho approfittato di una licenza per disertare. Ma, dietro consiglio di Bazin, ho raggiunto il mio reparto. In seguito sono stato riformato per instabilit\u00e0 di carattere\u00bb\". Bazin sar\u00e0 per Fran\u00e7ois Truffaut quell'autentica figura paterna che gli era mancata.\nSar\u00e0 sempre Bazin a trovargli lavoro presso il servizio cinematografico del Ministero dell'Agricoltura e, poi, lo assumer\u00e0 come critico cinematografico presso una rivista da poco fondata: \"Cahiers du cin\u00e9ma\".\nGli anni della critica (1949 - 1956).\nDopo cinque mesi di casa di correzione, nel 1949, Andr\u00e9 Bazin gli offre un lavoro nella sezione \"cinema\" di Travail et culture e lo introduce ad alcune riviste. Scrive i suoi primi articoli nel 1950. A seguito di una storia d'amore finita male, si arruola nell'esercito nel 1951, sperando di trovare la morte in Indocina. Inviato invece in Germania, prolunga abusivamente una licenza a Parigi. Viene quindi inviato al carcere militare per diserzione, e l\u00ec ottiene la dispensa dall'esercito per instabilit\u00e0 di carattere, grazie ancora una volta ad Andr\u00e9 Bazin. Lo stesso Bazin lo ospita a casa sua a Bry-sur-Marne e nel 1952 gli trova un posto di lavoro al servizio cinematografico del Ministero dell'Agricoltura, per pochi mesi, atteso che il suo contratto non verr\u00e0 rinnovato.\nFran\u00e7ois Truffaut pubblica articoli per \"Cahiers du cin\u00e9ma\" e poi entra nella rivista \"Arts\" nel 1953. All'interno di queste riviste entra a far parte della giovane guardia che si riconosce attorno ad Andr\u00e9 Bazin, insieme a Claude Chabrol, Jacques Rivette, Jacques Demy, \u00c9ric Rohmer, Jean-Luc Godard. Il suo pamphlet \"Una certa tendenza del film francese\" afferma apertamente quel che molti registi pensano in silenzio. L'anno seguente fa il suo esordio con il cortometraggio \"Une visite\", e scrive la sceneggiatura di \"A bout de souffle\". Nel 1955 realizza le sue prime interviste con Alfred Hitchcock e pubblica un racconto, \"Antonio e l'orfano\", sulla rivista Le Parisien. Nel 1956 \u00e8 assunto come assistente alla regia di Roberto Rossellini, \"l'uomo pi\u00f9 intelligente che ho conosciuto,\" in tre film che non vengono portati a termine.\nViene poi chiamato da Henri-Pierre Roch\u00e9: il collezionista ha notato uno degli articoli del giovane critico Truffaut in cui egli parla in termini elogiativi e, a suo modo di vedere, appropriati, del suo libro \"Jules e Jim\", fino a quel momento rimasto senza successo. Come racconta Truffaut stesso, scopr\u00ec il volume tra i tanti di una bancarella. Nasce quindi un'amicizia speciale dalla condivisione delle esperienze dell'infanzia, sentimentali e il comune amore per la scrittura. L'autore incoraggia il futuro regista a realizzare dei film dai suoi due romanzi, cosa che il regista non tarder\u00e0 a fare, vista la sua fascinazione per il lavoro di Henri-Pierre Roch\u00e9. Dopo \"Jules et Jim\", infatti, sar\u00e0 la volta di \"Le due inglesi\". Questo incontro rafforza in Truffaut la posizione che egli sta difendendo, con forza, in Cahiers du cin\u00e9ma contro il cinema francese dell'epoca, posizione che promuove, secondo le idee di Andr\u00e9 Bazin, i film d'autore e un racconto personale, ma con uno sguardo il pi\u00f9 possibile obiettivo e, sul piano tecnico, con l'utilizzo della profondit\u00e0 di campo e del piano sequenza, per mantenere una corrispondenza anche stilistica con lo scorrere della vita.\nGli anni dietro la macchina da presa (1956 - 1983).\nNel 1957 decide di passare alla realizzazione di film e fonda una societ\u00e0 di produzione, Les Films du Carrosse, con una denominazione che costituisce un omaggio a Jean Renoir di cui celebra il film \"La carrozza d'oro\", e gira \"L'et\u00e0 difficile\". Questo \u00abuomo che amava le donne\u00bb si sposa il 29 ottobre con Madeleine, figlia del proprietario di una societ\u00e0 di distribuzione cinematografica, la Cocinor. La coppia ha due figlie: Laura, nata il 22 gennaio 1959, e \u00c9va, nata il 28 giugno 1961, che comparir\u00e0 ne \"Gli anni in tasca\". Seduttore incorreggibile, divorzia nel 1964.\nNel 1959 gira \"I Quattrocento colpi\", film dal successo immediato, che apre la strada al movimento della Nouvelle Vague e alla fama internazionale del regista. Il successo gli permette di sostenere l'anno successivo, con la sua casa di produzione, Jean Cocteau, rimasto senza produttore durante le riprese de \"Il testamento di Orfeo\". Nello stesso anno firma il Manifesto dei 121.\nNel 1963, Les Films du Carrosse partecipa alla produzione di \"Mata-Hari, agente segreto H21\", e Truffaut partecipa alla redazione dei dialoghi e della sceneggiatura. La sua fama \u00e8 raddoppiata da \"Jules et Jim\" che gli vale nel 1965 la partecipazione da protagonista in una trasmissione televisiva, \"Cineasti contemporanei\". Nel febbraio 1968, Truffaut difende pubblicamente Henri Langlois, minacciato di destituzione dal suo ruolo di Direttore della Cin\u00e9math\u00e8que fran\u00e7aise e si pone alla guida del \"Comitato per la difesa della Cin\u00e9math\u00e8que.\"\nNel 1968 Truffaut avanza una proposta di matrimonio alla famiglia della sua attrice preferita, Claude Jade, \"la piccola fidanzata del cinema\", all'epoca ancora minorenne, che ha girato con lui \"Baci rubati\". Non si presenta, per\u00f2, alla cerimonia, fuggendo un secondo matrimonio per dedicarsi alle sue iniziative professionali e politiche legate al Maggio francese. L'impegno politico divider\u00e0 Truffaut dagli altri registi della Nouvelle Vague, poich\u00e9 egli si trova pi\u00f9 a suo agio nella posizione di un uomo che attende senza ipocrisia al suo mestiere al servizio dello spettatore, piuttosto che al servizio di una causa per la quale non \u00e8 sicuro che lo spettatore abbia comprato il biglietto. Nonostante il matrimonio abortito, Truffaut resta ottimo amico di Claude Jade, che reciter\u00e0 ancora per lui in \"Non drammatizziamo... \u00e8 solo questione di corna\" e \"L'amore fugge\".\nIl regista \u00e8 veramente un \u00abseduttore compulsivo non appena cala la sera\u00bb, come si trova descritto nel diario di Henri-Pierre Roch\u00e9 che gli ispir\u00f2 \"L'uomo che amava le donne\", \u201cs'innamora\u201d di tutte le protagoniste dei suoi film, che lancia verso il successo e la fama. Fa eccezione a questa regola la sola Isabelle Adjani, protagonista di \"Ad\u00e8le H., una storia d'amore\". Il suo ultimo amore \u00e8 Fanny Ardant, che dirige ne \"La signora della porta accanto\" (1981), e in \"Finalmente domenica!\" (1983), dalla quale ha una figlia, Jos\u00e9phine, nata il 28 settembre 1983.\nFran\u00e7ois Truffaut appare come attore in diversi suoi film, interpretando brevi camei (ad esempio in \"Ad\u00e8le H., una storia d'amore\" e \"L'uomo che amava le donne\") o anche ruoli da protagonista, come in \"Effetto notte\", \"La camera verde\" e \"Il ragazzo selvaggio\". Nel 1977 recita in \"Incontri ravvicinati del terzo tipo\" di Steven Spielberg, nel ruolo dello scienziato francese Lacombe. Spielberg era infatti un grande ammiratore di Truffaut e, visto che questi parlava un pessimo inglese, gli consent\u00ec di parlare e recitare sempre in francese, con un assistente a fare da interprete di ogni sua osservazione.\nLa malattia e la morte (1984).\nNel marzo 1984, il regista, ammalato di tumore al cervello, accetta coraggiosamente di apparire nella trasmissione \"Apostrophes\" che Bernard Pivot gli dedica per la riedizione del libro \"Hitchcock-Truffaut\". Operato tardivamente, Truffaut muore il 21 ottobre 1984 nell'Ospedale Americano di Parigi a Neuilly-sur-Seine. Cremato nel cimitero di P\u00e8re-Lachaise, le sue ceneri si trovano al cimitero di Montmartre a Parigi.\nTruffaut e Hitchcock.\nFran\u00e7ois Truffaut ha nutrito una grande passione per i film di Alfred Hitchcock e, insieme a Claude Chabrol e altri colleghi della rivista \"Cahiers du cin\u00e9ma\", ha avuto il merito di far rivalutare e apprezzare l'opera del maestro della suspense tanto in Europa quanto in America, dove da sempre il regista britannico era trattato dalla critica con sufficienza, nonostante gli enormi successi di pubblico.\nNel 1962 Truffaut rivolse a Hitchcock una lunga intervista pubblicata poi nel libro \"Il cinema secondo Hitchcock\", dal quale emerge il ritratto di un regista estremamente fine e attento alla narrazione visiva, e al contempo di un uomo assai fragile che si cela dietro un apparente cinismo nei confronti della vita reale. L'intervista tratta analiticamente ciascun film di Hitchcock e ne mette in luce le innovazioni tecniche, i particolari pi\u00f9 nascosti, le invenzioni di sceneggiatura e, talvolta, i difetti; al di l\u00e0 dell'enorme mole di informazioni fornite, l'aspetto pi\u00f9 caratteristico di questa intervista \u00e8 che parte da temi prettamente cinematografici per poi diventare man mano un dialogo personale tra il giovane regista e l'anziano maestro.\nEsiste un estratto dalla trasmissione televisiva \"Apostrophe\", condotta da Bernard Pivot, in cui Truffaut definisce Hitchcock come \u00abun personaggio alla Henry James, pieno di frustrazioni\u00bb e spiega brevemente alcuni aspetti del suo fare cinema: la rappresentazione della violenza come se fosse una scena d'amore e viceversa; la scelta delle protagoniste femminili sempre bionde e sofisticate e la repulsione di Hitchcock nei confronti delle attrici come Brigitte Bardot e Marilyn Monroe che, per usare le parole di Truffaut, \u00abavevano il sesso stampato sulla faccia\u00bb.\nLa trasmissione risale al 1984, pochi mesi prima che un tumore cerebrale uccidesse il regista francese. Anche Hitchcock utilizz\u00f2 l'attrice preferita di Truffaut, Claude Jade. \u00abIl metodo di citazione attraversa tutti i film di Truffaut\u00bb, scrive il critico cinematografico italiano Massimo Marcelli, \u00abcos\u00ec come l'uso di un'attrice per la sua somiglianza con un'altra. Claude Jade ricorda Grace Kelly, l'eroina di Hitchcock per eccellenza; e per chiudere il cerchio delle croci delle citazioni: il maestro del film sembra aver apprezzato questa allusione, perch\u00e9 le riprende ancora in \"Topaz\"\u00bb. Hitchcock ha dato all'attrice Claude Jade il ruolo di Mich\u00e8le Picard, la figlia dell'agente Andr\u00e9 Devereaux, in \"Topaz\".\nAspetti autobiografici.\n\"I 400 colpi\" venne girato nel 1959 con grande successo di critica e pubblico e valse a Truffaut un premio come miglior regista al Festival di Cannes, lo stesso festival che lo aveva bandito solo un anno prima. Il film, fortemente autobiografico, segue il personaggio di Antoine Doinel con le sue disavventure a scuola, una vita infelice e il riformatorio, tra un rapporto instabile con i genitori e una giovent\u00f9 da derelitto sociale. Proprio come il personaggio di Doinel, anche Truffaut era nato fuori dal matrimonio, una condizione che dovette rimanere segreta a causa dello stigma sociale associato all'illegittimit\u00e0. Truffaut venne registrato nei registri dell'Ospedale come \"nato da padre sconosciuto\" ed \u00e8 stato curato da un infermiere per un lungo periodo di tempo; solo in seguito lo sposo della madre gli diede il suo cognome, Truffaut.\nTruffaut prov\u00f2 Jean-Pierre L\u00e9aud per la parte di Antoine Doinel. L\u00e9aud era un ragazzo normale di 13 anni che si present\u00f2 al provino dopo aver visto un volantino, ma le interviste fatte dopo l'uscita del film rivelano la sua naturale raffinatezza e l'istintiva bravura davanti alla cinepresa. L\u00e9aud e Truffaut collaborarono a diversi film nel corso degli anni: i pi\u00f9 famosi sono stati i sequel delle vicende di Antoine Doinel in una serie di film detto \"Il ciclo di Antoine Doinel\". Accanto a L\u00e9aud, in tre film troviamo Claude Jade nel ruolo di Christine Darbon, che diventa la sua fidanzata in \"Baci rubati\", quindi moglie e madre di suo figlio in \"Non drammatizziamo... \u00e8 solo questione di corna\", infine ex moglie e migliore amica ne \"L'amore fugge\".\nFilmografia.\nAttore.\nOve non diversamente indicato, la regia \u00e8 dello stesso Truffaut:\nProduttore e sceneggiatore.\nCome proprietario di \"Les Films du Carrosse\" Truffaut ha prodotto, oltre che quasi tutte le proprie pellicole, anche film di altri autori.\nHa inoltre prodotto vari cortometraggi tra cui:\nPubblicazioni.\nCome critico cinematografico, Truffaut ha pubblicato su diverse testate. In particolare sui \"Cahiers du cin\u00e9ma\" (dal 1953) e su \"Arts\" (dal 1954 al 1959), ma, sia pure in modo decisamente pi\u00f9 saltuario, articoli da lui firmati sono stati pubblicati tra gli altri da \"Cin\u00e9monde\", \"Combat\", \"Elle\", \"L'Avant-sc\u00e8ne du Cin\u00e9ma\", \"La Gazette du cin\u00e9ma\", \"Le Monde\", \"Le Nouvel Observateur\", \"L'Express\", \"T\u00e9l\u00e9rama\", \"Unifrance\".\n\u00c8 stato altres\u00ec autore, o curatore, dei seguenti libri:"}
{"id": "1934", "revid": "125386891", "url": "https://it.wikipedia.org/wiki?curid=1934", "title": "Franco (moneta)", "text": "Il franco \u00e8 il nome di diverse valute. Il nome deriva dalla scritta latina \"Francorum rex\" (\"re dei francesi\") presente sulle prime monete francesi. Un franco \u00e8 diviso in 100 centesimi (\"centimes\"); \u00e8 adottato in Svizzera e Liechtenstein, in molti dei paesi francofoni africani e, prima dell'euro, in Francia, Belgio e Lussemburgo, oltre ad avere corso legale ad Andorra e Monaco.\nOriginariamente il franco era una moneta d'oro da 3,87\u00a0g coniata dai francesi nel 1360 in occasione della liberazione del re Giovanni II detto \"il buono\", catturato dagli inglesi quattro anni prima nella battaglia di Poitiers: questa aveva un valore equivalente alla \"libbra tournois\" (uno dei sistemi monetari in vigore, alternativo alla \"libbra di Parigi\"), suddiviso in 20 soldi (\"sous\").\nSebbene abolita come valuta legale da Luigi XIII nel 1641 a seguito dell'introduzione del luigi d'oro (o \"\u00e9cu\"), il termine franco (come per la libra) continu\u00f2 ad essere usato nel lessico comune\nIl franco germinale venne riadottato come valuta nazionale dopo la rivoluzione francese a seguito della decimalizzazione del sistema monetario nel 1795, assumendo un valore pari a 4,5 g d'argento fino. Nel 1803 con la creazione di un franco d'oro si avvi\u00f2 un bimetallismo basato su argento ed oro, con un rapporto di 1:15,1 tra il valore dei due metalli.\nA seguito della conquista di gran parte dell'Europa occidentale da parte di Napoleone, il franco si diffuse in diversi paesi: il regno del Belgio lo adott\u00f2 dopo l'indipendenza dal regno dei Paesi Bassi nel 1832, seguito dal Lussemburgo nel 1848 e dalla Svizzera nel 1850. Nel 1865, la Francia di Napoleone III, il Belgio di Leopoldo II, l'Italia di Vittorio Emanuele II e la Svizzera crearono l'Unione monetaria latina, alla quale ader\u00ec la Grecia di Giorgio I nel 1868.\nPer le valute di quest'unione (franco, lira e dracma) si stabiliva un valore pari a 4,5 g di argento o 0,290322g di oro fino, al fine di permetterne il libero scambio con un rapporto di 1:1. A seguito delle difficolt\u00e0 del bimetallismo di mantenere un rapporto fisso tra oro e argento al variare dei valori dei metalli, nel 1870 l'oro rimase l'unico standard (Gold standard), situazione questa rimasta stabile fino al 1914.\nLa forza del franco venne notevolmente indebolita dopo la prima guerra mondiale, a causa delle spese di guerra, dei costi della ricostruzione e la conseguente inflazione: il potere d'acquisto del franco, infatti, si ridusse del 70% nel periodo 1915-1920 e di un ulteriore 43% nel periodo 1922-1926. Dopo una breve ritorno al Gold standard nel 1928-1936, la valuta continu\u00f2 a svalutarsi, fino a che nel 1959 il suo valore era meno di 1/40 del valore del 1936. Nel gennaio del 1960 il franco venne rivalutato a 100 dei franchi precedenti. I vecchi franchi continuarono a circolare come centimes dei nuovi franchi.\nAnche il Belgio ebbe nel 1926 una svalutazione analoga, che ha port\u00f2 all'introduzione di una nuova valuta d'oro per transazioni internazionali (il \"Belga\" da 5 franchi) e l'uscita del paese dall'unione monetaria latina, la quale cess\u00f2 di esistere alla fine di quell'anno. Sopravvisse, invece, l'unione monetaria del 1921 tra Belgio e Lussemburgo, che port\u00f2 nel 1932 ad una completa unione economica.\nNel 1945, alla fine del periodo coloniale, 14 paesi dell'Africa occidentale (\"Communaut\u00e9 financi\u00e8re africaine\") e dell'Africa equatoriale (\"Coop\u00e9ration financi\u00e8re en Afrique centrale\"), adottarono come valuta il franco CFA, con un cambio inizialmente pari a 1,7 franchi francesi, passato a 2 franchi nel 1948, 0,02 nuovi franchi nel 1960 e 0,01 franchi dopo gennaio 1994. Nei territori francesi del Pacifico, invece, circolava il franco CFP, con un cambio a 0,055 franchi francesi.\nCon l'avvento dell'euro, il valore del franco francese venne fissato a 0,152449 euro e ne decide il termine del suo corso legale al 17 febbraio 2002. Il franco belga, fissato a 0,024789 euro, termina di avere corso legale il 28 febbraio 2002."}
{"id": "1935", "revid": "1718925", "url": "https://it.wikipedia.org/wiki?curid=1935", "title": "Forza conservativa", "text": "In meccanica newtoniana, una forza conservativa \u00e8 una forza che pu\u00f2 essere descritta come un campo conservativo nello spazio in cui si muovono i corpi, e non solamente come una forza applicata ad un corpo in moto.\nPerch\u00e9 avvenga questo, il lavoro che viene compiuto dalla forza sul corpo in un certo tragitto non deve dipendere dal particolare cammino seguito, ma solamente dai punti di partenza e di arrivo della traiettoria che viene seguita dal corpo.\nIn maniera semplice, una forza \u00e8 conservativa se dipende solo dalla posizione nello spazio del punto materiale, e non dalla sua storia passata. In questo caso, si pu\u00f2 slegare il vettore forza dal punto materiale che si muove nello spazio, per assegnarlo invece al punto geometrico fisso nello spazio in cui \u00e8 posta la particella. \nIn questo modo, si pu\u00f2 passare dal concetto puramente newtoniano di forza come applicata ad un corpo, all'idea di \"campo\" della grandezza forza, in cui cio\u00e8 esiste un valore di forza associabile al punto materiale in ogni punto \"geometrico\" della regione dello spazio in cui si muove il punto materiale. In altri termini, mentre originariamente la forza \u00e8 applicata al punto materiale e lo segue nel suo movimento, nel caso di forza conservativa ogni punto geometrico della regione dello spazio in cui si muove la particella diventa caratterizzabile in ogni punto da un valore fissato di forza, che viene trasmesso alla particella nel momento in cui passa per quella posizione.\nInoltre, si dimostra che solo in queste condizioni, a patto di considerare alcuni ulteriori vincoli e restrizioni, si conserva l'energia meccanica del sistema, non solo per alcune ma per qualunque traiettoria.\nInfine, si pu\u00f2 anticipare che tutte le interazioni fondamentali corrispondono nei modelli fisici a dei campi conservativi.\nDescrizione.\nUn punto materiale \u00e8 soggetto ad una forza, che pu\u00f2 essere rappresentata nello spazio con un campo vettoriale formula_1. Il lavoro compiuto dalla forza sull'oggetto \u00e8 definito come l'integrale curvilineo (rispetto alla posizione) di formula_1 lungo il percorso compiuto nello spazio. Condizione necessaria e sufficiente affinch\u00e9 la forza sia conservativa \u00e8 che il lavoro compiuto da essa lungo una qualsiasi traiettoria chiusa sia nullo. In tal caso, il potenziale della forza in un punto \u00e8 proporzionale all'energia potenziale posseduta dall'oggetto in quel punto a causa della presenza della forza. Una forza conservativa \u00e8 quindi una funzione che dipende soltanto dalla posizione. La forza peso e la forza elastica sono due esempi di forze conservative.\nUn sistema dinamico su cui agiscono solo forze conservative \u00e8 detto \"sistema conservativo\". \nDefinizione.\nUna forza \u00e8 conservativa se il lavoro formula_3 che compie lungo una qualsiasi traiettoria chiusa finita formula_4 \u00e8 nullo:\nPer il teorema del rotore, su qualsiasi superficie delimitata dalla curva formula_4 si ha:\nda cui si ottiene l'espressione in forma locale:\nPer il lemma di Poincar\u00e9, il rotore \u00e8 nullo se e solo se il proprio argomento \u00e8 esprimibile come un gradiente, ovvero:\ne quindi una forza \u00e8 conservativa se e solo se esiste un potenziale scalare formula_10 di cui \u00e8 il gradiente. L'opposto della variazione formula_11 di formula_10 durante un tragitto da un punto 1 di coordinate: formula_13, al punto 2 di coordinate formula_14 \u00e8 pari al lavoro formula_3 compiuto dalla forza in tale percorso, che in accordo con il teorema fondamentale del calcolo integrale \u00e8 indipendente dal percorso seguito:"}
{"id": "1943", "revid": "1652635", "url": "https://it.wikipedia.org/wiki?curid=1943", "title": "Fauna", "text": "Fauna \u00e8 un termine utilizzato per indicare l'insieme delle specie animali che risiedono in un dato territorio o in un particolare ambiente, in un preciso periodo storico o geologico.\nConcetto scientifico di fauna.\nIn senso scientifico e naturalistico, il concetto di fauna risulta essere: \n\"La fauna \u00e8 costituita dall'insieme di specie e di popolazioni animali, vertebrati ed invertebrati, residenti in un dato territorio ed inserite nei suoi ecosistemi; essa pu\u00f2 comprendere le specie autoctone e le specie immigrate divenute ormai indigene, come pure le specie introdotte dall'uomo ed andate incontro ad indigenazione; non fanno parte della fauna gli animali domestici e di allevamento.\"\nQuesta definizione di fauna si basa su tre aspetti fondamentali che la caratterizzano: la dinamicit\u00e0, la storicit\u00e0 e l'interattivit\u00e0.\nLa fauna di un territorio, infatti, non \u00e8 statica ma dinamica, cio\u00e8 muta col trascorrere del tempo a causa dei processi di estinzione, evoluzione, speciazione e sostituzione, determinati da fattori naturali e sempre pi\u00f9 antropici.\nPer appartenere ad una fauna una specie o una popolazione deve far parte integrante dell'ecosistema che la ospita, si deve automantenere e trovare perfettamente inserita in una catena alimentare e quindi all'interno di quei flussi energetici che regolano gli equilibri di quell'ecosistema. Per questo motivo ne fanno parte soltanto le specie stanziali o di transito abituale (animali migratori che ritornano in quel luogo pi\u00f9 o meno regolarmente) cio\u00e8 quelli che partecipano ai meccanismi della biocenosi. Il concetto di fauna, inteso sempre scientificamente, equivale pertanto al termine di \"fauna selvatica\", poich\u00e9, per i motivi appena citati, non pu\u00f2 esistere una \"fauna domestica\".\nGli elementi costituenti la fauna di un territorio possono cos\u00ec essere distinti in due categorie: le specie autoctone e le specie alloctone.\nLe specie autoctone sono quelle originariamente presenti nella regione, che hanno quindi subito una speciazione nel luogo in cui si trovano a partire da elementi forniti dal territorio stesso. Appartengono a questa categoria le specie endemiche.\nLe specie introdotte sono quelle originatesi in altri regioni e che, successivamente, sono immigrate o inserite per cause antropiche in quel territorio, trovando degli ecosistemi adatti al proprio mantenimento ed inserendosi nei flussi energetici che ne regolano l'equilibrio spesso a svantaggio delle specie autoctone.\nQueste ultime possono essere suddivise in:"}
{"id": "1946", "revid": "124315931", "url": "https://it.wikipedia.org/wiki?curid=1946", "title": "Campionato mondiale di Formula 1 2003", "text": "Il campionato mondiale di Formula 1\u00a02003 organizzato dalla FIA \u00e8 stata, nella storia della categoria, la 54\u00aa stagione ad assegnare il Campionato Piloti e la 46\u00aa ad assegnare il Campionato Costruttori. Il titolo Mondiale piloti venne vinto nuovamente dal Ferrarista Michael Schumacher e la Ferrari vinse anche il Mondiale costruttori.\n\u00c8 iniziata il 9 marzo ed \u00e8 terminata, dopo 16 gare, il 12 ottobre. Dopo il dominio del 2002, la nuova stagione di Formula 1 si apre ufficialmente con la caccia alla Ferrari di Michael Schumacher, campioni del mondo in carica nelle rispettive classifiche. La FIA introduce nuovi regolamenti, a partire dalle qualifiche e dall'assegnazione dei punteggi; a stagione in corso, inoltre, modifica il criterio di controllo degli pneumatici, innescando feroci polemiche che segneranno il campionato e l'assegnazione del titolo.\nScuderie e piloti.\nScuderie.\nDopo vent'anni di attivit\u00e0 sparisce dal circus la Arrows Grand Prix International. La Jordan perde la fornitura della Honda sostituendo i propulsori giapponesi con quelli costruiti dalla Ford. La Minardi \u00e8 spinta dai motori Cosworth.\nPiloti.\nLa Ferrari, la Williams e la McLaren confermano i propri piloti.\nDopo un anno trascorso in qualit\u00e0 di collaudatore, lo spagnolo Fernando Alonso viene promosso nel ruolo di secondo pilota in seno alla Renault. Heinz-Harald Frentzen sostituisce in Sauber Felipe Massa, divenuto collaudatore della Ferrari insieme a Luca Badoer. Debutta con la Jordan Ford Ralph Firman, prendendo il posto di Takuma Sat\u014d, terzo pilota BAR motorizzata Honda. Firman \u00e8 il primo pilota irlandese a correre in F1 dopo Derek Daly al Gran Premio di Las Vegas 1982.\nMark Webber, dopo un anno in Minardi, passa alla Jaguar-Ford con il ruolo di primo pilota per sostituire Eddie Irvine, ritiratosi dalla Formula 1. Ant\u00f4nio Pizzonia debutta in Formula 1 alla guida della Jaguar-Ford, unica scuderia ad aver completamente cambiato i piloti. Jenson Button, licenziato dalla Renault passa alla BAR Honda, come secondo pilota.\nCon la Minardi motorizzata Ford Cosworth debutta Justin Wilson. Ritorna in Formula 1 dopo un anno di assenza Jos Verstappen con la Minardi-Ford. Dopo un sodalizio di due stagioni con la BAR-Honda, Olivier Panis passa alla Toyota. Debutta alla guida di una Toyota il campione del mondo della categoria CART Cristiano da Matta.\nJustin Wilson sostituisce Antonio Pizzonia in Jaguar-Ford dopo il Gp di Gran Bretagna. Per sostituire Wilson la Minardi-Ford chiama Nicolas Kiesa, primo pilota danese a gareggiare in F1 dopo Jan Magnussen al Gran Premio del Canada 1998. Marc Gen\u00e9 sostituisce Ralf Schumacher a Monza a causa di un infortunio che ha colpito il secondo. Zsolt Baumgartner sostituisce in Jordan-Ford Ralph Firman per due Gran Premi. Takuma Sat\u014d sostituisce all'ultima gara Jacques Villeneuve, per permettergli di correre il Gran Premio di casa.\nCircuiti e gare.\nL'unico cambiamento nel calendario \u00e8 l'uscita del Gran Premio del Belgio, che si torner\u00e0 comunque a disputare l'anno successivo.\nModifiche al regolamento.\nRegolamento tecnico.\nLa FIA ha disposto alcune nuove norme dal punto di vista tecnico: la pi\u00f9 importante \u00e8 senza dubbio la nuova abolizione, dopo un solo anno dalla sua reintroduzione, della telemetria bidirezionale.\nRegolamento sportivo.\nViene cambiata la distribuzione dei punti, che adesso premia i primi otto classificati i quali riceveranno rispettivamente 10, 8, 6, 5, 4, 3, 2 e 1 punto.\nL'introduzione del parco chiuso consiste nel vietare ogni tipo di intervento, da parte dei meccanici delle varie squadre, tra la fine delle qualifiche del sabato e la gara della domenica. Ci\u00f2 venne fatto per limitare gli sviluppi, sempre pi\u00f9 esasperati, delle soluzioni tecnologiche, come i motori e le appendici aerodinamiche, portati esclusivamente per le qualifiche.\nLe squadre, perci\u00f2, dovranno preparare tutti gli assetti delle vetture e le strategie di gara prima delle qualifiche del sabato.\nViene introdotto un nuovo tipo di qualifica basato sul giro secco come in Superbike: il pilota eseguir\u00e0 un giro di lancio; una volta terminato avr\u00e0 un solo giro cronometrato a disposizione per cercare di ottenere la pole position. Viene eliminato il warm up, la sessione di prove della domenica mattina, per provare i tempi in gara, allo stesso modo vengono aboliti gli ordini di scuderia, dopo i fatti avvenuti in Austria nella stagione precedente.\nRiassunto della stagione.\nGran Premio d'Australia.\nLa stagione comincia il 9 marzo in Australia e la vittoria viene ottenuta da David Coulthard che, partito undicesimo, riesce a compiere un'importante rimonta anche grazie ai problemi degli avversari, in primis al testacoda della Williams di Montoya seconda al traguardo. Completa il podio l'altra McLaren Mercedes guidata dal finlandese R\u00e4ikk\u00f6nen. A sorpresa il campione in carica Michael Schumacher chiude ai piedi del podio, fermato dalla perdita del deviatore di flusso destro della sua Ferrari (la Ferrari schiera ancora la vettura della stagione precedente, la F2002, in attesa dell'esordio della nuova F2003GA) che lo costringe ad un'ulteriore sosta ai box.\nGara ricca di colpi di scena, dovuti, oltre che all'esordio delle nuove regole, anche alle avverse condizioni meteorologiche e ai conseguenti errori. Il primo colpo di scena si verifica alla partenza: R\u00e4ikk\u00f6nen non si schiera in griglia ma parte dai box montando fin da subito le gomme da asciutto (scelta poi rivelatasi azzeccata). Schumacher e Barrichello, con gomme da bagnato, scattano alla perfezione e fanno il vuoto nei primi quattro giri: alle loro spalle si scatena una feroce lotta ricca di sorpassi.\nBarrichello commette un errore, sbatte contro le barriere di protezione del circuito distruggendo l'anteriore della sua Ferrari e trovandosi cos\u00ec costretto al ritiro. Schumacher invece, proprio a causa del deterioramento delle gomme intermedie montate, subisce la rimonta di Montoya: il veloce pit-stop del tedesco non impedisce al colombiano di passare al comando del Gran Premio. Nel frattempo un altro errore, questa volta di Ralph Firman, costringe i commissari a far intervenire la safety car.\nMontoya si mantiene in testa mentre alle sue spalle R\u00e4ikk\u00f6nen e Schumacher ingaggiano un bel duello. L'attacco pi\u00f9 importante del tedesco al rivale finlandese avviene all'esterno della prima curva in fondo al rettilineo principale, ma il finlandese si difende bene. L'appassionante duello viene per\u00f2 interrotto a causa di una penalit\u00e0 inflitta al finlandese, colpevole di eccesso di velocit\u00e0 nella corsia dei box. Schumacher eredita cos\u00ec la seconda posizione senza rischi ulteriori e poi, quando Montoya effettua la seconda sosta, la testa della corsa, ma a causa di un'uscita di pista comincia a perdere pezzi del deviatore di flusso destro della sua vettura e deve rientrare ai box per ordine dei commissari. Montoya ritorna in testa ma poco dopo effettua un testacoda che permette a Coulthard di conquistare la testa della corsa e la sua tredicesima (e ultima) vittoria in Formula 1.\nGran Premio della Malesia.\nIl secondo GP in programma \u00e8 il 23 marzo sul tracciato malese di Kuala Lumpur. Primo al traguardo \u00e8 il giovane Kimi R\u00e4ikk\u00f6nen (23 anno e mezzo) alla sua prima vittoria in carriera in Formula 1. Tale risultato segue quello del sabato costituito dalla pole di Fernando Alonso (22 anni), terzo al traguardo. Il finlandese firma il secondo successo della McLaren e si porta al comando della classifica, candidandosi seriamente per il titolo. Alle sue spalle si classifica il brasiliano Barrichello, che salva il bilancio Ferrari in una gara condizionata dall'errore alla partenza di Schumacher. Il tedesco, dopo poche centinaia di metri, tampona Trulli e si vede costretto a una gara ad inseguimento, giungendo infine al sesto posto grazie al testacoda della BAR-Honda del pilota britannico Jenson Button.\nGran Premio del Brasile.\nL'appuntamento brasiliano, terzo round della stagione, si disputa il 6 aprile sotto una pioggia battente, che sembra diradarsi per poi intesificarsi nuovamente. Dopo una partenza sotto il regime della safety car, la quale far\u00e0 ben tre rientri in pista nel corso della gara, a causa di alcuni improvvisi scrosci di pioggia si verificano cinque uscite di pista alla curva do Sol per aquaplaning; stessa sorte per Webber e Alonso alla penultima curva, i cui detriti delle rispettive vetture si riverseranno sulla pista costringendo i commissari di gara a sospendere la corsa. Per assegnare la vittoria, per\u00f2, bisogner\u00e0 attendere cinque giorni: in un primo momento, infatti, la vittoria era stata assegnata a Fisichella, che gi\u00e0 stava festeggiando con Eddie Jordan, ma i commissari attribuiscono subito dopo la vittoria a Kimi R\u00e4ikk\u00f6nen. Successivamente la FIA decide che la vittoria debba essere assegnata al pilota italiano, che al momento della sospensione, che per la FIA \u00e8 l'inizio del 54\u00ba giro e non il 53\u00ba, era davanti a tutti: \u00e8 la prima vittoria in carriera per il pilota romano, a distanza di undici anni dall'ultima affermazione italiana di Patrese nel 1992.\nGran Premio di San Marino.\nIl primo appuntamento europeo, quarta prova del programma, si disputa il 20 aprile, giorno di Pasqua di tale anno e la Ferrari risorge nel giorno della morte della madre dei fratelli Schumacher. Michael e Ralf dominano, infatti, le prove del Gran Premio a Imola, ottenendo rispettivamente il primo e il secondo posto nella griglia di partenza. Durante la gara, per\u00f2, la Ferrari e Michael si dimostreranno pi\u00f9 forti della Williams e di Ralf, ottenendo la prima vittoria dopo un inizio terribile. Al secondo posto il sempre pi\u00f9 costante R\u00e4ikk\u00f6nen, che partiva dalla terza fila e che riesce, grazie ad un'incertezza al pit-stop dei meccanici della Ferrari, ad ottenere il secondo posto alle spalle del campione del mondo.\nGran Premio di Spagna.\nAll'appuntamento di Montmel\u00f3 del 4 maggio fa il suo esordio la Ferrari F2003-GA che bissa la vittoria ottenuta ad Imola, ma la vera sorpresa \u00e8 Fernando Alonso, idolo della gara di casa sua, l'unico in grado di tenere sempre sulle spine il campione del mondo Schumacher e di superare, nel corso della gara, un osso duro come Ralf Schumacher. I veri sconfitti del Gran Premio risultano essere la Williams e la McLaren: Montoya termina quarto davanti ad un Ralf Schumacher autore di molti errori in gara. Il tedesco riesce comunque a vincere il duello con la Toyota del brasiliano da Matta, ai suoi primi punti iridati. Per quanto riguarda la McLaren, R\u00e4ikk\u00f6nen tampona la Jaguar di Pizzonia ferma sulla griglia, causando l'entrata in pista della safety-car per i primi cinque giri, e successivamente, nel corso della gara, Coulthard si rende protagonista di un incidente analogo con Trulli alla seconda curva mettendo fine alla gara dell'italiano, infine all'uscita dalla pit-lane non si accorge dell'arrivo di Button: i due si toccano e Coulthard \u00e8 costretto al ritiro.\nGran Premio d'Austria.\nIl 18 maggio Schumacher vince in Austria e continua la marcia di avvicinamento alla vetta della classifica. Il tedesco vive l'unico brivido in occasione del pit-stop, quando si accendono alcune fiamme fuoriuscite dal bocchettone del rifornimento. R\u00e4ikk\u00f6nen, secondo a Zeltweg, mantiene il comando della classifica ma il suo vantaggio si \u00e8 ridotto a soli due punti: se nel finale Barrichello avesse vinto il duello con il finlandese, Schumacher avrebbe appaiato il pilota della McLaren in testa alla classifica, ma il brasiliano si \u00e8 dovuto alla fine accontentare del terzo posto. Grazie a tali risultati la Ferrari \u00e8 comunque passata al comando della Classifica Costruttori. L'introduzione della nuova vettura ha portato due successi su due gare alla scuderia di Maranello mentre la McLaren, che ora necessita al pi\u00f9 presto della nuova vettura per poter contrastare la Ferrari, anche visto il quinto posto di David Coulthard, rafforza la sensazione che le attuali vetture pi\u00f9 di cos\u00ec non possano fare.\nGran Premio di Monaco.\nL'ultimo appuntamento europeo prima della trasferta nordamericana si disputa il 1\u00ba giugno: finale appassionante per il Gran Premio da sempre pi\u00f9 impegnativo di tutto il \"circus\". Juan Pablo Montoya \u00e8 il trionfatore di una delle edizioni pi\u00f9 tattiche del Gran Premio del Principato, non fosse, appunto, per il finale, quando Michael Schumacher spinge al massimo per raggiungere la coppia di testa (dietro al colombiano, infatti, c'era il finlandese Kimi R\u00e4ikk\u00f6nen). Anche in virt\u00f9 delle nuove regole, il Gran Premio si rivela pi\u00f9 tattico di quanto non sia solitamente lasciando la sensazione che, se avessero disputato delle qualifiche migliori, tanto Schumacher quanto Barrichello (alla fine 8\u00b0) avrebbero potuto ottenere di pi\u00f9.\nGran Premio del Canada.\nL'appuntamento canadese ha luogo il 15 giugno: nelle prove sono le Williams a dominare, capaci di monopolizzare tutta la prima fila, ma in gara nessuno dei due piloti \u00e8 in grado di sfruttare al massimo la propria vettura. Il colombiano Montoya si esibisce in un testacoda nel corso del primo giro mentre Ralf Schumacher non riesce a guadagnare un margine sufficiente a difendersi dal fratello. In casa Ferrari Barrichello danneggia l'alettone in un contatto Alonso. La gara si conclude con la vittoria di Michael Schumacher, che precede il fratello e Montoya, mentre R\u00e4ikk\u00f6nen, il principale rivale per il titolo del tedesco, \u00e8 solo sesto. Da segnalare anche la gara di Verstappen, che porta la Minardi al nono posto, miglior risultato stagionale per la scuderia di Faenza. Ma il protagonista assoluto resta sempre e solo Villeneuve, pilota di casa che ha fatto molto lavoro, anche con il ritiro.\nGran Premio d'Europa.\nIl ritorno in Europa avviene il 29 giugno sul circuito del N\u00fcrburgring: nel corso delle prove si mette in luce R\u00e4ikk\u00f6nen, che in gara imprime un gran ritmo finch\u00e9 il suo motore non si rompe. La testa viene ereditata da Ralf Schumacher, seguito dal compagno di squadra Montoya. Michael Schumacher, partito secondo, va in testacoda a causa di un sorpasso di Montoya. Sorte simile per Coulthard, che per\u00f2 \u00e8 meno fortunato ed esce di pista. Nel resto la gara riserva ben poche emozioni e si conclude con la doppietta delle Williams con Barrichello a chiudere il podio.\nGran Premio di Francia.\nIl circus si sposta il 6 luglio a Magny-Cours: seconda doppietta consecutiva della Williams, con Ralf Schumacher che realizza la pole position e vince seguito da Montoya e Michael Schumacher. Nelle prove libere del venerd\u00ec la Minardi di Verstappen, grazie a delle condizioni climatiche particolari, ottiene il miglior tempo mentre il sabato l'olandese non va oltre il 20\u00ba posto. Gara movimentata sia da Michael Schumacher, che con una vettura non al meglio riesce a stare davanti al rivale R\u00e4ikk\u00f6nen, nettamente superiore, sia da Barrichello, che scivolato all'ultimo posto al primo giro recupera fino al settimo posto.\nGran Premio di Gran Bretagna.\nIl 20 luglio, in un'ondata di caldo, si disputa il Gran Premio britannico: Barrichello scatta in pole position con Trulli al suo fianco, ma lo spunto del brasiliano non \u00e8 buono e il pilota italiano riesce cos\u00ec a guadagnare la testa del gruppo. Dopo qualche giro per\u00f2 la gara viene stravolta dall'entrata in pista di un religioso, Neil Horan, che si lancia tra le vetture mostrando dei cartelli che invitano a leggere la Bibbia. Deve cos\u00ec entrare in pista la safety car. Molti piloti ne approfittano per andare ai box e si ritrovano in testa le due Toyota di da Matta e Panis. Dopo poche tornate \u00e8 per\u00f2 Montoya a comandare la gara, con Barrichello e Schumacher che nonostante l'entrata della safety restano in posizioni arretrate. Il brasiliano comincia a rimontare superando sia Kimi R\u00e4ikk\u00f6nen sia Montoya, mentre il tedesco rimane a lungo bloccato da Jacques Villeneuve, di cui si libera a fatica e giungendo poi quarto al traguardo.\nGran Premio di Germania.\nLa tappa di Hockenheim \u00e8 in programma il 3 agosto: Justin Wilson passa dalla Minardi alla Jaguar e debutta in Formula 1 Nicolas Kiesa, che prende proprio il posto di Wilson in Minardi. Montoya domina le qualifiche e la gara, rilanciandosi nella Classifica Piloti; la Ferrari, al contrario, vive uno dei peggiori fine settimana della stagione: Barrichello \u00e8 costretto subito al ritiro dopo una carambola al via con Ralf Schumacher e R\u00e4ikk\u00f6nen mentre Michael Schumacher \u00e8 costretto a rientrare ai box negli ultimi giri per una foratura, mentre si trovava in seconda posizione. Buona gara per Jarno Trulli che giunge a podio.\nGran Premio d'Ungheria.\nL'appuntamento ungherese del 24 agosto, dopo la prima pausa estiva di 2 settimane, si caratterizza per la prima vittoria in carriera di Fernando Alonso, che diventa cos\u00ec il pi\u00f9 giovane pilota a vincere un Gran Premio di Formula 1. Il giovane pilota spagnolo riesce nell'impresa di doppiare il campione del mondo e detentore di vari record Michael Schumacher, alla guida di una Ferrari in grande crisi con le gomme e solo ottavo al traguardo. Il tedesco mantiene comunque un punto di vantaggio sul rivale Juan Pablo Montoya. La vittoria del pilota spagnolo \u00e8 favorita sia dalle caratteristiche del circuito sia da Mark Webber che, guadagnata la seconda posizione, riesce a difendersi dagli attacchi delle vetture pi\u00f9 veloci della sua. Ralf Schumacher \u00e8 autore di un testacoda e riparte dal fondo del gruppo, trovandosi costretto a portare avanti una rimonta che lo porter\u00e0 quarto alla bandiera a scacchi.\nGran Premio d'Italia.\nDopo la pausa estiva di altre 2 settimane, il 14 settembre \u00e8 il turno di Monza. In questa gara, contrassegnata da record battuti in una sola gara, \u00e8 assente Ralf Schumacher, sostituito per l'occasione da Marc Gen\u00e9, che conquista la quinta piazza. In Italia si rivede la Ferrari: Michael Schumacher conquista la vittoria dopo essere partito dalla pole position e realizzando il giro pi\u00f9 veloce in gara, relegando il suo pi\u00f9 diretto inseguitore Montoya al secondo posto. Alonso, vincitore in Ungheria, \u00e8 protagonista di una gara difficile e corsa per la gran parte nelle retrovie a causa di un contatto con Verstappen che costringe entrambi a raggiungere i box. Lo spagnolo a fatica giunger\u00e0 ottavo, alle spalle di Webber. Schumacher estende a tre i punti di vantaggio sul colombiano della Williams, un margine risicato con ancora due gare da disputare.\nGran Premio degli Stati Uniti.\nIl secondo evento nordamericano ha luogo il 28 settembre: nelle qualifiche Kimi R\u00e4ikk\u00f6nen conquista la pole position (2 in stagione e le prime 2 in carriera), seguito da Barrichello e da Olivier Panis. Michael Schumacher, in testa alla classifica, \u00e8 solo settimo ma al via una buona partenza gli permette di recuperare parecchie posizioni e di ritrovarsi addirittura al secondo posto. Sorte completamente opposta per Montoya che, scattato male, si ritrova a dover cominciare una furibonda rimonta per tenere vive le sue speranze di vittoria del campionato. Nel corso della sua rimonta tenta un sorpasso azzardato su Barrichello, con il solo risultato di buttarlo fuori pista e ricevere una penalit\u00e0. Infine, nel corso della sosta ai box, perde quindici secondi e deve abbandonare ogni velleit\u00e0 per il titolo. Uno scroscio di pioggia rende difficile l'ultima parte di gara, ma non avvengono grossi cambiamenti e cos\u00ec Michael Schumacher ottiene la vittoria ponendo una seria ipoteca sul titolo, dato ad una gara dal termine ha nove punti di vantaggio su Kimi R\u00e4ikk\u00f6nen, l'unico pilota ancora in grado di vincere il titolo.\nGran Premio del Giappone.\nL'ultimo appuntamento stagionale \u00e8 in programma il 12 ottobre nella consueta cornice di Suzuka: Jacques Villeneuve non prende parte all'evento perch\u00e9 il suo contratto \u00e8 scaduto alcuni giorni prima. Al suo posto la BAR schiera il giapponese Takuma Sat\u014d. Nelle prove Michael Schumacher \u00e8 solo quattordicesimo, mentre Barrichello conquista la pole position davanti a Montoya. Al via il colombiano scatta bene e prende il comando conducendo la gara sin quando un problema all'impianto idraulico lo costringe al ritiro. Il comando della corsa \u00e8 preso da Barrichello, che non lo lascer\u00e0 fino alla fine. Nelle retrovie Schumacher danneggia l'alettone e deve effettuare una sosta pi\u00f9 lunga ai box. Alla fine rimonter\u00e0 fino all'ottavo posto, ultimo posizionamento utile per conquistare il titolo per la sesta volta e battere il record di Fangio, che per quasi cinquant'anni lo aveva mantenuto. Al secondo posto in gara giunge invece Kimi Raikkonen, che grazie alla sua costanza nelle prestazioni, termina la stagione al secondo posto. \nClassifiche.\nIl punteggio viene assegnato ai primi otto piloti classificati in ogni Gran Premio della stagione. Il primo pilota classificato totalizza 10 punti, il secondo 8, il terzo 6 e poi rispettivamente 5, 4, 3, 2 e 1 dal quarto all\u2019ottavo posto. Ogni pilota partecipa poi al punteggio del Team per il quale corre la singola gara.\n\"Tutti i Gran Premi della stagione concorrono ad assegnare il punteggio finale in ugual misura.\""}
{"id": "1952", "revid": "547034", "url": "https://it.wikipedia.org/wiki?curid=1952", "title": "Ferrero della Marmora", "text": "Quella dei Ferrero, marchesi della Marmora \u00e8 stata un'illustre famiglia nobiliare piemontese, originaria di Biella.\nL'omonimo Palazzo La Marmora, oggi in parte adibito a polo museale e situato nel borgo storico di Piazzo \u2013 parte antica della citt\u00e0\u00a0\u2013 fu la residenza cittadina dei Ferrero della Marmora, nucleo familiare che occupa un posto di rilievo nella storia del Risorgimento italiano.\nEsponenti illustri.\nI figli del marchese Celestino (1754-1805) e di Raffaella Argentero di Bersezio:\nI Ferrero della Marmora riposano nella cripta-mausoleo di famiglia nella basilica di San Sebastiano di Biella."}
{"id": "1953", "revid": "120037904", "url": "https://it.wikipedia.org/wiki?curid=1953", "title": "Fermio", "text": "Il fermio \u00e8 l'elemento chimico della tavola periodica degli elementi di numero atomico 100 e il suo simbolo \u00e8 Fm.\n\u00c8 un elemento transuranico, metallico, altamente radioattivo appartenente alla serie degli attinidi. Viene prodotto per bombardamento con neutroni del plutonio e prende il nome dallo scienziato italiano Enrico Fermi.\nCaratteristiche.\nSolo piccole quantit\u00e0 di fermio sono state prodotte e isolate, pertanto poco si sa delle sue propriet\u00e0 chimiche. In soluzione acquosa, l'unico stato di ossidazione osservato del fermio \u00e8 +3.\nIl 254Fm e gli altri isotopi pi\u00f9 pesanti possono essere sintetizzati per intenso bombardamento di neutroni su bersagli di elementi pi\u00f9 leggeri (specialmente uranio e plutonio) in cui un alternarsi di catture neutroniche e decadimenti beta porta al formarsi degli isotopi di fermio. Le condizioni di intenso irraggiamento neutronico sono tipiche delle esplosioni termonucleari, ma possono anche essere replicate in laboratori specializzati.\nNon sono noti usi del fermio che non siano legati alla ricerca scientifica di base. Il fermio \u00e8 l'ottavo elemento \"transuranico\".\nStoria.\nIl fermio fu scoperto nel 1952 da un gruppo di ricerca guidato da Albert Ghiorso investigando la natura dei residui lasciati dalla prima esplosione sperimentale della bomba all'idrogeno.\nL'isotopo 253 si cre\u00f2 attraverso la combinazione di 238U con 17 neutroni alle elevate temperatura e pressione createsi con l'esplosione (alla creazione del fermio sono inoltre necessari otto decadimenti beta).\nLa scoperta fu tenuta segreta fino al 1955 per via delle tensioni dovute alla \"guerra fredda\", tuttavia, a cavallo tra il 1953 ed il 1954 l'Istituto di Fisica \"Alfred Nobel\" di Stoccolma produsse un elemento di peso atomico circa 250 con 100 protoni bombardando un bersaglio di 238U con ioni di 16O. Il gruppo dell'Istituto Nobel non rivendic\u00f2 la scoperta, ma ci\u00f2 che produssero fu successivamente identificato come 250Fm.\nIsotopi.\nDel fermio sono noti 17 isotopi radioattivi le cui masse sono comprese tra 242,073 e . I pi\u00f9 stabili di essi sono 257Fm (con un'emivita di 100,5 giorni), 253Fm (3 giorni), 252Fm (25,39 ore) e 255Fm (20,07 ore). Tutti gli altri hanno emivite inferiori alle 5,4 ore e la maggior parte di essi inferiore a 3 minuti. Questo elemento possiede anche un metastato, 250mFm, la cui emivita \u00e8 di 1,8 secondi."}
{"id": "1954", "revid": "1893", "url": "https://it.wikipedia.org/wiki?curid=1954", "title": "N fattoriale", "text": ""}
{"id": "1955", "revid": "120713869", "url": "https://it.wikipedia.org/wiki?curid=1955", "title": "Funzione di ripartizione", "text": "In statistica e teoria della probabilit\u00e0, la funzione di ripartizione (o funzione cumulativa) \u00e8 una funzione di variabile reale che racchiude le informazioni su un fenomeno (un insieme di dati, un evento casuale) riguardanti la sua presenza o la sua distribuzione \"prima\" o \"dopo\" un certo punto.\nNel calcolo delle probabilit\u00e0.\nNel calcolo delle probabilit\u00e0 la funzione di ripartizione, o funzione di probabilit\u00e0 cumulata, di una variabile casuale formula_1 a valori reali \u00e8 la funzione che associa a ciascun valore formula_2 la probabilit\u00e0 del seguente evento: \"la variabile casuale formula_1 assume valori minori o uguali ad formula_2\".\nIn altre parole, \u00e8 la funzione formula_5 con dominio la retta reale e immagine nell'intervallo formula_6 definita da\nUna funzione \"F\" \u00e8 una valida funzione di ripartizione se \u00e8 non decrescente, continua a destra e\nUna funzione di ripartizione non \u00e8 necessariamente continua a sinistra (e dunque continua globalmente): se formula_1 \u00e8 una variabile casuale discreta e formula_12 un punto del suo supporto, allora formula_13 \u00e8 una funzione a gradino e dunque\n(ponendo senza restrizioni di generalit\u00e0 formula_15) poich\u00e9 \u00e8 una costante indipendente da formula_2, mentre\ndunque essendo formula_18 si ha che formula_13 non \u00e8 continua.\nPi\u00f9 in generale, una funzione di ripartizione individua \"univocamente\" una intera distribuzione di probabilit\u00e0, cio\u00e8 una funzione che ad ogni sottoinsieme misurabile formula_20 associa la probabilit\u00e0 che formula_1 cada in formula_20.\nPropriet\u00e0.\nSi pu\u00f2 dimostrare dalla definizione che valgono le seguenti uguaglianze, ponendo per semplicit\u00e0 di notazione formula_23:\nSe formula_1 \u00e8 una variabile casuale assolutamente continua la funzione di ripartizione di formula_1 pu\u00f2 essere espressa come funzione integrale:\nove formula_33 \u00e8 detta funzione di densit\u00e0 di formula_1. Si pu\u00f2 anche considerare la relazione inversa:\nSe formula_1 \u00e8 una variabile casuale discreta (ossia ammette una collezione numerabile di possibili valori formula_37)\ndove formula_39 \u00e8 detta funzione di probabilit\u00e0 di formula_1.\nEsempi.\nSe formula_1 \u00e8 la variabile aleatoria \"risultato del lancio di un dado a sei facce\" si ha\ndove con formula_43 si indica la parte intera di x.\nSe formula_1 \u00e8 la variabile casuale uniforme continua in formula_6 si ha\nFunzione di sopravvivenza.\nIn alcuni modelli \u00e8 pi\u00f9 utile analizzare la probabilit\u00e0 che un certo dato numerico valga \"pi\u00f9\" del valore formula_2 (come nella vita di un organismo, biologico o meccanico): questi casi sono trattati dalla branca chiamata analisi di sopravvivenza. Si definisce allora la funzione di sopravvivenza formula_48 (dal termine inglese \"survival\") come il complemento della funzione di ripartizione:\nNei casi rispettivamente continuo e discreto, valgono naturalmente delle identit\u00e0 speculari a quelle della ripartizione:\ne\nOgni funzione di sopravvivenza formula_52 \u00e8 una funzione monotona decrescente, vale a dire formula_53 per formula_54\nIl tempo formula_55 rappresenta l'origine, in genere l'inizio di uno studio o l'inizio del funzionamento di alcuni sistemi.\nVariabili aleatorie multivariate.\nPi\u00f9 in generale la funzione di ripartizione di una variabile aleatoria formula_1 a valori in formula_57 \u00e8 la funzione formula_58 con dominio formula_57 e codominio l'intervallo formula_6 definita da\ndove formula_62 sono le componenti di formula_1.\nQuesta funzione possiede la propriet\u00e0 di essere continua a destra separatamente per ogni variabile. Valgono inoltre le seguenti formule, derivanti dalla definizione:\nDa quest'ultima propriet\u00e0 viene anche l'uguaglianza\ne l'affermazione vale ovviamente anche per ogni permutazione degli indici formula_64.\nIn statistica descrittiva.\nIn statistica la funzione di ripartizione empirica, o funzione di distribuzione cumulata, viene usata per descrivere fenomeni quantitativi o comunque descritti con valori misurati su scale ordinali, intervallari o proporzionali, ma non se misurati con una scala nominale.\nLa funzione di ripartizione viene indicata solitamente con formula_58 e rappresenta il numero di osservazioni del fenomeno minori o uguali del valore formula_2.\nSe formula_79 sono le osservazioni (ordinate in senso crescente), con frequenze relative formula_80 la funzione di ripartizione ha espressione analitica\nLe formula_82 sono dette frequenze relative cumulate."}
{"id": "1961", "revid": "228587", "url": "https://it.wikipedia.org/wiki?curid=1961", "title": "Fiumi del Sudafrica", "text": "Questa lista elenca i principali fiumi del Sudafrica.\nCaratteristiche dei fiumi del Sudafrica.\nQuasi tutti i fiumi del Sudafrica hanno una portata d'acqua molto variabile; il fiume con maggior portata risulta l'Orange, mentre quello con pi\u00f9 scarsa portata risulta il Nossob-Molopo.\nTuttavia, in caso di precipitazioni straordinarie (specie nelle stagioni delle piogge) possono gonfiarsi rapidamente ed esondare, allagando anche per svariati chilometri. Un esempio di ci\u00f2 \u00e8 il fiume Limpopo, che nella stagione secca rimane privo di acqua per mesi, mentre nella stagione piovosa esonda provocando molto spesso diverse vittime."}
{"id": "1962", "revid": "1543377", "url": "https://it.wikipedia.org/wiki?curid=1962", "title": "Fondazione Rossini", "text": "La Fondazione Rossini \u00e8 una fondazione di Pesaro cui \u00e8 demandato il compito di tutelare l'immagine e la musica del compositore italiano Gioachino Rossini.\nStoria.\nCon R.D. 4 aprile 1869 il Comune di Pesaro veniva autorizzato ad accettare l'eredit\u00e0 lasciatagli da Rossini con testamento del 5 luglio 1868. Con l'eredit\u00e0 il Comune istituiva il Liceo Musicale che nel giugno 1869 veniva eretto con R.D. in Corpo Morale.\nCon la Convenzione del 1940 il Liceo Musicale veniva statalizzato trasformandosi in Conservatorio Statale di Musica G. Rossini, mentre l'Ente Morale, al quale il Comune aveva conferito la propriet\u00e0 e la gestione del patrimonio ereditato dal Maestro, assumeva la denominazione di Fondazione G. Rossini.\nFinalit\u00e0 della Fondazione.\nLa Fondazione Rossini non ha scopo di lucro. Le sue finalit\u00e0 sono precipuemente il sostegno dell'attivit\u00e0 del conservatorio musicale, lo studio e la diffusione nel mondo della figura, della memoria e delle opere di Rossini.\nL'opera omnia in edizione critica, costituisce il maggiore impegno editoriale che la Fondazione svolge in collaborazione con Casa Ricordi cui \u00e8 affidata la distribuzione delle Edizioni, la stampa degli spartiti e delle parti orchestrali e corali.\nScopo dell'edizione critica non \u00e8 soltanto quello di per s\u00e9 valido di compiere un'operazione di restauro filologico con la pubblicazione e quindi la trasmissione di tutto il materiale autentico, ma anche quello di restituire al pubblico la produzione rossiniana, in passato limitata a pochi titoli di repertorio.\nIl collegamento con il Rossini Opera Festival, che mette in scena le opere del Maestro in edizione critica, permette la verifica immediata e dal vivo del lavoro svolto, all'interno di una dimensione di laboratorio sperimentale che costituisce un caso pressoch\u00e9 unico nella vita musicale non solo italiana, ma internazionale.\nFondazione Rossini, Casa Ricordi e Rossini Opera Festival fanno parte del Comitato della Restituzione rossiniana.\nLa Fondazione pubblica inoltre un suo periodico che ospita contributi scientifici di carattere musicologico, il Bollettino del Centro Rossiniano di Studi, e integra l'Opera Omnia con la pubblicazione dell'Epistolario rossiniano a cura di Bruno Cagli e Sergio Ragni e delle Collane Saggi e Fonti, oltre a \"I libretti di Rossini\" e \"Iconografia rossiniana\".\nL'attivit\u00e0 della Fondazione si realizza con il contributo del Comune di Pesaro, della Regione Marche, dell'Amministrazione provinciale di Pesaro e Urbino, del Ministero per i Beni e le Attivit\u00e0 Culturali e la collaborazione della Fondazione Cassa di Risparmio di Pesaro e della Banca dell'Adriatico.\nOrganismi.\nQuesti gli organismi principali della Fondazione (al 2016):\nAssemblea\nConsiglieri\nLuigi Bravi; Fabio Corvatta; Riccardo Corbelli; Marco Cangiotti, Franca Scopinigo Mancini; Daniele Tagliolini; Massimo Tonucci.\nCollegio Sindacale\nConsiglieri\nAlessandro Comandini; Valeria Sacco"}
{"id": "1964", "revid": "2153148", "url": "https://it.wikipedia.org/wiki?curid=1964", "title": "Frank Wilcoxon", "text": "Cominci\u00f2 la carriera scientifica nell'ambito della chimica nella quale oper\u00f2 dal 1924 al 1950\n(ricerca sugli insetticidi, sintesi delle sostanze di crescita delle piante, azioni fungicide).\nSi interess\u00f2 di statistica nel 1925 studiando il \"Statistical Methods for Research Workers\" (1941) di\nR.A.Fisher."}
{"id": "1969", "revid": "120662048", "url": "https://it.wikipedia.org/wiki?curid=1969", "title": "Penisola della Florida", "text": "La penisola della Florida (larga 130\u00a0km, lunga 650\u00a0km) forma la parte meridionale dello stato omonimo degli USA. Protesa tra il Golfo del Messico e l'Oceano Atlantico, \u00e8 attraversata dal 28\u00ba parallelo, che la divide circa a met\u00e0.\nPrima di divenire parte degli Stati Uniti, nel 1822, \u00e8 stata governata da spagnoli ed inglesi.\nLa dominazione inglese fu un breve \"intervallo\" tra due dominazioni spagnole nel corso del XVIII secolo, terminata con il Trattato di Versailles del 1783. Poich\u00e9 spagnoli ed inglesi si contendevano il possesso delle Bahamas (per la loro posizione strategica a cavallo delle rotte per i Caraibi), la penisola della Florida venne usata come moneta di scambio: la sua assegnazione agli spagnoli corrispose alla cessazione delle loro mire sulle Bahamas, che divennero parte del Regno Unito.\n\u00c8 la patria degli indiani Seminole.\nMorfologia e clima.\nMorfologicamente \u00e8 una vasta pianura, coperta da terreni sedimentari calcarei, posta a pochi metri sul livello del mare e caratterizzata da uno scarso drenaggio che favorisce lo sviluppo di zone paludose.\n\u00c8 costellata da laghi di origine carsica, tra cui il Lago Okeechobee, il secondo lago per superficie di tutti gli USA, situato a 4 e profondo 4 - 5 metri.\nIl clima \u00e8 tropicale, con due stagioni della stessa durata: la stagione secca (da dicembre ad aprile) con scarse precipitazioni e temperatura elevata, e quella piovosa (da maggio a novembre) con precipitazioni dell'ordine di 1000\u00a0\u2013 1650\u00a0mm di pioggia all'anno e caratterizzata da frequenti uragani nel periodo compreso tra la fine dell'estate l'inizio dell'inverno.\nLe Everglades.\nLe Everglades, racchiuse in un parco nazionale, occupano l'estremit\u00e0 meridionale della penisola. Si tratta di una zona selvaggia di paludi ed acquitrini con ecosistema unico.\nNelle paludi vivono coccodrilli, alligatori, tursiopi, lamantini, aquile di mare e falchi pescatori, molte specie di uccelli come l'aninga americana (Anhinga anhinga), l'ibis bianco (Eudocimus albus), l'airone bianco (Ardea herodias occidentalis) e la mitteria d'America (Mycteria americana), e una vegetazione ricca di palme, mangrovie, orchidee e cipressi di palude. "}
{"id": "1975", "revid": "481349", "url": "https://it.wikipedia.org/wiki?curid=1975", "title": "Federal Bureau of Investigation", "text": "Il Federal Bureau of Investigation (letteralmente in italiano: \"Ufficio Federale di Investigazione\"), noto con la sigla FBI (, pronuncia italiana dell'inglese ), \u00e8 un'agenzia governativa di polizia federale degli Stati Uniti d'America. Ha la competenza in tutti gli stati per alcuni reati tra cui l'antiterrorismo e l'intelligence interna.\nIstituito il 26 luglio 1908, rappresenta il principale braccio operativo del Dipartimento della Giustizia degli Stati Uniti (DOJ). L'FBI ha sotto la propria giurisdizione oltre duecento categorie di reati federali e ci\u00f2 lo rende di fatto il maggiore ente di polizia giudiziaria del governo degli Stati Uniti. Il motto dell'FBI \u00e8 \"Fidelity, Bravery, Integrity\" (\"Fedelt\u00e0, Coraggio, Integrit\u00e0\").\nCambi\u00f2 nome nel 1935 durante la direzione di John Edgar Hoover, il quale ne \u00e8 stato il direttore per quasi 48 anni (dal 10 maggio 1924 al 2 maggio 1972) e fu il maggiore protagonista nello sviluppo degli obiettivi dell'ente. Il J. Edgar Hoover Building, l'FBI Academy e il complesso di Criminal Justice Information Services Division servono come principali centrali di supporto per ognuno degli uffici dell'FBI, sparsi in tutta la nazione.\nStoria.\nIl contesto storico e la creazione.\nNel 1896 fu fondato il \"\"National Bureau of Criminal Identification\", che forn\u00ec alle agenzie di tutto il paese informazioni per identificare criminali noti. L'assassinio di William McKinley nel 1901 cre\u00f2 la percezione che gli Stati Uniti fossero minacciati dagli anarchici; cos\u00ec i Dipartimenti della giustizia e quello del lavoro crearono appositi registri per controllare tali soggetti. Il neopresidente Theodore Roosevelt diede istruzioni al procuratore generale Charles Joseph Bonaparte di organizzare un servizio investigativo autonomo che riferisse solo al procuratore generale. Bonaparte contatt\u00f2 altre agenzie, incluso lo \"United States Secret Service\"\" per la selezione del personale, in particolare gli investigatori. Il 27 maggio 1908, il Congresso proib\u00ec questo uso dei dipendenti del Tesoro da parte del Dipartimento di Giustizia, citando i timori che la nuova agenzia avrebbe agito come dipartimento di polizia segreto. Di nuovo su sollecitazione di Roosevelt, Bonaparte si trasfer\u00ec per organizzare un formale Bureau of Investigation, che avrebbe poi avuto il suo personale di agenti speciali. \nIl dipartimento fu ufficialmente creato il 26 luglio del 1908. Il procuratore generale Bonaparte, utilizzando i fondi spese del Dipartimento di giustizia, assunse dapprima 34 unit\u00e0, tra cui alcuni veterani dei servizi segreti, per una nuova agenzia investigativa. Il suo primo capo fu Stanley Finch; Bonaparte notific\u00f2 al Congresso queste azioni nel dicembre dello stesso anno. La denominazione ufficiale fu \"Bureau Of Investigation\" per poi essere rinominato in \"United States Bureau of Investigation\" nel 1932. L'anno seguente fu collegato al \"Bureau of Prohibition\" e fu ribattezzato \"Division Of Investigation.\"\nLa direzione di Hoover e le operazioni di spionaggio.\nNel 1932, soprattutto grazie agli sforzi di Hoover, fu ufficialmente aperto il Laboratorio di Individuazione Scientifica del Crimine. Hoover ebbe anche un ruolo di primaria importanza in molti dei casi e dei progetti seguiti dall'FBI fino alla sua morte. Durante la grande depressione e gli anni trenta, gli agenti dell'FBI catturarono o uccisero un certo numero di noti tra i quali: John Dillinger, \"Baby Face\" Nelson, Kate \"Ma\" Barker, Alvin Karpis e George \"Machine Gun\" Kelly; l'agenzia svolse anche un ruolo importante nel limitare le azioni e l'influenza del Ku Klux Klan. Attraverso il lavoro di Edwin Atherton dopo la conclusione della guerra di confine col Messico nella fase finale della guerra delle fazioni, l'FBI riusc\u00ec a fermare un intero esercito di neo-rivoluzionari messicani lungo il confine californiano nel 1920. Divent\u00f2 poi una agenzia servizio indipendente all'interno del Dipartimento di Giustizia degli Stati Uniti d'America, adottando l'attuale denominazione, nel 1935. \nA cominciare dalla seconda guerra mondiale, il Bureau indag\u00f2 su casi di spionaggio contro gli Stati Uniti e i loro alleati. Furono arrestati otto agenti tedeschi che avevano progettato sabotaggi contro obiettivi statunitensi e sei di loro vennero giustiziati come ad esempio nel caso \"Ex parte Quirin\" nel 1942. Durante quello stesso periodo, un tentativo congiunto da parte di Stati Uniti e Regno Unito nell'ambito del progetto Venona - in cui l'FBI era pesantemente coinvolta - infranse i codici di comunicazione dell'intelligence e della diplomazia sovietica, permettendo ai governi britannico e statunitense di intercettare le telecomunicazioni sovietiche: da questo venne la conferma dell'esistenza di agenti americani che lavoravano negli Stati Uniti al servizio dello spionaggio sovietico.\nDurante i decenni 1950 e 1960 gli ufficiali dell'FBI divennero sempre pi\u00f9 preoccupati per i capi dei movimenti per i diritti civili. Nel 1956, ad esempio, Hoover fece l'insolito gesto di spedire una lettera aperta di critica verso il dottor T.R.M. Howard, il capo di un movimento per i diritti civili, chirurgo, e benestante imprenditore del Mississippi, che aveva criticato il mancato intervento dell'FBI nella soluzione degli omicidi di George W. Lee ed Emmett Till, e altri afro-americani del Sud del paese. Hoover stava amministrando il progetto, ma non riusc\u00ec ad avvertire la \"Central Intelligence Agency\" (CIA) fino al 1952. Un altro caso degno di nota fu l'arresto, avvenuto nel 1957, della spia Sovietica Rudolf Abel. La scoperta di spie sovietiche nel territorio degli Stati Uniti permise a Hoover di perseguire la sua perenne ossessione nei confronti della minaccia che sentiva provenire dalla sinistra americana, dal Partito Comunista degli Stati Uniti d'America (CPUSA) ai liberali americani, che non avevano nessuna aspirazione rivoluzionaria. L'FBI condusse controverse azioni di sorveglianza in un'operazione chiamata COINTELPRO, che mirava a individuare e distruggere le organizzazioni politiche dissidenti all'interno degli USA, sia quelle militanti sia quelle non violente, tra le quali la \"Southern Christian Leadership Conference\", una delle pi\u00f9 importanti organizzazioni per i diritti civili, al riguardo Martin Luther King fu spesso oggetto di indagine ma l'FBI non trov\u00f2 mai prove di alcun crimine, ma tent\u00f2 di utilizzare i nastri sulle relazioni sessuali di King per minacciarlo. \nDopo l'entrata in vigore del provvedimento \"Racketeer Influenced and Corrupt Organizations Act\", l'FBI nel 1972 cominci\u00f2 a indagare sui gruppi organizzati nel periodo dell'ex-proibizionismo, che erano adesso un fronte criminale presente nelle grandi citt\u00e0 come in quelle piccole. Tutto il lavoro dell'FBI era svolto sotto copertura e grazie alle norme sancite dal \"RICO\", questi gruppi vennero smembrati. Nonostante all'inizio Hoover avesse negato la presenza di una struttura diffusa della criminalit\u00e0 organizzata negli USA, l'FBI condusse in seguito operazioni contro i clan conosciuti della criminalit\u00e0 organizzata, inclusi quelli capeggiati da Sam Giancana e da John Gotti.\nDagli anni ottanta alla fine della guerra fredda.\nNel 1983 l'FBI costitu\u00ec una squadra d'\u00e9lite (sul modello delle SWAT delle forze di polizia locali) per affrontare eventuali problemi che sarebbero potuti sorgere durante le Olimpiadi di Los Angeles del 1984, in particolare per i rischi di terrorismo. Il reparto fu chiamato \"Hostage Rescue Team\", mentre nel 1984 fu costituita la CART (\"Computer Analysis and Response Team\" - Squadra per l'analisi e la risposta ai [crimini con i] computer). La fine degli anni ottanta e la prima met\u00e0 degli anni novanta vide oltre 300 agenti riassegnati dalle operazioni di controspionaggio a quelle riguardanti i crimini violenti, nonch\u00e9 la designazione della lotta al crimine violento come sesta priorit\u00e0 nazionale nelle operazioni del Bureau. Nel 1991 il giornalista del Washington Post, Carl Rowan, afferm\u00f2 che l'FBI aveva inviato a King almeno una lettera anonima che lo incoraggiava a suicidarsi.\nQuando il presidente John F. Kennedy fu assassinato, la giurisdizione del caso fu affidata al dipartimento di polizia locale, finch\u00e9 il presidente successivo, Lyndon B. Johnson ordin\u00f2 all'FBI di sostituirsi a esso nelle indagini. Per assicurarsi poi che non ci fosse pi\u00f9 confusione sull'assegnazione dei casi di omicidio di interesse federale, il Congresso approv\u00f2 una legge che assegnava esclusivamente all'FBI le indagini sulla morte di ufficiali federali.\nCon tagli ad altri dipartimenti ben strutturati, e poich\u00e9 con la fine della guerra fredda il terrorismo non era pi\u00f9 considerato una minaccia alta, l'FBI divenne uno strumento della polizia locale per rintracciare i fuggitivi che avevano oltrepassato i confini di stato. I laboratori dell'FBI contribuirono anche a sviluppare i test sul DNA, continuando il loro ruolo di pionieri nell'identificazione e schedatura dei criminali; tale attivit\u00e0, infatti, cominci\u00f2 con il sistema di archiviazione delle impronte digitali raccolte a partire dal 1924. Tra il 1993 e il 1996 l'FBI increment\u00f2 le azioni di contro-terrorismo, ridestato con il primo attentato al World Trade Center a New York nel 1993 e con l'attentato a Oklahoma City nel 1995, e procedette all'arresto, nel 1996, di Theodore Kaczynski, noto come Unabomber. Le innovazioni tecnologiche e le capacit\u00e0 degli analisti dei laboratori garantirono il successo all'FBI nella chiusura dei tre casi, ma in questo stesso periodo l'FBI si scontr\u00f2 con l'ostilit\u00e0 di molti, che dura tutt'oggi.\nDopo che il Congresso ebbe approvato il \"CALEA Act\" (\"Communications Assistance for Law Enforcement Act\" - Legge sul Supporto alle Comunicazioni per l'Applicazione delle Leggi), l\"HIPA Act\" (\"Health Insurance Accountability Act\" - Legge sulla Registrazione dell'Assicurazione Sanitaria) e la \"EEA\" (\"Economic Espionage Act\" - Legge sullo Spionaggio Economico) nel 1996, l'FBI sub\u00ec, nel 1998, cambiamenti significativi nelle sue tecnologie, come era gi\u00e0 successo al \"CART\" nel 1991. Vennero creati il \"CITAC\" (\"Computer Investigations and Infrastructure Threat Assessment Center\" - Centro per le Indagini Computerizzate e l'Individuazione delle Minacce alle Infrastrutture) e l\"NIPC\" (\"National Infrastructure Protection Center\" - Centro Nazionale per la Difesa delle Infrastrutture), allo scopo di occuparsi dei crescenti problemi collegati a Internet, come virus, worm e altri programmi dannosi che potrebbero scatenare il caos negli Stati Uniti.\nIn seguito a questi sviluppi, l'FBI increment\u00f2 la sorveglianza elettronica nella pubblica sicurezza e nelle indagini per la sicurezza nazionale, adattandosi via via che, con l'evolversi delle telecomunicazioni, cambiava la natura dei problemi.\nIl ruolo dopo gli attentati dell'11 settembre 2001.\nA partire dal XXI secolo ed in particolare dopo gli attentati dell'11 settembre 2001, il direttore dell'FBI Robert Mueller, che era stato posto al comando del \"Bureau\" solo tre giorni prima dell'attacco, volle riorganizzare la struttura dell'FBI e delle sue operazioni. Egli defin\u00ec come una priorit\u00e0 assoluta combattere ogni crimine federale, inclusa la lotta al terrorismo, contrastare le operazioni di \"intelligence\" nemiche, incursioni elettroniche alla sicurezza, altri crimini informatici, la protezione dei diritti civili, la lotta alla corruzione, alla criminalit\u00e0 organizzata, a quella dei colletti bianchi e ai maggiori crimini violenti. Il 23 ottobre dello stesso anno dopo l'approvazine dello USA PATRIOT Act i poteri dell'agenzia vennero incrementati, in funzione del contrasto al terrorismo internazionale.\nCompetenze e funzioni.\nLa missione dell'FBI \u00e8 proteggere gli Stati Uniti dal terrorismo e da altre minacce esterne, mantenere e applicare le leggi, fornire una guida e i servizi per la giustizia penale alle altre agenzie federali, statali, municipali o internazionali. Le leggi federali conferiscono all'FBI l'autorit\u00e0 di investigare e perseguire crimini specifici; essa svolge la funzione di l'autorit\u00e0 di intelligence civile, all'interno del territorio degli Stati Uniti. Le informazioni ottenute attraverso un'indagine dell'FBI sono presentate al competente Segretario di Stato degli Stati Uniti d'America o a un membro del Dipartimento di Giustizia degli Stati Uniti d'America, che decide se il fatto \u00e8 pi\u00f9 o meno perseguibile legalmente. Il Procuratore generale degli Stati Uniti d'America pu\u00f2 avvalersi dell'attivit\u00e0 dell'agenzia, \nLe priorit\u00e0 investigative sono state quelle di prevenire e reprimere reati perseguibili a livello federale; le attivit\u00e0 possono essere cos\u00ec riassunte:\nSi occupa inoltre di contrasto al crimine organizzato e di tipo mafioso, tramite il \"Racketeer Influenced and Corrupt Organizations Act\". Ha anche il compito di sorvegliare e far rispettare i diritti civili sanciti dal \"Civil Rights Act\" (\"Legge sui Diritti Civili\") del 1964, e indagare sulle violazioni della legge, nonch\u00e9 perseguire tali violazioni a fianco del Dipartimento di Giustizia. 'FBI condivide con la Drug Enforcement Administration (DEA - \"Ufficio per il controllo delle droghe\") l'applicazione della legge del 1970 sulle sostanze stupefacenti (\"Controlled Substances Act\"). Inoltre, il \"Patriot Act\" 2001 ha aumentato i poteri concessi all'FBI, specialmente nell'intercettazione e nella sorveglianza delle attivit\u00e0 su internet, nella prevenzione e repressione del crimine informatico.\nOrganizzazione.\nIl direttore.\nIl direttore dell'FBI viene nominato dal Presidente degli Stati Uniti d'America e la sua nomina deve essere approvata dal Senato; il suo mandato dapprima non aveva limiti temporali ma dal 1976 la durata \u00e8 stata stablita in dieci anni. \nIl direttore dell'FBI \u00e8 responsabile delle operazioni quotidiane dell'ente; con i suoi collaboratori, si assicura che le missioni e i casi vengano seguiti nel modo corretto. Egli ha anche il compito di verificare che le varie dislocazioni degli uffici FBI siano gestite da agenti qualificati. Prima dell'11 settembre 2001, il direttore aggiornava personalmente il Presidente degli Stati Uniti su ogni problema che sorgesse all'interno dell'FBI, mentre dal 2004 risponde al direttore dell'Intelligence Nazionale.\nL'accademia.\nL'accademia addestrativa, situata all'interno della Marine Corps Base Quantico, in Virginia, \u00e8 la sede del laboratorio di computer e comunicazioni utilizzato dall'FBI, ma soprattutto il luogo dove vengono formati i nuovi allievi per diventare Agenti speciali dell'FBI, attraverso le ventuno settimane di corso necessarie..\nL'accademia fu aperta per la prima volta nel 1972, su un'area di 385 acri () di terreno forestale ed \u00e8 pure utilizzata come scuola per le agenzie legali locali e federali che sono cos\u00ec ammesse al miglior centro di addestramento per le forze dell'ordine. \nLe unit\u00e0 FBI situate a Quantico sono: l'Unit\u00e0 di addestramento sul Campo e addestramento di Polizia, l'Unit\u00e0 di Addestramento alle Armi da fuoco, il Centro di Ricerca e Addestramento alle Scienze Forensi, l'Unit\u00e0 dei Servizi per le Tecnologie (TSU), l'Unit\u00e0 di Addestramento Investigativo, l'Unit\u00e0 di Comunicazione per le Forze dell'Ordine, l'Unit\u00e0 di Comando e Direzione Scientifica (LSMU), l'Unit\u00e0 di Addestramento Fisico, l'Unit\u00e0 di Addestramento per i Nuovi Agenti (NATU), l'Unit\u00e0 di Applicazione Pratica (PAU), l'Unit\u00e0 di Addestramento Investigativo al Computer e il Collegio di Studi Analitici.\nLa CJIS (Criminal Justice Information Services Division - \"Divisione per l'Informazione alla Giustizia Criminale\") \u00e8 situata a Clarksburg, nel West Virginia. \u00c8 la divisione pi\u00f9 giovane dell'FBI, essendo stata formata solo nel 1991, e ufficialmente aperta nel 1995. Il solo complesso ha la lunghezza di tre campi da football (circa 330 metri), il suo scopo \u00e8 di mantenere un archivio con tutte le informazioni. Sotto il tetto del CJIS si trovano conservati i programmi del Centro Nazionale d'Informazione sul Crimine (NCIC), il Riscontro del Crimine in Uniforme (UCR), l'Identificazione delle Impronte digitali, il Sistema Automatico Integrato per l'Identificazione delle Impronte digitali (IAFIS), NCIC 2000 (vedi sopra NCIC) e il\" Sistema Nazionale di Rapporto sugli Incidenti (NIBRS).\"\nMolte agenzie usano questi sistemi per reperire informazioni utili alle loro indagini e contribuiscono ai database utilizzando reti di comunicazione protette. Il FBI fornisce questi evoluti sistemi di identificazione e informazione a diverse agenzie locali, statali e internazionali. Esso lavora spesso in collaborazione con la Guardia Costiera Statunitense, la Dogana e le Pattuglie di Confine per la sicurezza portuale, e collabora con la Commissione Nazionale sulla Sicurezza dei Trasporti, nelle indagini sugli incidenti aerei e altri avvenimenti critici.\nIl FBI, data la sua ampia autorit\u00e0, ha la facolt\u00e0 di subentrare in qualunque indagine federale. L'unica altra agenzia con poteri investigativi simili a quelli dell'FBI \u00e8 l'agenzia dell'Immigrazione e delle Dogane (ICE) e, dagli attentati dell'11 settembre 2001 il FBI ha sempre mantenuto un ruolo primario in molte indagini riguardanti reati federali.\nLa dislocazione sul territorio.\nIl quartier generale dell'FBI risiede al \"J. Edgar Hoover Building\" a Washington, D.C., con 56 uffici dislocati nelle maggiori citt\u00e0 degli Stati Uniti.\nL'FBI mantiene anche pi\u00f9 di 400 agenzie residenti negli Stati Uniti, come pure oltre 50 uffici legali presso le ambasciate e i consolati statunitensi. Molti settori specifici dell'FBI sono situati in basi come quelle di Quantico, Virginia, e Clarksburg, West Virginia. L'FBI sta oltretutto trasferendo a Winchester (Virginia) la Divisione per la Trattazione delle Registrazioni, che si occupa delle operazioni riguardanti il \"Freedom of Information Act\".\nI laboratori dell'FBI, nati con il BOI, non apparvero nello \"J. Edgar Hoover Building\" fino al suo completamento, nel 1974. Il laboratorio \u00e8 il principale luogo delle attivit\u00e0 di biologia, fisica e sul DNA. Tra i servizi che il laboratorio svolge sono comprese analisi chimiche, il sistema combinato degli archivi del DNA (CODIS), analisi computerizzata, analisi del DNA, verifica dei reperti, analisi di esplosivi, verifica di utensili e armi da fuoco, acustica forense, ottica forense, analisi delle immagini, ricerca scientifica forense, tirocinio per la scienza forense, controllo dei materiali pericolosi, grafica investigativa, analisi dei materiali, documenti richiesti, registrazioni sui \"racket\", analisi fotografica speciale, progettazione strutturale e segnalazione dei reperti.\nI servizi del laboratorio dell'FBI sono usati gratuitamente da molte agenzie statali locali e internazionali. Il laboratorio sostiene anche un secondo laboratorio all'Accademia dell'FBI.\nPersonale.\nIl sito web dell'FBI riportava che nel 2006 gli impiegati erano , inclusi agenti speciali e del personale di supporto, mentre nel 2012 sono di cui agenti speciali e collaboratori specializzati.\nReclutamento.\nL'accesso al corpo \u00e8 aperto sia a militari sia a civili, \u00e8 necessario per\u00f2 avere i seguenti requisiti:\n\u00c8 necessario anzitutto superare una serie di indagini di controllo \"(SSBI - Single Scope Background Investigation)\" condotte dallo \"United States Office of Personnel Management\", i potenziali agenti devono superare anche un test fisico \"(PFT - Physical Fitness Test)\" che include una corsa sui 300 metri, un minuto di addominali, flessioni e una corsa di 1,5 miglia (2,4 chilometri). \nDevono essere in possesso di un'autorizzazione di nulla osta sicurezza denominata \"Top Secret Security Clearance\" per l'accesso a informazioni riservate e in molti casi anche di un ulteriore permesso per le informazioni di importanza vitale \"(Sensitive information Top Secret).\" \nDopo che gli aspiranti agenti hanno ottenuto l'autorizzazione e firmato il modulo di non esclusione \"SF-312\", frequentano la struttura di addestramento dell'FBI situata presso la \"Marine Corps Base Quantico\", in Virginia. Qui, i candidati passano circa 18 settimane nella \"FBI Academy\" (situata all'interno della base di Quantico) dove seguono oltre 500 ore di lezione e pi\u00f9 di 1.000 ore di addestramento simulato.\nAssegnazione.\nDopo il conseguimento di un diploma, i nuovi agenti speciali dell'FBI vengono dislocati in tutti gli Stati Uniti d'America ed anche in altri Stati del mondo, a seconda delle loro specifiche competenze. Il personale di supporto professionale lavora in una delle tante strutture di supporto gestite dall'FBI. \nTuttavia, ogni agente o membro del personale pu\u00f2 essere trasferito dovunque, in qualsiasi momento e per qualunque durata di tempo, se le condizioni richiedono la sua presenza in una delle tante dislocazioni presso le circa 400 sedi dell'agenzia.\nIndagini statistiche.\nUniform Crime Reports.\nGli \"Uniform Crime Reports\" (UCR) comprendono dati di oltre agenzie di sicurezza in tutto il paese. Queste forniscono dati dettagliati riguardanti i crimini avvenuti, includendo l'arresto, il chiarimento (o chiusura) di un caso e le informazioni sugli agenti di polizia. L'UCR si concentra sul raccoglimento di dati di crimini violenti, crimini d'odio, e crimini di propriet\u00e0. Creato negli anni venti, l'UCR non ha tuttavia dimostrato di essere uniforme come implica il nome. I dati infatti riflettono solamente il reato pi\u00f9 grave nel caso di crimini connessi tra loro e ha una definizione molto restrittiva di stupro. Poich\u00e9 il 93% circa dei dati inviati all'FBI \u00e8 in questo formato, l'UCR viene evidenziato come la scelta principale delle agenzie di sicurezza di molti stati per inviare questi dati.\nUn rapporto UCR preliminare del 2005 \u00e8 stato pubblicato il 16 giugno 2006. Il rapporto mostra come i crimini di natura violenta siano saliti del 2,5%, ma quelli di propriet\u00e0 siano calati del 1,6% rispetto al 2004.\nNational Incident Based Reporting System.\nIl \"National Incident Based Reporting System\" (NIBRS, Sistema Nazionale di Relazioni Basato sugli Incidenti) punta a evidenziare i limiti inerenti ai dati dell'UCR. Il sistema viene utilizzato dagli Stati Uniti per raccogliere e riportare dati sui crimini. Le agenzie locali, statali e federali creano dati NIBRS dai loro sistemi di amministrazione di archivi. I dati vengono raccolti su ogni incidente e arresto del Gruppo A delle categorie di reato. I reati del Gruppo A comprendono 46 crimini specifici raggruppati in 22 categorie di crimine. I fatti specifici di questi vengono raccolti e riportati nel sistema NIBRS. Oltre ai crimini del Gruppo A, 11 crimini del Gruppo B vengono trascritti solamente con le informazioni sull'arresto. Il sistema NIBRS \u00e8 molto pi\u00f9 dettagliato del sistema UCR basato su sommari. Entro il 2004, 5\u00a0271 agenzie di sicurezza hanno inviato dati NIBRS. Questi rappresentano il 20% della popolazione degli Stati Uniti e il 16% dei dati statistici raccolti dall'FBI.\nAttivit\u00e0 particolari.\nPubblicazioni.\nL\"FBI Law Enforcement Bulletin\" viene pubblicato mensilmente dalla Law Enforcement Communication Unit dell'FBI, con articoli che interessano le forze dell'ordine locali e nazionali. La sua pubblicazione ebbe inizio nel 1932 con il nome di Fugitives Wanted by Police (\"Fuggitivi Ricercati dalla Polizia\"); questo bollettino tratta molti temi importanti per le forze dell'ordine, come l'uso della forza, le nuove tecnologie, e le ricerche sulla giustizia penale, come pure le pubblicazioni di casi importanti e dei ricercati dalla polizia.\nL'FBI pubblica anche alcuni periodici sia per le forze dell'ordine sia per i normali cittadini, trattando temi come il terrorismo, il crimine informatico, i crimini violenti, nonch\u00e9 le relative statistiche.\nTuttavia, la gran parte delle pubblicazioni del governo federale che tratta questi argomenti viene pubblicata dalle agenzie dell'Office of Justice Programs, parte del Dipartimento di Giustizia statunitense, e distribuite per mezzo del National Criminal Justice Reference Service (\"Servizio Nazionale di Rapporto sulla Giustizia Penale\").\nRapporto coi mass media.\nQualunque autore, sceneggiatore televisivo o produttore pu\u00f2 consultare l'FBI a proposito di casi chiusi, operazioni, servizi o sulla storia dell'agenzia. Tuttavia, non \u00e8 obbligatorio farlo. A differenza della CIA, che verifica la correttezza e la precisione delle informazioni mediante un apposito ufficio addetto alle pubbliche relazioni, l'FBI non verifica o corregge questi contenuti, n\u00e9 opera delle specifiche consultazioni in proposito. Quindi, mentre alcuni autori televisivi o cinematografici presentano un'immagine realistica dell'FBI, altri ne distorcono la reale funzione, o vi aggiungono degli eventi immaginari a scopo drammatico.\nAspetti controversi.\nNell'ultimo decennio l'FBI ha subito le critiche del pubblico e ha avuto difficolt\u00e0 dovute a conflitti interni. Mentre l'FBI tenta di modernizzare la sua tecnologia per rendere pi\u00f9 efficiente la lotta al terrorismo, ci sono state volte in cui la sua azione \u00e8 stata criticata.\nMolte delle recenti controversie sono collegate alle organizzazioni terroriste o a errori nelle operazioni. Negli anni novanta, il coinvolgimento dell'FBI negli incidenti di Ruby Ridge e nell'Assedio di Waco fece insorgere una forte protesta verso la gestione tattica. Nelle Olimpiadi di Atlanta del 1996, l'FBI fu criticato per le sue indagini sul bombardamento del Centennial Olympic Park. \u00c8 stata recentemente sanata una disputa con le organizzazioni dei media riguardo a Richard Jewell che al tempo era una guardia di sicurezza privata, dato che il suo nome era trapelato nel corso delle indagini. Negli anni novanta si scopr\u00ec che l'unit\u00e0 dell'FBI preposta alle impronte digitali aveva spesso fatto un lavoro scadente. In alcuni casi i tecnici, ottenute prove che scagionavano un sospetto, avevano invece riferito che queste ne provavano la colpevolezza. Molti casi dovettero essere riaperti dopo la verifica di questi errori.\nNel 2000 l'FBI ha cominciato il progetto \"Trilogy\", per rimodernizzare le infrastrutture della \"Information Technology (IT)\". Questo progetto doveva durare tre anni, con un costo di circa 380 milioni di dollari, ma ha finito con il superare abbondantemente le spese e i tempi previsti.\nGli sforzi per fornire computer moderni e strumenti per la rete riuscirono in gran parte, ma i tentativi di sviluppare nuovi software investigativi, affidati alla SAIC (Science Applications International Corporation - Corporazione Internazionale delle Scienze Applicate) furono un disastro. Il \"Virtual Case File\", o \"VCF\", come era conosciuto il programma, fu stravolto da obiettivi molto vaghi e da un frequente cambio nell'amministrazione.\nNel gennaio del 2005, pi\u00f9 di due anni dopo la prevista scadenza per il completamento del software, l'FBI ha abbandonato ufficialmente il progetto, costato pi\u00f9 di 100 milioni di dollari, e mai reso operativo. L'FBI \u00e8 stato cos\u00ec costretto a continuare a utilizzare il suo decennale sistema di Supporto Automatizzato sui Casi, considerato dagli esperti della \"Information Technology\" terribilmente inadeguato.\nNel marzo del 2005 l'FBI ha annunciato di aver dato il via a un nuovo e pi\u00f9 ambizioso progetto per un software nominato in codice \"Sentinel\", che dovrebbe essere completato nel 2009.\nNel febbraio del 2001, Robert Hanssen fu scoperto a vendere informazioni ai russi. Fu in seguito scoperto che Hanssen, che aveva raggiunto nell'FBI una posizione piuttosto alta, vendeva informazioni riservate sin dal 1979. Fu giudicato colpevole di tradimento, e nel 2002 fu condannato a vita; ma l'incidente indusse molti a dubitare delle pratiche di sicurezza impiegate dall'FBI. Ci fu anche chi sostenne che Robert Hanssen avesse diffuso informazioni che contribuirono alla realizzazione degli attentati dell'11 settembre.\nIl 22 luglio 2004, il rapporto definitivo della Commissione d'indagine sugli attentati dell'11 settembre 2001, stabiliva che l'FBI e la CIA erano in parte colpevoli per non aver seguito i rapporti che avrebbero potuto evitare il compimento degli attacchi dell'11 settembre. Nella sua affermazione pi\u00f9 cruda, il rapporto concluse che il paese \"non era stato servito bene\" da nessuna delle agenzie, ed espose numerose raccomandazioni per cambiamenti all'interno dell'FBI. Mentre l'FBI ha ottemperato a gran parte delle raccomandazioni, inclusa la supervisione del nuovo Direttore dell'Intelligence Nazionale, nell'ottobre del 2005 alcuni ex-membri della commissione per l'11 settembre hanno criticato pubblicamente l'FBI, affermando che si era opposto a qualunque cambiamento significativo."}
{"id": "1977", "revid": "1812835", "url": "https://it.wikipedia.org/wiki?curid=1977", "title": "Franco Corelli", "text": "Biografia.\nGli inizi.\nNacque in una famiglia amante della lirica: il nonno Augusto Corelli fu tenore di buon livello e due zii paterni furono tenori coristi; il padre, Remo Corelli (1887-1983), e la madre, Natalina Marchetti (1889-1950), erano appassionati di canto, che praticavano a livello amatoriale.\nDi fisico atletico, pratic\u00f2 il nuoto. Nel 1939 si diplom\u00f2 come geometra e, dopo il servizio militare, nel 1942 trov\u00f2 impiego al Comune di Ancona. In quegli anni cominci\u00f2 a frequentare le riunioni che si tenevano nelle sale del \"casino dorico\", il circolo culturale del Teatro delle Muse, e nacque in lui la passione per la musica lirica e l'idea di dedicarsi al canto. Disse lo stesso Corelli: \u00abHo cominciato a cantare per gioco. Con un amico ascoltavo dischi e cantavo per ore e ore, e fu cos\u00ec che mi innamorai del canto\u00bb. Nel 1946 inizi\u00f2 a frequentare la Corale Bellini della sua citt\u00e0, cantando da baritono. In seguito Carlo Scaravelli, l'amico con cui collaborava come autodidatta, lo introdusse presso il maestro Arturo Melocchi del Conservatorio Gioachino Rossini di Pesaro, i cui insegnamenti gli permisero di estendere il proprio registro vocale a tenore. Disse Corelli a questo proposito: \u00abDopo alcuni mesi riacquistai la mia libert\u00e0 nel canto e le mie note alte\u00bb.\nNe segu\u00ec la decisione d'intraprendere seriamente la carriera di cantante d'opera. Grazie a una voce di rara ampiezza ed estensione nel 1950 fu ammesso a un corso di perfezionamento presso il Teatro Comunale di Firenze. L'anno successivo vinse il concorso del Teatro lirico sperimentale \"Adriano Belli\" di Spoleto e il 26 agosto debutt\u00f2 nella cittadina umbra in \"Carmen\", manifestando fin dall'inizio della carriera la prevalente vocazione ai ruoli di genere lirico-spinto e drammatico.\nLa carriera.\nGi\u00e0 l'anno seguente debutt\u00f2 in \"Giulietta e Romeo\" di Riccardo Zandonai al Teatro dell'Opera di Roma, seguita da \"Adriana Lecouvreur\" accanto a Maria Caniglia. Nel teatro della capitale apparve regolarmente fino al 1958, incontrandovi per la prima volta Maria Callas nel 1953 per un'edizione di \"Norma\". Nei primi anni di carriera cant\u00f2 in numerosi altri teatri italiani, anche di provincia.\nNel 1954 esord\u00ec alla Scala di Milano, accanto a Maria Callas, ne \"La Vestale\" di Gaspare Spontini. Nel teatro milanese apparve, nel decennio successivo, in molteplici rappresentazioni: \"La fanciulla del West\" e \"Turandot\" di Giacomo Puccini, \"Fedora\" e \"Andrea Ch\u00e9nier\" di Umberto Giordano, \"Giulio Cesare\" ed \"Ercole\" di Georg Friedrich H\u00e4ndel, \"Aida\", \"Ernani\", \"Il trovatore\" e \"La battaglia di Legnano\" di Giuseppe Verdi, \"Pagliacci\" di Ruggero Leoncavallo, \"Il pirata\" di Vincenzo Bellini, \"Carmen\" di Georges Bizet, \"Poliuto\" di Gaetano Donizetti, \"Cavalleria rusticana\" di Pietro Mascagni. Nel 1962 inoltre contribu\u00ec in modo determinante a riportare alla luce \"Gli ugonotti\" di Giacomo Meyerbeer, in una storica edizione diretta da Gianandrea Gavazzeni.\nContinu\u00f2 nel frattempo gli studi di perfezionamento vocale, condotti sotto la guida del collega ed amico Giacomo Lauri Volpi.\nIl 27 gennaio 1961 debutt\u00f2 al Teatro Metropolitan di New York nel ruolo di Manrico de \"Il trovatore\" (a fianco di un'altra debuttante d'eccezione: Leontyne Price), dando inizio a una carriera americana lunga e proficua. Al Metropolitan rimase per quindici stagioni consecutive, cantando le opere del grande repertorio: \"Don Carlo\", \"Aida\", \"La forza del destino\", \"Ernani\" di Verdi, \"Turandot\", \"Tosca\", \"La fanciulla del West\", \"La boh\u00e8me\" di Puccini, \"Andrea Ch\u00e9nier\", \"Cavalleria rusticana\", \"Pagliacci\", \"Adriana Lecouvreur\" del repertorio verista. Apparve inoltre ne \"La Gioconda\", \"Rom\u00e9o et Juliette\", \"Werther\", \"Lucia di Lammermoor\". Corelli partecip\u00f2 a 369 rappresentazioni al Met, concludendo l'attivit\u00e0 nel teatro newyorkese nel 1975.\nFu presente anche negli altri pi\u00f9 importanti teatri italiani (Firenze, Verona, Napoli ecc.), europei (Vienna, Londra, Berlino, Barcellona, Lisbona) e statunitensi (San Francisco, Chicago, Filadelfia). Dotato di innegabile fascino e grande presenza scenica, partecip\u00f2 a diversi film-opera realizzati dalla RAI negli anni sessanta e settanta, sia in studio che da riprese teatrali.\nIl ritiro.\nL'ultima recita fu nel 1976 ne \"La boh\u00e8me\" a Torre del Lago e l'addio definitivo al canto nel novembre del 1981 a Stoccolma, in occasione di un concerto in onore di Birgit Nilsson. Come dimostrano diversi documenti sonori, Corelli decise di ritirarsi, contrariamente a molti famosi colleghi di ogni epoca, solo a un lieve accenno di declino vocale, quando ancora era capace di notevoli prestazioni. Nel 1982 venne realizzato un film sulla sua carriera utilizzando le numerose incisioni discografiche. La citt\u00e0 natale di Ancona, in collaborazione con la locale Associazione Amici della Lirica, per tre anni gli dedic\u00f2 un concorso di canto, del quale fu presidente; durante la seconda edizione Corelli rilasci\u00f2 una intervista video nella quale raccont\u00f2 tutta la carriera. Di carattere riservato e gentile, non si vant\u00f2 mai delle sue grandi qualit\u00e0, limitandosi a dire in pi\u00f9 occasioni di essere stato solo tanto fortunato. \nMor\u00ec a Milano nel 2003 in conseguenza di un ictus. Dopo la cremazione, le sue ceneri sono state deposte al Cimitero Monumentale di Milano; successivamente il suo nome \u00e8 stato iscritto al Famedio del medesimo cimitero. A Franco Corelli \u00e8 dedicato il Teatro delle Muse di Ancona.\nVocalit\u00e0 e note artistiche.\n\u00c8 stato, per mezzi vocali e valenza d'interprete, una delle massime figure tenorili della seconda met\u00e0 del Novecento. Dotato della rara caratteristica di abbinare un registro centrale estremamente ampio ad acuti sfolgoranti, grazie allo studio assiduo ha saputo piegare a belle modulazioni un materiale vocale di non facile \"gestione\", proprio per il grande volume, e in origine non privo di asprezze e disomogeneit\u00e0. Ha eccelso nel repertorio lirico-spinto e drammatico, con validissime puntate nel campo del tenore romantico ottocentesco di forza, di cui, prima del suo avvento, si era persa memoria. In un articolo sul mensile \"Musica Viva\", Rodolfo Celletti ebbe a citare: \u00ab\"le colate in tutto bronzo del titanico Corelli\u00bb\", ed inoltre, nel volume \"Voce di tenore\", lo stesso Celletti afferma: \u00ab.\"..i suoi acuti sembravano addensarsi sulla platea della Scala come una cupola sonora\"\u00bb: immagini che cercano di descrivere le sensazioni di ampiezza, potenza, morbidezza e duttilit\u00e0 che suscitava il suo canto."}
{"id": "1978", "revid": "287204", "url": "https://it.wikipedia.org/wiki?curid=1978", "title": "Francesca Caccini", "text": "Fu la prima donna a scrivere un'opera e probabilmente la pi\u00f9 prolifica compositrice del suo tempo.\nBiografia.\nFiglia di Giulio Caccini, \u00e8 considerata una fra le donne che maggiormente contribuirono all'evolversi della nascente musica barocca all'inizio del Seicento.\nApprezzata per le sue doti musicali, non meno che per l'avvenenza, Francesca Caccini divenne popolarmente nota con il diminutivo toscano di \"Cecchina\", tanto usuale da essere tradotto in latino nell'iscrizione didascalica \"CECHINE PULCHRITUDINIS IMMORTALITATI\", posta sul medaglione marmoreo con la sua effigie, esistente nel palazzo Rospigliosi a Pistoia. Fu cantante, liutista e clavicembalista a Firenze, presso i Medici, e fu una donna di alto ingegno e di grande cultura, che emersero anche nella sua attivit\u00e0 di poetessa in italiano e in latino.\nInsieme alla sorella Settimia ed alla seconda moglie del padre, Margherita Benevoli della Scala, form\u00f2 il gruppo detto delle \"donne di Giulio Romano\" (cio\u00e8 Giulio Caccini) che si esibirono nell\"Euridice\" di Jacopo Peri e nel \"Rapimento di Cefalo\" di Giulio Caccini nell'anno 1600. Infatti, nella raccolta di composizioni \"Le nuove musiche\", Giulio Caccini \u2013 teorizzando il \"favellare in armonia\" \u2013 spiegava come tutti i componenti della sua famiglia, dalla moglie alle figlie, fossero dediti al canto.\nUna successiva testimonianza dell'attivit\u00e0 di Francesca, insieme con Settimia e Margherita, per la corte medicea, \u00e8 del 1602: nel \"Diario\" di Cesare Tinghi \u00e8 ricordato che il 3 aprile 1602 nella chiesa di San Nicola a Pisa, dove la corte si trasferiva ogni anno durante la quaresima, vennero eseguite musiche policorali dirette da \"Giulio Romano [Giulio Caccini], avendovi menate la moglie [la seconda moglie, Margherita] e le due figliuole le quale cantano bene\". I documenti testimoniano diverse esibizioni delle \"donne di Giulio\" negli anni 1602-12 davanti a ospiti di riguardo o per cerimonie religiose di corte.\nIl \"concerto delle donne di Giulio [Caccini]\", che, oltre alle donne, comprendeva anche il fratello di Francesca, Pompeo, figlio naturale di Caccini, fu invitato dalla regina Maria de' Medici ad esibirsi presso la corte francese del re Enrico IV di Francia. Dopo aver cantato nell'ottobre 1604 dapprima alla corte di Modena per tre giorni, poi a Milano e a Lione, i Caccini giunsero a Parigi ai primi di dicembre 1604 e vi soggiornarono fino alla fine di aprile dell'anno successivo, riscuotendo grandi successi. Francesca soprattutto brill\u00f2 come solista, cantando anche in francese e in spagnolo, tanto da suscitare l'ammirazione entusiasta del re, che avrebbe desiderato trattenerla a corte; tuttavia, il granduca di Toscana non concesse il suo benestare ed essa rientr\u00f2 insieme al resto della famiglia.\nNel 1615 ebbe la prima assoluta la sua opera \"Ballo delle Zingare\" su libretto di Ferdinando Saracinelli al Palazzo Pitti di Firenze e nel 1619 \"La fiera\" su libretto di Michelangelo Buonarroti il Giovane al Palazzo Uffizi. Una volta rientrata a Firenze, spos\u00f2 il compositore G.B. Signorini-Malaspina e dopo la morte del marito si ritir\u00f2 a vita privata.\nLa sua attivit\u00e0 \u00e8 compendiata nei pochi ma importanti lavori arrivati fino ai nostri giorni: \"Il primo libro delle musiche a una e due voci\" (1618) e l'opera-balletto \"La liberazione di Ruggiero dall'isola d'Alcina\" (1625), su libretto di Ferdinando Saracinelli, tratto da un episodio dell\"Orlando furioso\" di Ludovico Ariosto, dato nella Villa di Poggio Imperiale di Firenze). Degne di nota sono anche le sue arie \"Dove io credea\" (1621) e \"Ch'io sia fidele\" (1629).\nCritica.\nTra la fine del XIX secolo e l'inizio del XX vi furono due recensioni controverse sulle sue opere: una critica molto positiva a suo favore del 1878 da parte di August Wilhelm Ambros nella sua \"Geschichte der Musik\", che giunse perfino a definirla \"un genio\" per le sue composizioni; Hugo Goldschmidt, all'inizio del XX secolo nella sua opera \"Studien zur Geschichte der italienischen Oper des 17. Jahrhunderts\" si espresse negativamente sulle considerazioni dei suoi predecessori \u00ab... con una durezza, che con l'obiettivit\u00e0 scientifica ha ben poco a che fare\u00bb (Eva Weissweiler).\nRiconoscimenti.\nLe \u00e8 stato dedicato un cratere di 38,1 di km diametro sul pianeta Venere."}
{"id": "1987", "revid": "119900646", "url": "https://it.wikipedia.org/wiki?curid=1987", "title": "Fiumi dell'Argentina", "text": "Lista (incompleta) dei fiumi dell'Argentina\nPer bacino idrografico.\nI corsi d'acqua principali per bacino idrografico sono:\nLista per lunghezza, bacino e portata.\nAvvertenze."}
{"id": "1990", "revid": "322321", "url": "https://it.wikipedia.org/wiki?curid=1990", "title": "Favignana (Italia)", "text": "Favignana (\"Faugnana\" in siciliano) \u00e8 un comune italiano di abitanti del libero consorzio comunale di Trapani in Sicilia.\nComune totalmente insulare, il suo territorio corrisponde all'arcipelago delle isole Egadi, comprendente le isole di Favignana, Levanzo e Marettimo e gli isolotti minori di Maraone e Formica.\nSociet\u00e0.\nSuddivisione demografica.\nI residenti del comune di Favignana sono suddivisi su tre isole ():\nInfrastrutture e trasporti.\nLe isole di Favignana, Levanzo e Marettimo sono collegate al porto di Trapani e al porto di Marsala con aliscafi che effettuano diverse corse giornaliere, e nel periodo estivo settimanalmente con Napoli, tramite la compagnia Liberty lines. I collegamenti con traghetti della Siremar avvengono dal porto di Trapani.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune:\nAltre informazioni amministrative.\nIl comune di Favignana fa parte delle seguenti organizzazioni sovracomunali: regione agraria n.6 (Isole Egadi).\nSport.\nCalcio.\nLa principale squadra di calcio del comune \u00e8 l\"'A.S.D. Favignana\" che milita nel girone A siciliano di Promozione. \u00c8 nata nel 2011."}
{"id": "1991", "revid": "474175", "url": "https://it.wikipedia.org/wiki?curid=1991", "title": "Fiumi dell'Uruguay", "text": "I fiumi dell'Uruguay, elencati in questa lista, si possono raggruppare in tre diversi insiemi in base a dove sfociano. La maggior parte si immette nel R\u00edo de la Plata. Altri sfociano nella Laguna Mirim. Un terzo gruppo, infine, \u00e8 composto da ruscelli (\"arroyo\" in lingua spagnola) e piccoli corsi d'acqua che finiscono direttamente nell'Atlantico o in lagune minori."}
{"id": "1996", "revid": "1226", "url": "https://it.wikipedia.org/wiki?curid=1996", "title": "Polisario", "text": ""}
{"id": "2000", "revid": "1718925", "url": "https://it.wikipedia.org/wiki?curid=2000", "title": "Frutto", "text": "Il frutto in termini botanici \u00e8 il prodotto della modificazione dell'ovario a seguito della fecondazione. Il significato biologico del frutto \u00e8 fornire protezione, nutrimento e mezzo di diffusione al seme che contiene.\nNel linguaggio comune ed in cucina, normalmente, per frutta si intendono alcuni tipi di frutti botanici, ad esempio:\nLe piante partenocarpiche generano frutti apireni, ovvero senza semi (es. diverse variet\u00e0 di uva, arancia, fichi). Se il fiore non viene impollinato, si stacca dalla pianta nella zona di abscissione. La crescita dell'ovario \u00e8 stimolata dall'auxina che blocca il processo di abscissione del fiore.\nClassificazione dei frutti.\nSe invece i frutti non derivano esclusivamente dallo sviluppo dell'ovario ma alla loro formazione partecipano anche altre parti del fiore si parla pi\u00f9 correttamente di falsi frutti.\nLa distinzione classica, che ha ancora grande valore per l'identificazione delle piante, ha perso importanza dal punto di vista filogenetico. I frutti aggregati sono quindi considerati un unico frutto dal momento che derivano dal gineceo di un solo fiore. Altro carattere che assume importanza \u00e8 la posizione dell'ovario (supera o infera) da cui il frutto \u00e8 derivato. Gli ovari superi danno origine a frutti liberi, i ginecei inferi originano frutti a coppa.\nPoich\u00e9 si ritiene che l'ovario derivi dalla modificazione di una foglia (detta carpello) che si \u00e8 richiusa su se stessa saldandosi al margine, nel frutto, che da esso deriva, si individuano diverse parti riconducibili a quelle della foglia:\nL'insieme dei tre strati costituisce il pericarpo o frutto e ciascuno strato pu\u00f2 avere differente consistenza.\nA parte la divisione gi\u00e0 citata in: veri frutti e falsi frutti altre suddivisioni sono:\nI frutti semplici si dividono in due gruppi:\nTipi di frutti secchi.\nA seconda della modalit\u00e0 di liberazione dei semi si distinguono in frutti secchi deiscenti e frutti secchi indeiscenti.\nFrutti secchi deiscenti.\nI frutti secchi deiscenti a maturit\u00e0 liberano i semi aprendosi spontaneamente con differenti modalit\u00e0, presentano delle zone di deiscenza sprovviste di fibra, con cellule sottili cellulosiche; tra questi frutti si trovano: \nFrutti secchi indeiscenti.\nI frutti secchi indeiscenti presentano una parete completamente sclerificata, a maturit\u00e0 non liberano i semi che vengono ancora protetti dal pericarpo. \nEsempi: \nFrutti secchi schizocarpici.\nDerivano da ovario pluricarpellare sincarpico pluriloculare in cui ogni loggia si disarticola per dare achenio monospermio; nel complesso forma lo schizocarpo. Il singolo achenio prende il nome di mericarpo (classificazione non considerata valida da tutti).\nTipi di frutti carnosi.\nSono frutti con parenchimi ricchi di acqua.\nEsempi:\nFrutti composti.\nSono quelli derivati da pi\u00f9 pistilli dello stesso fiore che rimangono uniti anche nel frutto.\nEsempi:\nInfruttescenze.\nI singoli frutti derivano da pistilli di fiori diversi che formavano un'infiorescenza pi\u00f9 o meno compatta."}
{"id": "2001", "revid": "1305772", "url": "https://it.wikipedia.org/wiki?curid=2001", "title": "Fiorino (disambigua)", "text": ""}
{"id": "2003", "revid": "126257", "url": "https://it.wikipedia.org/wiki?curid=2003", "title": "Foresta pluviale", "text": "La foresta pluviale \u00e8 una foresta caratterizzata da elevata piovosit\u00e0 e per definizione si considera tale con un minimo di precipitazioni annue comprese tra i 1.750 e i 2.000 millimetri.\nDescrizione.\nNelle foreste pluviali si trovano i due terzi di tutte le specie viventi animali e vegetali della Terra e si stima che vi siano milioni di specie di piante, insetti e microrganismi tuttora sconosciute. Generalmente il sottobosco in una foresta pluviale \u00e8 limitato solo a pochi settori a causa della mancanza di luce solare al livello del suolo. I due tipi principali di foresta pluviale sono: "}
{"id": "2005", "revid": "116079933", "url": "https://it.wikipedia.org/wiki?curid=2005", "title": "Foresta vergine", "text": "Foresta vergine \u00e8 l'espressione che si usa per definire una foresta praticamente incontaminata dalla presenza umana, sostanzialmente l'equivalente colloquiale di foresta primaria. All'interno di una foresta vergine si riconoscono contemporaneamente tutti gli strati di crescita delle specie che la compongono e naturalmente non si \u00e8 mai svolta alcuna pratica di silvicoltura.\nTalvolta l'espressione \"foresta vergine\" viene usata erroneamente come sinonimo di \"foresta pluviale tropicale\". In realt\u00e0, la stessa espressione si pu\u00f2 applicare a una foresta di climi temperati, o subartici o alpini, purch\u00e9 abbia le caratteristiche di incontaminazione proprie di una \"foresta vergine\".\nIn Europa, ci sono poche foreste (temperate) vergini, di cui la principale \u00e8 considerata quella di Bia\u0142owieza, al confine tra Polonia e Bielorussia; ma \u00e8 pure ben conosciuta anche la foresta di Stu\u017eica, all'interno del Parco Nazionale Poloniny, all'estremit\u00e0 orientale della Slovacchia. Un altro esempio di foresta vergine non tropicale, tra Europa e Asia, \u00e8 quello della foresta vergine di Komi. Ampie zone della foresta amazzonica si possono considerare un valido esempio di foresta vergine tropicale."}
{"id": "2007", "revid": "765341", "url": "https://it.wikipedia.org/wiki?curid=2007", "title": "Ferenc Moln\u00e1r", "text": "La sua opera complessiva, ispirata ad autori come Luigi Pirandello, Oscar Wilde, George Bernard Shaw, ma dotata di un certo carattere personale, si distingue per un profondo senso critico verso i prepotenti e gli arroganti. Specialmente nei suoi lavori pi\u00f9 conosciuti si denota, appena celata dietro dialoghi e situazioni non privi di umorismo, un'accorata partecipazione alle vicende di figure umane oppresse da ingiustizie sociali.\nMoln\u00e1r ebbe ancora giovane una subitanea notoriet\u00e0: dopo la pubblicazione del racconto \"Danubio blu\" (uscito nel 1902 con titolo differente), nel 1907 venne rappresentato il suo dramma \"Il diavolo\" (1907) e successivamente furono messe in scena altre sue commedie fra cui, nel 1909, il poema scenico \"Liliom\" e, nel 1925, \"Il cigno\" e \"Giochi al castello\", meta-rappresentazione di uno spettacolo di attori.\nMolte sue opere sono state adattate da celebri autori, fra cui Tom Stoppard, P. G. Wodehouse e Arthur Miller, sia per il cinema che per il teatro e la radio.\nBiografia.\nNato il 12 gennaio 1878 a Budapest al numero 83 della circonvallazione J\u00f3zsef in una famiglia della media borghesia ebraica (il padre era uno stimato medico), Ferenc viene avviato agli studi presso il ginnasio calvinista della citt\u00e0. In seguito si iscrive alla facolt\u00e0 di giurisprudenza presso l'universit\u00e0 di Ginevra.\nNella citt\u00e0 svizzera oltre agli studi si dedica a una mediocre attivit\u00e0 pittorica e musicale. Prosegue gli studi di diritto nella citt\u00e0 natale, salvo lasciarli ben presto per entrare nella redazione del giornale \"Budapesti Napl\u00f3\" (\"Diario di Budapest\"), dove si distingue per la sua capacit\u00e0 di scrittura. Pubblica a sue spese nel 1897 la sua opera prima, una raccolta intitolata \"Maddalena e altri racconti\".\nUna seconda raccolta viene pubblicata a puntate sul giornale \"A H\u00e9t\" (\"La Settimana\") nel 1898. Il primo romanzo di Moln\u00e1r \u00e8 datato 1900: si tratta del satirico \"La citt\u00e0 affamata\". I primi successi editoriali giungono tuttavia solo nel 1901 con il romanzo sentimentale \"Storia di una barca senza padrone\" (la versione italiana titola invece \"Danubio blu\"). Un preludio al capolavoro \"I ragazzi della via P\u00e1l\" si ha con la serie di racconti umoristici intitolata \"Pino e altre piccole commedie\" (1902), incentrati sul mondo dei fanciulli.\nNello stesso anno compone il suo primo pezzo teatrale, la farsa \"Il signor dottore\" che gli vale buone recensioni da parte della critica. Tra il 1903 e il 1907 la produzione letteraria di Moln\u00e1r acquista una dimensione internazionale: nonostante l'insuccesso della farsa teatrale \"J\u00f3zsi\" e del romanzo \"Schiavi\", l'autore si riscatta con il suo capolavoro assoluto, \"I ragazzi della via P\u00e1l\" e grazie al buon successo conseguito dalla commedia \"Il diavolo\" (che trover\u00e0 nell'italiano Ermete Zacconi un entusiasta sostenitore, tanto che a questi si deve la sua rappresentazione in Italia, in Europa e in America).\nL'apice della produzione teatrale di Moln\u00e1r si ha tuttavia con l'opera \"Liliom. Vita e morte di un acchiappagalline. Leggenda di periferia che riscuote un successo mondiale. Cos\u00ec egli stesso tracci\u00f2 il sommario della sua vita: \"\u201cNato nel 1878 a Budapest; 1895: studente di diritto a Ginevra; 1904: giornalista e scrittore noto; 1914: commediografo ancora pi\u00f9 noto; 1930: vorrei ancora essere studente a Ginevra\u201d\" (\u201cIl Dramma\u201d, Quindicinale di Commedie di grande interesse diretto da Lucio Ridenti, 28\u00ba Anno, n. 155, 15 aprile 1952, p. 32)."}
{"id": "2008", "revid": "8", "url": "https://it.wikipedia.org/wiki?curid=2008", "title": "Ferenc Neumann", "text": ""}
{"id": "2010", "revid": "1872303", "url": "https://it.wikipedia.org/wiki?curid=2010", "title": "Fiorino ungherese", "text": "Il fiorino ungherese (in ungherese \"forint\"), \u00e8 la valuta ufficiale dell'Ungheria. Il codice ISO 4217 \u00e8 HUF.\nUn fiorino era suddiviso in 100 fill\u00e9r. I fill\u00e9r non sono pi\u00f9 in circolazione dal 1999.\nStoria.\nIl nome deriva da quello del \"fiorino\" di Firenze, una moneta d'oro coniata per la prima volta nel 1252. In Ungheria, \"florentinus\" (pi\u00f9 tardi \"forint\"), fu una moneta d'oro in uso dal 1325 sotto Carlo Roberto d'Angi\u00f2. Subito divenne una delle monete pi\u00f9 forti della regione. Pesava 3,40 g come il fiorino di Firenze.\nOngaro.\nIn Italia il fiorino ungherese fu chiamato Ongaro e fu imitato da molte zecche italiane come quelle di Bozzolo, Casale Monferrato, Castiglione delle Stiviere, Correggio, Maccagno e Modena.\nPoich\u00e9 era in genere rappresentato un guerriero con larghi calzoni, le monete erano dette anche ongari bragoni.\nSono noti anche gli ongari di Kremnitz, d'Olanda, l'ongaro imperiale e quello di Maria Teresa.\nFiorino austro-ungarico.\nTra il 1857 e il 1892, forint fu il nome ungherese della moneta dell'Impero austro-ungarico, nota in tedesco come \"\u00d6sterreichischer Gulden\" o Fiorino austro-ungarico. In Ungheria era diviso in 100 krajcz\u00e1r (\"krajc\u00e1r\" in ungherese moderno).\nFiorino ungherese.\nIl fiorino fu introdotto in Ungheria il 1\u00ba agosto 1946, dopo l'iperinflazione subita dal peng\u0151 nel 1945-1946. Il processo fu diretto dal Partito Comunista Ungherese, che teneva l'importante carica ministeriale, e il successo del fiorino fu utilizzato per ottenere vantaggi politici, contribuendo alla conquista del potere da parte del Partito Comunista nel 1948-49. Il fiorino rimpiazz\u00f2 il peng\u0151 al cambio di 1 fiorino = 4\u00d71029 peng\u0151.\nTradizionalmente il fiorino era suddiviso in 100 fill\u00e9r, ma il fill\u00e9r era diventato a causa dell'inflazione non utilizzabile e dal 1999 non \u00e8 pi\u00f9 in circolazione. L'abbreviazione ungherese per il fiorino \u00e8 Ft.\nDopo la sua introduzione nel 1946, il fiorino rimase stabile per diversi anni, ma inizi\u00f2 a perdere il suo potere d'acquisto appena il sistema economico dello stato perse la sua competitivit\u00e0 durante gli anni settanta ed ottanta del Novecento. Dopo il cambiamento di regime del 1989-90, il fiorino ebbe per tre anni una forte rivalutazione (35% circa), ma rilevanti riforme riuscirono a stabilizzarne il valore. Dopo l'anno 2000 il valore relativamente alto del fiorino sul mercato (specialmente in confronto con il dollaro statunitense che stava diminuendo di valore, ed in parte anche nei confronti dell'euro) svantaggia l'industria ungherese che \u00e8 fortemente indirizzata all'esportazione nei confronti delle industrie straniere con valute pi\u00f9 deboli.\nSostituzione con l'Euro.\nAll'interno del processo di integrazione dell'Ungheria nell'Unione europea e nell'euro, era inizialmente previsto che il fiorino scomparisse verso il 2010-2012, secondo la situazione economica. C'era un'opinione diversa tra la Banca Nazionale ungherese ed il governo ungherese sulla possibilit\u00e0 di riuscire a raggiungere, secondo quanto richiesto dalla UE, gli obiettivi di bassa inflazione e di debito ridotto entro il 2010. In seguito la data definitiva \u00e8 diventata pi\u00f9 sfumata e il governo Ungherese non ha definita una data certa per l'introduzione dell'Euro.\nMonete.\nmonete in circolazione Magyar Nemzeti Bank\nBanconote.\nBanconote in circolazione Magyar Nemzeti Bank\nTutte le banconote sono filigranate, contengono una striscia verticale di sicurezza di metallo e sono adatte per gli ipovedenti.\nLa banconota da 2000 fiorini e quelle di valore maggiore sono protette anche da un disegno olografico. I biglietti hanno le dimensioni di 154\u00d770\u00a0mm\nStoria delle banconote e delle monete attuali.\nDurante il periodo comunista, a partire dal 1946 e fino al 1999, furono in circolazione le monete da 10, 20, 50 fill\u00e9r e 1, 2, 5, 10, 20 fiorini. Queste monete erano di dimensioni maggiori di quelle attuali. Le banconote erano da 10, 20, 50, 100, 500, 1000 e 5000 fiorini, anche se quelle da 10 e 20 fiorini negli ultimi anni erano diventate pi\u00f9 rare. Il biglietto da 1000 fiorini fu introdotto nel 1983 e quello da 5000 nel 1991. Le monete e le banconote attuali sono state introdotte a partire dal 1992, il biglietto da 10.000 fiorini fu emesso nel 1997 e quello da 20.000 nel 2001. Tutte riportano il nuovo stemma ungherese con la corona.\nLe nuove banconote hanno tutte la stessa dimensione e, a differenza delle vecchie, hanno moderne misure anti-falsificazione. Negli anni hanno subito piccoli cambiamenti per migliorarne la sicurezza. \u00c8 stata emessa una nuova moneta bimetallica da 100 fiorini pi\u00f9 spessa per evitare confusioni con quella da 20 fiorini. Nel marzo 2008 le monete da 1 e 2 fiorini sono uscite dalla circolazione. A partire dal 2009 la banconota da 200 fiorini \u00e8 stata progressivamente sostituita con una moneta di pari valore."}
{"id": "2011", "revid": "212348", "url": "https://it.wikipedia.org/wiki?curid=2011", "title": "Frida Kahlo", "text": "Biografia.\nFrida Kahlo nacque a Coyoac\u00e1n, un villaggio oltre la periferia di Citt\u00e0 del Messico.\nSuo padre era Guillermo Kahlo Kaufmann (nato Carl Wilhelm Kahlo; 1871-1941), un fotografo tedesco, nato a Pforzheim (nell'odierno Baden-W\u00fcrttemberg) da Jakob Wilhelm Kahlo, gioielliere e Henriette Kaufmann, emigrato in Messico nel 1891, mentre sua madre era Matilde Calder\u00f3n y Gonz\u00e1lez (1876-1932), una benestante messicana di origini spagnole e amerinde. Frida fu una pittrice dalla vita travagliata. Le piaceva dire di essere nata nel 1910, poich\u00e9 si sentiva profondamente \"figlia\" della rivoluzione messicana di quell'anno e del Messico moderno. La sua attivit\u00e0 artistica ha avuto di recente una rivalutazione, in particolare in Europa, con l'allestimento di numerose mostre. Affetta da spina bifida, che i genitori e le persone intorno a lei scambiarono per poliomielite (ne era affetta anche sua sorella minore), fin dall'adolescenza manifest\u00f2 una personalit\u00e0 molto forte, unita a un singolare talento artistico e aveva uno spirito indipendente e passionale, riluttante verso ogni convenzione sociale. Studi\u00f2 inizialmente al Collegio Aleman, una scuola tedesca, e nel 1922, aspirando a diventare medico, s'iscrisse alla Escuela Nacional preparatoria. Qui si leg\u00f2 ai Cachuchas, un gruppo di studenti con un berretto come segno distintivo, sostenitori del socialismo nazionale, e incominci\u00f2 a dipingere per divertimento i ritratti dei compagni di studio. Il gruppo ammirava il rivoluzionario Jos\u00e9 Vasconcelos e si occupava in particolare di letteratura; molte attenzioni erano riservate soprattutto ad Alejandro G\u00f3mez Arias, studente di diritto e giornalista, capo spirituale e ispiratore dei Cachuchas e di cui Frida si innamor\u00f2.\nUn evento terribile segn\u00f2 per sempre la sua vita, il 17 settembre 1925, quando, all'et\u00e0 di 18 anni, all'uscita di scuola sal\u00ec su un autobus con Alejandro per tornare a casa e pochi minuti dopo rimase vittima di un incidente causato dal veicolo su cui viaggiava e un tram. L'autobus fin\u00ec schiacciato contro un muro. Le conseguenze dell'incidente furono gravissime per Frida: la colonna vertebrale le si spezz\u00f2 in tre punti nella regione lombare; si frantum\u00f2 il collo del femore e le costole; la gamba sinistra riport\u00f2 11 fratture e il passamano dell'autobus le trafisse l'anca sinistra; il piede destro rimase slogato e schiacciato; la spalla sinistra rest\u00f2 lussata e l'osso pelvico spezzato in tre punti. Sub\u00ec 32 operazioni chirurgiche. Dimessa dall'ospedale, fu costretta ad un riposo forzato nel letto di casa, col busto ingessato. \nQuesta situazione la spinse a leggere libri sul movimento comunista e a dipingere. Il suo primo lavoro fu un autoritratto, che don\u00f2 al ragazzo di cui era innamorata. Da ci\u00f2 la scelta dei genitori di regalarle un letto a baldacchino con uno specchio sul soffitto, in modo che potesse vedersi, e dei colori. Incominci\u00f2 cos\u00ec la serie di autoritratti. \"Dipingo me stessa perch\u00e9 passo molto tempo da sola e sono il soggetto che conosco meglio\" afferm\u00f2. Dopo che le fu rimosso il gesso riusc\u00ec a camminare, con dolori che sopport\u00f2 per tutta la vita. Fatta dell'arte la sua ragion d'essere, per contribuire finanziariamente alla sua famiglia, un giorno decise di sottoporre i suoi dipinti a Diego Rivera, illustre pittore dell'epoca, per avere una sua critica.\nRivera rimase assai colpito dallo stile moderno di Frida, tanto che la prese sotto la propria ala e la inser\u00ec nella scena politica e culturale messicana. Divenne un'attivista del Partito Comunista Messicano a cui si iscrisse nel 1928. Partecip\u00f2 a numerose manifestazioni e nel frattempo si innamor\u00f2 di Diego Rivera. Nel 1929 lo spos\u00f2 (lui era al terzo matrimonio), pur sapendo dei continui tradimenti a cui sarebbe andata incontro. Conseguentemente alle sofferenze sentimentali ebbe anche lei numerosi rapporti extraconiugali, comprese varie esperienze omosessuali.\nIn quegli anni al marito Diego furono commissionati alcuni lavori negli USA, come il muro all'interno del Rockefeller Center di New York, e gli affreschi per la Esposizione universale di Chicago. A seguito dello scalpore suscitato dall'affresco nel Rockefeller Center, in cui un operaio aveva il volto di Lenin, gli furono revocate tali commissioni. Nello stesso periodo del soggiorno a New York, Frida si accorse di essere rimasta incinta, per poi avere un aborto spontaneo a causa dell'inadeguatezza del suo fisico: ci\u00f2 la scosse molto e decise di tornare in Messico col marito. I due decisero di vivere in due case separate, collegate da un ponte, in modo da avere ognuno i propri spazi \"da artista\". Nel 1939 divorziarono a causa del tradimento di Rivera con Cristina Kahlo, la sorella di Frida.\nDiego torn\u00f2 da Frida un anno dopo: malgrado i tradimenti disse che non aveva smesso di amarla. Le fece una nuova proposta di matrimonio che lei accett\u00f2 con riserve, in quanto era rimasta pesantemente delusa dall'infedelt\u00e0 del marito. Si risposarono nel 1940 a San Francisco. Da lui aveva assimilato uno stile \"na\u00eff\", che la port\u00f2 a dipingere piccoli autoritratti ispirati all'arte popolare e alle tradizioni precolombiane. La sua intenzione era, ricorrendo a soggetti tratti dalle civilt\u00e0 native, di affermare la propria identit\u00e0 messicana. Identit\u00e0 messicana evidente anche nel suo modo di vestire. Infatti, Frida si ispirava al costume delle donne di Tehuantepec, un comune di Oaxaca, che ha una reputazione di \"societ\u00e0 matriarcale\". Le donne comandano i mercati locali e sono famose per deridere gli uomini. Probabilmente questo \u00e8 stato uno degli aspetti che ha catturato maggiormente la sua attenzione.\nIl suo dispiacere maggiore fu quello di non aver avuto figli. La sua appassionata (e all'epoca discussa) storia d'amore con Rivera \u00e8 raccontata in un suo diario. Ebbe numerosi amanti, di ambo i sessi, con nomi che nemmeno all'epoca potevano passare inosservati: il rivoluzionario russo Lev Trockij e il poeta Andr\u00e9 Breton, fra i tanti altri e altre. Fu amica e probabilmente amante di Tina Modotti, militante comunista e fotografa nel Messico degli anni Venti. Molto probabilmente esercitarono un certo fascino su Frida Kahlo anche la russa Aleksandra Kollontaj (1872-1952), che visse in Messico dal 1925 al 1926 come ambasciatrice di Mosca, la ballerina, coreografa e pittrice Rosa Rolando (1897-1962) e la cantante messicana Chavela Vargas (1919-2012). In Messico, durante il periodo post-rivoluzionario, le donne della generazione di Frida Kahlo arrivavano all'emancipazione principalmente per il tramite della politica; probabilmente anche per la stessa ragione la pittrice si iscrisse al Partito Comunista Messicano. Inoltre, come Sarah M. Lowe afferma, \u201cil partito presentava anche un'altra attrattiva: la presenza e la militanza di numerose donne dinamiche la cui indipendenza e autodeterminazione possono aver incoraggiato la pittrice a unirsi a loro\u201d.\nNel 1953 Frida Kahlo fu tra i firmatari (con Bertolt Brecht, Dashiell Hammett, Pablo Picasso, Diego Rivera, Jean Paul Sartre, Simone de Beauvoir e papa Pio XII) della richiesta di grazia per i coniugi Rosenberg, comunisti americani condannati a morte e poi giustiziati a New York per presunto spionaggio a favore dell'URSS.\nAd agosto 1953, per un'infezione esitata in gangrena, le fu amputata la gamba destra. Mor\u00ec di embolia polmonare a 47 anni nel 1954. Fu cremata e le sue ceneri sono conservate nella sua Casa Azul, oggi sede del Museo Frida Kahlo. Le ultime parole che scrisse nel diario furono: \"Spero che l'uscita sia gioiosa e spero di non tornare mai pi\u00f9.\"\nCaratteristiche artistiche.\nIl regalo del letto a baldacchino e l'installazione dello specchio, durante la sua prolungata immobilit\u00e0, ebbero inizialmente per Frida un effetto sconvolgente e la portarono al ricorrente tema dell'autoritratto. Il primo che dipinse fu per il suo amore adolescenziale, Alejandro. Nei suoi ritratti raffigur\u00f2 molto spesso gli aspetti drammatici della sua vita, il pi\u00f9 importante dei quali fu senza dubbio l'incidente del 1925.\nIl rapporto ossessivo con il suo corpo martoriato caratterizza uno degli aspetti fondamentali della sua arte. Allo stesso tempo coglie l'occasione di difendere il suo popolo attraverso la sua arte facendovi confluire il folclore messicano.\nSotto questo aspetto, forte ma allo stesso tempo sfumato di humour, risulta nei suoi quadri l'impatto di elementi fantastici accostati a oggetti in apparenza incongruenti. Si tratta di quadri di piccole dimensioni (Frida predilige il formato 30 x 37\u00a0cm) dove si autoritrae con una colonna romana fratturata a ricordo della sua spina dorsale e circondata dalle numerose scimmie che cura come figlie nella sua casa. Tre importanti esposizioni le furono dedicate nel 1938 a New York, l'anno successivo a Parigi e nel 1953, un anno prima della morte, a Citt\u00e0 del Messico.\nIl rapporto con il surrealismo.\nDal 1938 l'attivit\u00e0 pittorica s'intensifica: i suoi dipinti non si limitano pi\u00f9 alla semplice descrizione degli incidenti della sua vita, parlano del suo stato interiore e del suo modo di percepire la relazione con il pianeta e quasi tutti includono tra i soggetti un bambino, sua personificazione. Per un breve periodo nelle sue opere gli elementi della tradizione messicana classica si uniscono a quelli della produzione surrealista.\nNel 1938 il poeta e saggista surrealista Andr\u00e9 Breton vide per la prima volta il suo lavoro: ne rimase talmente colpito da proporle una mostra a Parigi e proclam\u00f2 che Frida fosse \"una surrealista creatasi con le proprie mani\". Nel 1939, su invito di Andr\u00e9 Breton, si rec\u00f2 a Parigi, dove le sue opere vennero presentate in una mostra a lei dedicata. Nella stessa citt\u00e0 Frida frequenta i surrealisti facendosi scortare nei caff\u00e8 degli artisti e nei night club; tuttavia trov\u00f2 la citt\u00e0 decadente. Sapeva che l'etichetta surrealista le avrebbe portato l'approvazione dei critici, ma allo stesso tempo le piaceva l'idea di essere considerata un'artista originale. Quello che pu\u00f2 essere considerato il suo lavoro pi\u00f9 surrealista \u00e8 il quadro \"Ci\u00f2 che l'acqua mi ha dato\": immagini di paura, sessualit\u00e0, memoria e dolore galleggiano nell'acqua di una vasca da bagno, dalla quale affiorano le gambe dell'artista.\nIn quest'opera cos\u00ec enigmatica sono chiari i riferimenti a Salvador Dal\u00ed, soprattutto per l'insistenza sui dettagli minuti. Estremamente surreale \u00e8 anche il suo diario personale, incominciato nel 1944 e tenuto fino alla morte, una sorta di monologo interiore scandito da immagini e parole. Per molte immagini il punto di partenza era una macchia di inchiostro o una linea, come se usasse la tecnica dell'automatismo per verificare le sue nevrosi.\nIn ogni caso, nonostante l'accento posto sul dolore, sull'erotismo represso e sull'uso di figure ibride, la visione di Frida era ben lontana da quella surrealista: la sua immaginazione non era un modo per uscire dalla logica e immergersi nel subconscio, ma piuttosto il prodotto della sua vita che lei cercava di rendere accessibile attraverso un simbolismo. La sua idea di surrealismo era giocosa, diceva che esso \"\u00e8 la magica sorpresa di trovare un leone nell'armadio, dove eri sicuro di trovare le camicie\". Anni dopo Frida negher\u00e0 violentemente di aver preso parte al movimento, forse perch\u00e9 negli anni quaranta questo cess\u00f2 di essere di moda.\nInfluenza culturale.\nFrida Kahlo \u00e8 stata la prima donna latinoamericana ritratta su un francobollo degli Stati Uniti, emesso il 21 giugno 2001. L'immagine scelta \u00e8 un autoritratto dell'artista eseguito nel 1933.\nLa vita di Frida Kahlo \u00e8 stata raccontata in due film:\ne in numerosi documentari:\nUna versione animata di Frida appare nel film Disney Pixar Coco (film 2017), dove \u00e8 una regista coreografa che prepara eccentrici spettacoli nel mondo dei morti e aiuta il piccolo Miguel e la sua famiglia."}
{"id": "2012", "revid": "174925", "url": "https://it.wikipedia.org/wiki?curid=2012", "title": "Fiumi dell'Australia Occidentale", "text": ""}
{"id": "2013", "revid": "1934238", "url": "https://it.wikipedia.org/wiki?curid=2013", "title": "Floricoltura", "text": "La floricoltura o arte di coltivare i fiori, \u00e8 un settore dell'agricoltura\nche ha lo scopo di produrre per il giardinaggio o il commercio, fiori recisi, piante fiorite in vaso o cassetta, materiale per la propagazione come semi, bulbi, tuberi, rizomi, ecc. Pu\u00f2 essere praticata per hobby o come attivit\u00e0 professionale. Le coltivazioni possono avvenire in vaso, in piena terra, in serra oppure in giardini all'aperto.\nL'umanit\u00e0 fin dai tempi antichi ha praticato la floricoltura per l'attrazione che la bellezza, il colore e il profumo dei fiori hanno esercitato sui nostri sensi. Dalla met\u00e0 del XVII secolo la floricoltura diventa materia per specifici trattati scientifici (ad esempio il frate cecoslovacco Johan Gregor Mendel con lo studio della genetica sulla pianta di pisello odoroso. La prima pubblicazione in Italia \u00e8 di G.B. Ferrari, un gesuita di Roma che nel 1633 dava alle stampe il \"De florum coltura\") e tra il XVIII e XIX secolo si occuparono dell'arte floricola anche illustri scrittori come Joseph Decaisne e Charles Victor Naudin\nNel corso dei secoli seguendo le rotte commerciali da paesi di altre latitudini verso l'Europa, furono introdotte piante esotiche originarie di regioni con climi diversissimi, che per le particolari esigenze ambientali determinarono un affinamento delle tecniche colturali adottate e l'ideazione di ambienti artificiali come le serre.\nInoltre, l'introduzione di piante ornamentali ricercate per il portamento, la forma e il colore delle foglie ha sviluppato nel tempo il settore del vivaismo che si occupa della semina, trapianto e produzione di piante ornamentali arboree o arbustive, bonsai e piante erbacee, per cui si \u00e8 affermato il termine florovivaismo per designare quelle attivit\u00e0 che comprendono la produzione e commercializzazione di differenti tipi di piante per gli utilizzi pi\u00f9 vari.\nI paesi occidentali in cui la Floricoltura \u00e8 maggiormente diffusa e sviluppata sono: i Paesi Bassi specializzati nella produzione di bulbi, rizomi, ecc. e che possiedono una struttura commerciale e organizzativa che permettono di influenzare e dettare le regole al mercato florovivaistico mondiale; seguono il Belgio e Israele.\nL'Italia per varie ragioni storico-politiche, ma non certo climatiche, segue a distanza con alcune Regioni di eccellenza, prime tra tutte la Liguria e in special modo la Provincia di Imperia. Altre Regioni importanti per la produzione florovivaistica sono la Toscana (Pescia ) e la Puglia.\nNella floricoltura la selezione e creazione di sempre nuove cultivar \u00e8 l'arma vincente per l'affermazione commerciale dei prodotti e, per ottenerne di pi\u00f9 innovative e accattivanti per il consumatore finale, si ricorre a metodi agronomici sofisticati come il miglioramento genetico e le tecniche di micropropagazione.\nPer quanto riguarda le tecniche colturali, l'esigenza primaria \u00e8 la standardizzazione del prodotto commercializzato per spuntare un prezzo remunerativo, affiancando alle colture in pieno campo o in serra, le coltivazioni su substrati artificiali, ormai la norma per le produzioni in vaso, con un utilizzo generalizzato di fitoregolatori, fitofarmaci, fertirrigazione, colture idroponiche, illuminazione artificiale e sistemi di controllo computerizzato per temperatura e umidit\u00e0.\nLa moltiplicazione delle piante pu\u00f2 avvenire per talea, margotta, propaggine, innesto, divisione di tuberi, rizomi, stoloni e bulbi o con la semina."}
{"id": "2017", "revid": "2128848", "url": "https://it.wikipedia.org/wiki?curid=2017", "title": "Genere musicale", "text": "Un genere musicale \u00e8 una categoria convenzionale che identifica e classifica i brani e le composizioni in base a criteri di affinit\u00e0. Le musiche possono essere raggruppate in base alle loro convenzioni formali e stilistiche, alla tradizione in cui si inseriscono, allo spirito dei loro temi, alla loro destinazione o, se presente, al loro testo. L'indeterminatezza di alcuni di questi parametri rende spesso la divisione della musica in generi controversa e arbitraria. Un genere musicale pu\u00f2 a sua volta dividersi in sottogeneri.\nClassificazione.\nUna classificazione dei generi musicali basilare, ma largamente condivisa, \u00e8 la tricotomia tradizionale-colta-popular proposta da Philip Tagg. Vincenzo Caporaletti ha invece introdotto il principio dirimente del \"medium formativo\", ovvero l'interfaccia (ambiente cognitivo) con la quale l'autore forma l'opera. I media formativi possono appartenere a due matrici diverse: matrice visiva o audiotattile a seconda se nel processo formativo dell'opera abbia un ruolo preponderante la razionalit\u00e0 visiva o somato-corporea. In base a questa teoria, chiamata Teoria delle musiche audiotattili, le musiche si distinguono principalmente in: 1) musiche di tradizione scritta europea create attraverso la matrice visiva; 2) musiche di tradizione orale (come le musiche di tradizione popolare o etniche trasmesse oralmente); 3) Le musiche audiotattili, che si servono del medium di registrazione sonora sia come mezzo creativo sia come mezzo per la trasmissione dei prodotti culturali (per esempio il Jazz, il Pop, il Rock, il Rap eccetera). Questi due ultimi processi creativi musicali prendono vita grazie all'azione della matrice audiotattile in cui il medium formativo \u00e8 appunto il Principio Audiotattile. \u00c8 inoltre possibile categorizzare la musica per epoche storiche, nelle quali alcuni generi trovano origine o hanno avuto popolarit\u00e0, su basi geografiche, secondo aspetti tecnici quali la strumentazione usata o in base alla loro funzione sociale.\nUn genere pu\u00f2 essere poi definito dalla fusione di altri generi musicali, come avviene per il blues rock ed il latin jazz. Alcuni esempi di questa tipologia di categorizzazione non portano necessariamente tutti i nomi di origine nel nome che li definisce, come nel caso del crossover o del fusion. A conferma dello stretto legame che intercorre tra genere musicale, recezione e fruizione, negli ultimi decenni l'industria discografica ha spesso preferito, per ragioni commerciali, inquadrare gli interpreti entro singoli generi.\nGenere, stile e forma.\nAlcuni approcci accademici al problema della classificazione della musica assimila i generi a come si presenta una composizione musicale (v. elenco in ).\nDouglass Marshall Green, nel suo libro \"Form in Tonal Music\", suddivide per esempio la musica rinascimentale nei generi del madrigale, del mottetto, della canzona, del ricercare e della danza. Secondo la classificazione di Green il Concerto per violino e orchestra di Beethoven e quello di Mendelssohn sono identici nel genere \u2013 entrambi sono concerti per violino \u2013 ma differenti nella forma, ovvero nell'architettura. Il Rond\u00f2 in la minore di Mozart e il suo \"Agnus dei\" dalla Messa dell'incoronazione sono invece differenti nel genere, ma molto simili nella forma.\nPeter van der Merwe e altri trattano i termini \"genere\" e \"stile\" come sinonimi, affermando che il genere dovrebbe essere definito come gruppo di brani musicali caratterizzati da un certo stile e un \"linguaggio musicale di base\". Altri come Allan F. Moore sostengono invece che \"genere\" e \"stile\" sono due termini ben distinti.\nTriangolo assiomatico tradizionale-colta-popular.\nUna distinzione di base, comunemente riconosciuta dalla musicologia, \u00e8 quella tra musica tradizionale, musica colta e \"popular music\", visti come termini generici o macrocategorie che assieme racchiudono tutti i generi musicali, formando ci\u00f2 che Philip Tagg defin\u00ec come \"triangolo assiomatico\".\nCon il termine musica colta ci si riferisce principalmente alle musiche di tradizione classica, includendo in questo genere forme musicali sia della musica contemporanea che di quella classica storicizzata. In Occidente la musica colta \u00e8 caratterizzata dalla tradizione musicale scritta, preservata da forme di notazione musicale.\nLa musica tradizionale o folclorica \u00e8 definita dalla trasmissione orale, ovvero viene tramandata attraverso il canto, l'ascolto e talvolta la danza. Essa deriva inoltre da particolari tradizioni, regioni e culture essendone parte integrante.\nCon il termine popular music ci si riferisce a tutti quei generi musicali accessibili ad un pubblico generalista e largamente divulgati dai mass media. La \"popular music\" si pu\u00f2 trovare nelle stazioni radio pi\u00f9 commerciali, nei rivenditori pi\u00f9 popolari, nei centri commerciali, nelle colonne sonore televisive e di molti film. I brani vengono spesso inseriti in classifiche di vendita, e oltre al cantante, all'autore o al compositore, coinvolge il ruolo del produttore musicale, molto pi\u00f9 di quanto non facciano gli altri due macrogeneri. Il musicologo britannico Philip Tagg, studioso della \"popular music\", ha definito la nozione alla luce di aspetti socio-culturali ed economici:\nCritiche al \"triangolo assiomatico\".\nLe distinzioni fra musica colta e \"popular music\" appaiono spesso sfocate e con molti punti di contatto, come accade per la musica minimalista. In questi casi, la musica - come altre arti - effettua distinzioni imprecise, il musicologo britannico Richard Middleton, critico di \"popular music\", ha messo in discussione l'indeterminatezza di queste distinzioni:"}
{"id": "2018", "revid": "36426", "url": "https://it.wikipedia.org/wiki?curid=2018", "title": "Geologia", "text": "La geologia (dal greco \u03b3\u1fc6, \"g\u00ea\", \"terra\" e \u03bb\u03cc\u03b3\u03bf\u03c2, \"logos\", \"studio\") \u00e8 la disciplina delle scienze della Terra che studia i processi fisico-chimici che plasmano e trasformano nel tempo la Terra ed i corpi del Sistema Solare che presentano una superficie solida. \nStoria.\nIl termine \"geologia\" fu utilizzato per la prima volta nel 1603 dal naturalista Ulisse Aldrovandi, ma le prime ipotesi che la Terra avesse un comportamento dinamico e che quindi i rapporti tra continenti e oceani potessero cambiare furono formulate gi\u00e0 dai filosofi pitagorici.\nDalla fine del XX secolo la geologia ha esteso il suo campo di indagine a tutti pianeti ed agli altri corpi solidi facenti parte del sistema solare.\nDescrizione.\nNel campo scientifico la geologia ha fornito la prova principale per la tettonica delle placche, ha ricostruito la storia della vita e dell'evoluzione delle specie viventi, ha ricostruito le evoluzioni dei climi del passato, ha fornito gli elementi (e indaga tuttora) per la comprensione di molti fenomeni naturali.\nLo studio approfondito del nostro pianeta ha portato a suddividere la geologia in molte discipline specializzate tra cui le pi\u00f9 conosciute sono: la Vulcanologia, che studia i vulcani, la Sismologia, che si occupa di terremoti, la Geomorfologia che esamina le forme e il modellamento del paesaggio, la Pedologia che studia i suoli, l'Idrogeologia che si concentra sulle acque sotterranee, la Mineralogia e la Petrografia che si occupano rispettivamente di minerali e rocce, e la Paleontologia che a partire dai fossili ricostruisce la storia della vita sulla Terra dalla sua origine sino ad oggi. La geologia si occupa anche della ricostruzione della storia della Terra attraverso l'indagine della successione degli eventi fisici, chimici e biologici che ne hanno determinato nel corso dei tempi l'evoluzione fino allo stadio attuale.\nDiscipline collegate.\nData la vastit\u00e0 e la complessit\u00e0 delle problematiche legate a questo campo di studi, la geologia \u00e8 integrata con altre discipline, che costituiscono l'insieme delle scienze della Terra:\nAmbiti specialistici.\nLa geologia afferente alle scienze della Terra pu\u00f2 essere a sua volta suddivisa in numerosi ambiti specialistici, spesso intercomunicanti tra loro:\nQuando il geologo, spesso utilizzando conoscenze e tecniche di pi\u00f9 rami della geologia, svolge attivit\u00e0 di campagna per il riconoscimento degli elementi geologici di un territorio e la compilazione di una cartografia geologica, si parla di rilevamento geologico.\nAltre suddivisioni sono utilizzate per specifici campi di intervento della geologia:\nCiascuno di questi ambiti, in cui convenzionalmente \u00e8 suddivisa la geologia, pur sviluppandosi in una specializzazione sempre pi\u00f9 spinta, richieda sempre una forte interdisciplinarit\u00e0 per una corretta interpretazione, e come i risultati di ogni studio possano avere una ricaduta di interesse teorico e pratico negli altri ambiti geologici.\nApplicazioni pratiche.\nLa geologia \u00e8 importante per la valutazione delle risorse idriche, per la previsione e la comprensione dei pericoli naturali (es. rischio idrogeologico), per l'individuazione ed il risanamento dei problemi ambientali, per la pianificazione territoriale e la realizzazione di opere pubbliche e private, per il rilevamento di risorse naturali ad esempio minerali ed idrocarburi (in primis petrolio e metano), per l'estrazione di molti materiali d'uso commerciale e industriale, per lo studio sui mutamenti del clima e dell'ambiente, per la conoscenza del sottosuolo (geognostica) e dei relativi parametri geotecnici, fondamentali per la corretta progettazione di qualunque opera costruttiva."}
{"id": "2020", "revid": "125354695", "url": "https://it.wikipedia.org/wiki?curid=2020", "title": "GNU Free Documentation License", "text": "La GNU Free Documentation License (GNU FDL) \u00e8 una licenza di copyleft per contenuti liberi, creata dalla Free Software Foundation per il progetto GNU.\n\u00c8 stata creata per distribuire la documentazione di software e materiale didattico. Lo scopo di questa licenza \u00e8 quello di rendere un manuale, un testo o altri documenti scritti \"liberi\" nel senso di assicurare a tutti la libert\u00e0 effettiva di copiarli e redistribuirli, con o senza modifiche, a fini di lucro o no. In secondo luogo questa licenza prevede per autori ed editori il modo per ottenere il giusto riconoscimento del proprio lavoro, preservandoli dall'essere considerati responsabili per modifiche apportate da altri.\nStabilisce che ogni copia del materiale, anche se modificata, deve essere distribuita con la stessa licenza. Tali copie possono essere vendute e, se riprodotte in gran quantit\u00e0, devono essere rese disponibili anche in un formato che faciliti successive modifiche. Wikipedia \u00e8 la pi\u00f9 grande raccolta di documentazione ad aver utilizzato questo tipo di licenza fino al passaggio a Creative Commons, avvenuto nel giugno 2009.\nIl progetto Debian, che inizialmente non considerava la GNU FDL una licenza libera, ha deciso, con votazione pubblica, che sono da considerare libere, in relazione alle \"Debian Free Software Guidelines\" (DFSG), le opere redistribuite con tale licenza purch\u00e9 non contengano sezioni non modificabili.\nStoria.\nLa GFDL \u00e8 stata pubblicata come forma di progetto per il feedback nel settembre 1999. Dopo alcune revisioni, la versione 1.1 \u00e8 stata pubblicata nel marzo 2000, la versione 1.2 nel novembre 2002, e la versione 1.3 nel mese di novembre 2008. La versione attuale della licenza \u00e8 la 1.3.\nLa prima bozza della GNU Free Documentation License versione 2 \u00e8 stata pubblicata il 26 settembre 2006, insieme con una bozza della nuova GNU Simpler Free Documentation License.\nIl 1\u00ba dicembre 2007, Jimmy Wales ha annunciato che dopo un lungo periodo di discussione e negoziazione tra la Free Software Foundation, Creative Commons, la Wikimedia Foundation e altri, di aver prodotto una proposta sostenuta sia dalla FSF e dalla Creative Commons per modificare la Free Documentation License in modo da dare la possibilit\u00e0 alla Wikimedia Foundation di migrare i suoi progetti alla simile Creative Commons Attribution Share-Alike (CC-BY-SA). Queste modifiche sono state implementate nella versione 1.3 della licenza, che include una nuova disposizione che consente a determinati materiali pubblicati sotto la licenza di essere utilizzati anche sotto una licenza Creative Commons Attribution Share-Alike.\nCondizioni.\nIl materiale concesso in licenza, sotto la versione corrente della licenza, pu\u00f2 essere utilizzato per qualsiasi scopo, a condizione che il suo uso sia conforme a determinate condizioni.\nCopie letterali.\nSi pu\u00f2 copiare e distribuire il documento con l'ausilio di qualsiasi mezzo, per fini di lucro e no, fornendo per tutte le copie questa licenza, le note sul copyright e l'avviso che questa licenza si applica al documento, e che non si aggiungono altre condizioni al di fuori di quelle della licenza stessa. Non si possono usare misure tecniche per impedire o controllare la lettura o la produzione di copie successive alle copie che si producono o distribuiscono. Per\u00f2 si possono ricavare compensi per le copie fornite. Si possono anche prestare copie e con le stesse condizioni sopra menzionate possono essere utilizzate in pubblico.\nSe si pubblicano a mezzo stampa pi\u00f9 di 100 copie del documento, e la nota della licenza indica che esistono uno o pi\u00f9 testi copertina, si devono includere nelle copie, in modo chiaro e leggibile, tutti i testi copertina indicati: il testo della prima di copertina in prima di copertina e il testo di quarta di copertina in quarta di copertina. Ambedue devono identificare l'editore che pubblica il documento. La prima di copertina deve presentare il titolo completo con tutte le parole che lo compongono egualmente visibili ed evidenti. Si pu\u00f2 aggiungere altro materiale alle copertine. Il copiare con modifiche limitate alle sole copertine, purch\u00e9 si preservino il titolo e le altre condizioni viste in precedenza, \u00e8 considerato alla stregua di copiare alla lettera.\nModifiche.\nSi possono copiare e distribuire versioni modificate del documento, purch\u00e9 la versione modificata sia realizzata seguendo scrupolosamente questa stessa licenza, con la versione modificata che svolga il ruolo del \"documento\", cos\u00ec da estendere la licenza sulla distribuzione e la modifica a chiunque ne possieda una copia. Inoltre nelle versioni modificate si deve:\nLe \"sezioni secondarie\".\nLa licenza separa esplicitamente il \"Documento\" dalla \"Sezione Secondaria\". Tale sezione pu\u00f2 contenere informazioni sulla relazione tra l'autore (o l'editore) e il soggetto del documento, ma nessuna informazione sul soggetto stesso. A differenza del testo del documento, la cui modifica \u00e8 concessa alle condizioni equivalenti (ma allo stesso tempo incompatibili) a quelle della GNU General Public License, alcune delle Sezioni Secondarie hanno delle restrizioni studiate per garantire la giusta attribuzione del testo agli autori precedenti.\nIn particolare, gli autori di una versione precedente devono essere specificati e certe \"sezioni invarianti\", specificate dall'autore originale e riguardanti il suo rapporto con il documento, non possono essere cambiate. Se il documento viene modificato, il suo titolo va cambiato (a meno che l'autore precedente conceda il permesso di mantenerlo invariato). La licenza gestisce anche la copertina frontale e posteriore, oltre alle sezioni destinate alla Storia del documento, ai ringraziamenti, alle dediche e ai riconoscimenti.\nUsare la GNU FDL.\nPer applicare questa licenza ad un documento che si \u00e8 scritto, si includa una copia della licenza, in inglese, nel documento e si inserisca il seguente avviso subito dopo la pagina del titolo:\n Copyright (c) ANNO NOME\n \u00e8 garantito il permesso di copiare, distribuire e/o modificare\n questo documento seguendo i termini della Licenza per\n Documentazione Libera GNU, Versione 1.1 o ogni versione\n successiva pubblicata dalla Free Software Foundation; con le\n Sezioni Non Modificabili (ELENCO), con i Testi\n Copertina (ELENCO), e con i Testi di Retro Copertina (ELENCO). Una\n copia della licenza \u00e8 acclusa nella sezione intitolata \"Licenza\n per Documentazione Libera GNU\".\nSe non ci sono Sezioni non Modificabili, si scriva \"senza Sezioni non Modificabili\" invece di dire quali sono non modificabili. Se non c'\u00e8 Testo Copertina, si scriva \"nessun Testo Copertina\" invece di \"il testo Copertina \u00e8 (ELENCO)\"; e allo stesso modo si operi per il Testo di Retro Copertina.\nWikipedia e la GNU FDL.\nTutte le voci della Wikipedia sono state distribuite, fino al 2009, con la GNU Free Documentation License. Per maggiori informazioni si veda . La copia locale della licenza, come richiesto dalla GNU FDL, \u00e8 in .\nMateriale per cui \u00e8 proibita la distribuzione a fini di lucro.\nLa licenza GNU FDL consente l'utilizzo a fini di lucro, per cui il materiale di cui sia proibita la distribuzione a fini di lucro non pu\u00f2 essere incorporato in un documento sotto licenza GNU FDL, ad esempio una voce di Wikipedia.\nLa versione 1.3.\nIl 3 novembre 2008 la Free Software Foundation ha pubblicato una nuova versione (1.3) della licenza GNU FDL, contenente una nuova clausola elaborata appositamente per consentire, venendo incontro alla richiesta della Wikimedia Foundation, di rilicenziare i contenuti di Wikipedia sotto la licenza CC BY-SA.\nLa clausola consente a chi opera un sito MMC (\"Massive Multiauthor Collaboration Site\", ossia un sito web che consente agli utenti di modificarne il contenuto) di ripubblicarne i contenuti sotto la licenza CC BY-SA 3.0 entro il 1\u00ba agosto 2009. Sono per\u00f2 esclusi i testi gi\u00e0 pubblicati altrove in precedenza, e non incorporati nel sito MMC entro il 1\u00ba novembre 2008.\nLa Free Software Foundation ha chiarito che l'intento di questa clausola \u00e8 di permettere \"una tantum\" il cambio di licenza degli wiki gi\u00e0 esistenti, e non di concedere un permesso illimitato di rilicenziare in CC BY-SA i testi pubblicati sotto GFDL.\nCompatibilit\u00e0 con la licenza Creative Commons.\nSebbene le due licenze copyleft lavorino su principi analoghi, la GFDL non \u00e8 compatibile con la licenza Creative Commons.\nTuttavia, su richiesta della Wikimedia Foundation, la versione 1.3 ha aggiunto una sezione time-limited che consente a specifici tipi di siti web di utilizzare la GFDL per offrire anche il loro lavoro sotto la licenza CC BY-SA. Tali deroghe consentono la transizione da un progetto collaborativo basato sulla GFDL ad uno basato sulla licenza CC BY-SA 3.0, senza aver prima ottenuto il permesso di ogni autore, se il lavoro soddisfa diverse condizioni:\nIl lavoro deve essere stato prodotto in una \"Massive Multiauthor Collaboration Site\" (MMC), come ad esempio un wiki pubblico.\nSe il contenuto esterno originariamente pubblicato su una MMC \u00e8 presente sul sito, il lavoro deve essere stato pubblicato sotto la versione 1.3 della GNU FDL, o una versione precedente, senza testi di copertina o sezioni invarianti. Se non \u00e8 stato originariamente pubblicato su una MMC, pu\u00f2 essere pubblicato solo se \u00e8 stato aggiunto ad una MMC prima del 1\u00ba novembre 2008."}
{"id": "2021", "revid": "1934238", "url": "https://it.wikipedia.org/wiki?curid=2021", "title": "Geografia", "text": "La geografia (dal latino \"geographia\", a sua volta ) \u00e8 la scienza che ha per oggetto lo studio, la descrizione e la rappresentazione della Terra nella configurazione della sua superficie e nella estensione e distribuzione dei fenomeni fisici, biologici, umani che la interessano e che, interagendo tra loro, ne modificano continuamente l'aspetto.\nLa geografia \u00e8 molto pi\u00f9 ampia della cartografia, cio\u00e8 lo studio delle carte geografiche, o della topografia, aggiungendo rispetto ad esse l'indagine della dinamica e delle cause della posizione della Terra nello spazio, dei fenomeni che avvengono su di essa e delle sue caratteristiche.\nStoria.\nTra i popoli dell'area mediterranea, i primi geografi sono stati gli Antichi Egizi, a cui si aggiungono, in zone non mediterranee, le geografie Babilonesi e dell'India.\nDai Greci deriva il nome in uso in Occidente. Eratostene (al quale si deve anche l'introduzione del nome) introdusse l'uso delle coordinate sferiche (latitudine e longitudine) per individuare le localit\u00e0 geografiche. Importanti progressi furono poi compiuti da Ipparco di Nicea, che in particolare introdusse l'uso di metodi astronomici per il calcolo delle longitudini.\nIl primo geografo romano di cui abbiamo notizie fu Pomponio Mela che scrisse il breve trattato \"Chorogr\u00e0phia\"; poi il greco Strabone (vissuto fra il I secolo a.C. ed il I secolo d.C.), compose un'imponente \"Storia\" (pervenutaci solo in pochi frammenti) ed una non meno importante e completa \"Geografia\", che invece ci \u00e8 giunta in buone condizioni. L'opera di Strabone \u00e8 tuttavia qualitativa e non usa le tecniche di geografia matematica che erano state introdotte da Eratostene e Ipparco.\nLo studio della geografia matematica fu ripreso nel II secolo d.C. da Marino di Tiro e, soprattutto, da Claudio Tolomeo, la cui \"Geografia\" non solo riporta le coordinate sferiche di 8000 diverse localit\u00e0, ma espone anche i metodi di proiezione usati nella cartografia.\nNel Medioevo anche i geografi Arabi crearono opere di estrema qualit\u00e0, come per esempio il \"Libro del Re Ruggero\", di Idrisi (del XII secolo), e altri autori ancora come Ibn Battuta e Ibn Khaldun.\nCon le grandi esplorazioni terrestri dirette in Asia (\"Il Milione\" di Marco Polo, nel XIII secolo, ne \u00e8 un esempio affascinante) e quelle marittime, o ancora verso l'Asia o verso le Americhe, l'uomo \"riscopr\u00ec\" la passione per la geografia, e il bisogno di uno studio pi\u00f9 accurato. Nella seconda met\u00e0 del XV secolo la riscoperta in Europa dell'opera geografica di Tolomeo fu essenziale per la rinascita della cartografia.\nSono infatti di quell'epoca i primi atlanti europei ottenuti con l'uso dei metodi della cartografia matematica. Al XVII secolo risalgono i tentativi di Varenio di sistemare la scienza geografica.\nNel Settecento si cominci\u00f2 a intendere come scopo principale della geografia la raccolta di dati sulle caratteristiche fisiche, sociali, economiche e storiche di ogni paese.\nNell'Ottocento nacque la cosiddetta geografia moderna, per merito (soprattutto) dei tedeschi Alexander von Humboldt (che ne fond\u00f2 l'indirizzo naturalistico) e Carl Ritter (che ne fond\u00f2 l'indirizzo antropico-storico): con il passare del tempo questi due indirizzi si fusero poi in uno solo. Presto divenne una disciplina universitaria, a cominciare da Parigi e Berlino.\nNegli ultimi due secoli, la quantit\u00e0 di conoscenze e il numero di strumenti disponibili sono aumentati molto. Ci sono forti legami tra la geografia e le scienze di geologia e botanica, come anche economia, sociologia e demografia. Nel XX secolo, in occidente, la disciplina geografica venne esaminata in quattro diverse fasi: determinismo geografico, geografia regionale, rivoluzione quantitativa e geografia critica.\nDescrizione.\nGeografo.\nUn geografo \u00e8 uno scienziato la cui area di studio \u00e8 la geografia, lo studio dell'ambiente fisico della Terra e l'habitat umano.\nPer diventare un geografo \u00e8 necessario aver conseguito una laurea in Geografia o Scienze Geografiche. Atenei italiani che offrono corsi di studio delle classi L-06 (Geografia) o LM-80 (Scienze Geografiche) sono quelli della Basilicata (LM interateneo), Bergamo (LM), Bologna (LM), Firenze (LM), Genova (LM), Milano (L), Padova (LM), Roma (L, LM), Sassari (L) e Torino (LM), ricordando che diversi esperimenti di espandere la disciplina sono stati esperiti anche in altri atenei, numericamente minori, come Pescara-Chieti (L).\nAnche se i geografi sono storicamente conosciuti come persone che disegnano le carte geografiche, la carta \u00e8 in realt\u00e0 il campo di studio della cartografia, un sottoinsieme della geografia. Studio dei geografi non solo sono i dettagli fisici dell'ambiente, ma anche il suo impatto sulla salute umana, sull'ecologia, sul meteo e sui modelli climatici, sull'economia e sulla cultura.\nSpetta ai geografi fisici di identificare, analizzare e interpretare la distribuzione e la disposizione geomorfologica e delle altre caratteristiche della superficie terrestre. I geografi moderni sono spesso coinvolti nella soluzione dei problemi ambientali.\nMolti geografi moderni sono anche i principali operatori dei sistemi di informazione geografica e la cartografia. Essi sono spesso impiegati in enti statali, provinciali e comunali, nonch\u00e9 nel settore privato.\nParadigmi geografici.\nLa geografia umana contemporanea ha attraversato diverse fasi, cos\u00ec riassumibili:\nMetodi.\nI rapporti spaziali sono la base di questa scienza, che utilizza le carte come strumento chiave. La Cartografia classica si \u00e8 unita alla pi\u00f9 moderna analisi geografica, basata sul Sistema informativo geografico (GIS).\nI geografi usano quattro approcci correlati:\nBranche della geografia.\nGeografia fisica.\nQuesta branca considera la geografia come una scienza della Terra, che fa uso della biologia per comprendere il disegno della flora e della fauna globali, della matematica e della fisica. Si suddivide in:\nGeografia matematica.\nQuesta branca della geografia si occupa di rappresentare e misurare la Terra. La Terra \u00e8 il terzo pianeta in ordine di distanza dal Sole e il pi\u00f9 grande dei pianeti terrestri del sistema solare, sia per massa sia per diametro. Sulla sua superficie, si trova acqua in tutti e tre gli stati (solido, liquido e gassoso) e un'atmosfera composta in prevalenza da azoto e ossigeno che, insieme al campo magnetico che avvolge il pianeta, protegge la Terra dai raggi cosmici e dalle radiazioni solari. Essendo l'unico corpo planetario del sistema solare adatto a sostenere la vita come concepita e conosciuta dagli esseri umani, \u00e8 l'unico luogo nel quale vivono tutte le specie viventi conosciute. e studia il movimento della Terra in relazione agli altri corpi del sistema solare. Si suddivide in:\nGeografia umana.\nQuesta branca, detta anche \"geografia antropica\", include gli aspetti economici, politici e culturali della geografia.\nPrivilegiando la ricerca degli elementi \"soggettivi\", trascendendo, quindi, i dati puramente fisici, sovente si avvale di discipline quali le scienze sociali e la psicologia, o di forme espressive e comunicative come la letteratura e le arti in genere, specie in ambito regionale.\nLa geografia umana esamina come gli individui si adattano ad un determinato quadro ambientale, in quale modo interpretano e vivono i \"luoghi\" nei quali operano e come interagiscono con il territorio.\nAll'interno della geografia umana si possono distinguere alcuni specifici ambiti di ricerca e quali la geografia politica, la geografia economica, la geografia sociale, la geografia urbana.\nGeografia politica.\nLa geografia politica \u00e8 l'ambito disciplinare che si occupa di studiare i differenti esiti, nei diversi luoghi, dei processi politici e di potere, cos\u00ec come i modi in cui quegli stessi processi sono condizionati dai contesti spaziali.\nGeografia economica.\nIn questa materia lo spazio geografico viene studiato in relazione ai fatti economici umani. In questo modo \u00e8 possibile portare alla luce tutte le cause che determinano l'affioramento di un centro urbano in un luogo piuttosto che in un altro, cos\u00ec come \u00e8 possibile studiare i motivi della divisione globale in paesi del nord del mondo (economicamente sviluppati) contrapposti a quelli del Sud del mondo (poveri), e una serie di altre importanti fatti economici legati profondamente allo spazio geografico globale e locale come nel caso della globalizzazione.\nGeografia della innovazione.\nTale branca si occupa del rapporto tra territorio e innovazione, in particolare del rapporto tra determinismo geografico e innovazione.\nI continenti.\nAfrica \u2013 America \u2013 Antartide \u2013 Asia \u2013 Europa \u2013 Oceania"}
{"id": "2024", "revid": "1745361", "url": "https://it.wikipedia.org/wiki?curid=2024", "title": "GNU", "text": "GNU (acronimo ricorsivo di \"GNU's Not Unix\") \u00e8 un sistema operativo Unix-like, ideato nel 1984 da Richard Stallman e promosso dalla Free Software Foundation, allo scopo di ottenere un sistema operativo completo utilizzando esclusivamente software libero: l'obiettivo era rifare un sistema operativo libero ma che non fosse pi\u00f9 quello di prima, che rispondesse alle idee originarie, che avesse le stesse propriet\u00e0 del sistema Unix, ma che fosse allo stesso tempo diverso. \nDato che GNU Hurd, il kernel ufficiale del progetto, non \u00e8 considerato pronto per la distribuzione, GNU viene in genere utilizzato congiuntamente ad altri kernel tra cui Linux, Linux-libre, XNU o quello utilizzato da FreeBSD. La parola GNU si pronuncia /gnu:/ (gh-n\u00f9) e non /\u0272u:/ per non confonderlo con l'omonima specie animale o con l'aggettivo inglese \"new\".\nStoria.\nL'ideatore di GNU \u00e8 Richard Stallman, che cominci\u00f2 la sua carriera al MIT nel 1971, lavorando in un laboratorio di intelligenza artificiale, i cui membri erano gi\u00e0 abituati a scambiare liberamente codice e programmi in un periodo in cui il software, usato in modo molto simile all'attuale software libero (senza per\u00f2 nessuna regola scritta che ne sancisse le modalit\u00e0 d'uso, cio\u00e8 senza nessuna licenza), veniva utilizzato da molte compagnie private e i programmatori non erano quasi mai soggetti ad un accordo di non divulgazione. \nIl laboratorio di intelligenza artificiale usava un sistema operativo a partizione di tempo (timesharing) chiamato Incompatible Timesharing System (ITS) che il gruppo di esperti informatici del laboratorio, chiamati semplicemente \"hacker\", aveva progettato e scritto in linguaggio assembly per il PDP-10, uno dei grossi elaboratori di quel periodo. Il termine \u201chacker\u201d con cui erano conosciuti gli esperti informatici non si riferisce al significato attuale di \u201cpirata\u201d, ma a quello di persone \u201cche amano programmare, e a cui piace essere bravi a farlo\u201d.\nA partire dall'inizio degli anni \u201980 si verificarono alcuni eventi che portarono ad un repentino cambiamento della situazione. In primis, la quasi totalit\u00e0 del software in circolazione era stata sostituita dal software proprietario. Inoltre, la Digital smise di produrre la serie PDP-10 poich\u00e9 la sua architettura non poteva essere aggiornata in modo da permetterle di rimanere al passo con le novit\u00e0 del momento. Questo fece s\u00ec che la maggior parte dei programmi che formavano ITS divennero obsoleti. Infine in quegli anni la comunit\u00e0 originale del laboratorio di Intelligenza Artificiale si dissolse perch\u00e9 molti degli hacker vennero assunti da altre societ\u00e0 quali la Symbolics, nata da una costola del laboratorio stesso. \nLa scelta facile che avrebbe potuto fare Stallman sarebbe stata quella di unirsi al mondo del software proprietario, firmando accordi di non-diffusione e promettendo di non aiutare i suoi compagni hacker. In questo modo avrebbe potuto guadagnare, ma sapeva che al termine della sua carriera si sarebbe voltato a guardare indietro e avrebbe compreso di aver contribuito a rendere il mondo peggiore, impedendo ai programmatori di collaborare tra di loro. Verso la fine del 1983 Richard Stallman lasci\u00f2 il suo lavoro al MIT, pur continuando ad utilizzare le attrezzature del laboratorio, e cominci\u00f2 a sviluppare, nei primi mesi del 1984, un nuovo sistema operativo compatibile con Unix, che permettesse a chiunque di vedere il codice, di modificarlo, di eseguirlo, di condividerlo con gli altri liberamente e di passare facilmente ad esso (da qui appunto l'acronimo ricorsivo \"GNU's Not Unix\"). L'annuncio originale (27 settembre 1983) fu seguito dal rilascio della prima versione del Manifesto GNU. Lo sviluppo del sistema inizi\u00f2 nel 1984. \nNel settembre 1984 Stallman inizi\u00f2 a lavorare su GNU Emacs che cominci\u00f2 ad essere utilizzabile all'inizio del 1985. Si trattava del primo programma sviluppato all'interno del progetto GNU. Per quanto concerne la sua distribuzione, Stallman lo mise sul server ftp anonimo del computer che utilizzava al MIT. Questo non era per\u00f2 sufficiente poich\u00e9 in quel periodo ancora poche persone avevano accesso ad Internet. Cos\u00ec inizi\u00f2 a farsi spedire dagli interessati una busta affrancata contenente un nastro che rimandava al mittente dopo avervi caricato Emacs, per un costo di 150 dollari. Questo fu il primo passo per la creazione di un\u2019impresa di distribuzione di software libero.\nNel 1985, spinti dalla necessit\u00e0 di nuovi finanziamenti, Stallman e soci crearono la Free Software Foundation (Fondazione per il Software Libero), una organizzazione senza fini di lucro per lo sviluppo di software libero.\nLa FSF si prese anche carico della distribuzione dei nastri di Emacs ed in seguito estese l\u2019attivit\u00e0 aggiungendo sul nastro altro software libero, anche non GNU. I dipendenti della Free Software Foundation hanno scritto e curato la manutenzione di diversi pacchetti GNU. Fra questi spiccano la libreria C e la Bash. La libreria C di GNU \u00e8 utilizzata da ogni programma che gira su sistemi GNU/Linux per comunicare con il kernel Linux. Lo sviluppo di questi programmi venne finanziato perch\u00e9 il progetto GNU non riguardava solo strumenti di lavoro o un ambiente di sviluppo: l\u2019obiettivo era un sistema operativo completo, e questi programmi sono stati necessari per raggiungere quell'obiettivo.\nL'obiettivo principale di GNU era essere software libero. Anche se GNU non avesse avuto alcun vantaggio tecnico su Unix, avrebbe avuto sia un vantaggio sociale, permettendo agli utenti di cooperare, sia un vantaggio etico, rispettando la loro libert\u00e0. Nel 1989 quindi Stallman cre\u00f2 la GNU General Public License per il software libero, che vincola gli utenti a ridistribuire un software, e le sue eventuali modifiche, come software libero. Questo non \u00e8 sempre vero e nemmeno scontato, come per il caso \"X Window System\". Sviluppato al MIT, esso venne presto adottato da molte societ\u00e0 informatiche e ridistribuito insieme ai sistemi Unix con lo stesso accordo di non-diffusione, trasformandosi rapidamente da sistema libero a sistema proprietario.\nNel 1992 il Sistema GNU ebbe al suo interno un editor di testi estensibile (Emacs), un compilatore (GCC), con funzioni di ottimizzazione e la maggior parte delle librerie e delle utility di un sistema Unix standard. Era praticamente un sistema completo, ma non era ancora pronto il kernel chiamato GNU Hurd (originariamente battezzato \"Alix\"), il cui sviluppo era cominciato nel 1986, prima sulla base di TRIX (un kernel Unix realizzato al MIT) e successivamente (1988) sulla base di Mach (sviluppato all'Universit\u00e0 Carnegie Mellon).\nSi decise allora di abbinare il software GNU al kernel Linux, un kernel compatibile con Unix sviluppato nel 1991 da Linus Torvalds come software proprietario, ma reso software libero nel 1992, per creare un unico sistema chiamandolo GNU/Linux. \nLo sviluppo di GNU Hurd, software libero creato nel 1990 per sostituire il kernel di Unix, viene ancora oggi portato avanti dal progetto GNU, ma non ha ancora raggiunto una maturit\u00e0 ed una stabilit\u00e0 che ne permetta l'uso in un ambiente di produzione. Il Progetto GNU continua ad usare il termine \"software libero\" per esprimere l'idea che la libert\u00e0 sia importante, non solo la tecnologia.\nDescrizione.\nKernel.\nIl sistema GNU \u00e8 stato abbinato a diversi kernel, tra i quali:"}
{"id": "2025", "revid": "1543377", "url": "https://it.wikipedia.org/wiki?curid=2025", "title": "Guaricano", "text": "Il \"barrio\" del Guaricano \u00e8 un centro abitato situato alla periferia nord della citt\u00e0 di Santo Domingo. \u00c8 zona di recente urbanizzazione, legata all'affluenza nella capitale da tutte le parti del paese. Socialmente, si tratta di una zona molto povera.\nIn tono dispregiativo era conosciuto negli anni ottanta come \"il \"barrio\" della spazzatura\", a causa del deposito dei rifiuti della citt\u00e0 che fino agli inizi degli anni novanta si trovava al suo ingresso. Lo sviluppo urbano ha suggerito agli amministratori di bonificare il deposito e di trasferirlo una decina di chilometri pi\u00f9 a nord, nelle vicinanze di Duquesa.\nCasa.\nL'abitazione media \u00e8 edificata in blocchetti di cemento, senza intonaco, e ha dimensione di 6x12 metri, suddivisi da pareti di compensato in 4 o 5 vani: una \"veranda\" esterna, chiamata localmente \"galer\u00eda\", salotto, cucina, una o due camere da letto. Le pareti interne non raggiungono il tetto, per lasciar circolare meglio l'aria nella stagione calda. La copertura \u00e8 di lamiera ondulata inchiodata su una travatura di legno.\nLe finestre hanno le inferriate per proteggere dai ladri, e al posto del vetro c'\u00e8 una serranda che ricorda le nostre tende alla veneziana, ma \u00e8 fissa e di metallo, e non isola (non ce n'\u00e8 bisogno, la temperatura non scende mai sotto i 18\u00a0\u00b0C). Inoltre esiste sempre un \"bagno\", esterno alla casa, a volte ancora con un buco come latrina, e che serve per fare la \"doccia\" (un dominicano si lava anche 4 o 5 volte al giorno!).\nChi si \u00e8 stabilito da poco ha ancora le pareti di legno, ma si nota uno sforzo grande per migliorare questa condizione: appena possibile si tira su un muro esterno di blocchetti (diventer\u00e0 il muro della casa rinnovata), e chi pu\u00f2 fa il tetto di cemento. Per\u00f2 all'interno lo spazio rimane \"stretto\": spesso si dorme tutti nella stessa camera, i letti attaccati uno all'altro (se ci sono!), gli armadi non esistono e i vestiti sono appesi a bastoni sistemati negli angoli della camera.\nStrade.\nLe strade: le principali sono asfaltate (a parte buchi, solchi e tratti rovinati). Tutte le altre sono in terra, e si trasformano in fango appena piove.\nL'urbanizzazione \u00e8 avvenuta in molti punti con il semplice tracciamento delle strade da parte del comune, ossia facendo un marciapiedi di cemento sotto al quale sono stati posti, in qualche urbanizzazione pi\u00f9 pensata, i grandi tubi della fognatura; ai lati la gente ha costruito la sua casa.\nAltrove \u00e8 stato lo stato, a costruire le case, palazzine a uno o pi\u00f9 piani, destinate in qualche caso ad accogliere famiglie sfrattate da altri quartieri; tipico il quartiere che esisteva dove per il 1992 \u00e8 stato eretto il faro a Colombo: molti suoi abitanti hanno ricevuto una casa in Guaricano.\nScuole.\nLe scuole sono insufficienti. Il primo governo di Leonel Fern\u00e1ndez (1996-2000) ha ripreso a costruire, dopo anni di incuria, un complesso iniziato dal governo precedente, per una capienza di ventiquattro aule. Per l'incompletezza dell'edificio, molti bambini - soprattutto se non sono dichiarati - rimangono tuttavia tuttora esclusi dalla scuola, e passano le giornate giocando nel fango.\nAttualmente \u00e8 fortissima la domanda di un liceo per Guaricano, a cui si sta dando risposta costruendo una scuola professionale; l'opera \u00e8 resa possibile da un finanziamento del BID, \"Banco Interamericano de Desarrollo\" (Banca Interamericana di Sviluppo). A fronte di venticinque classi dell'ottavo della primaria (corrispondente alla terza media italiana), ci sono solo otto classi diurne di prima liceo. Le quattro prime liceo serali sono sconsigliabili e temutissime per il clima di violenza che infesta il \"barrio\" di notte.\nSalute.\nI servizi sociali pi\u00f9 elementari sono carenti: vi sono alcune strutture medico-ambulatoriali, gestite dalla Chiesa cattolica o da chiese evangeliche. Ve ne sono altre private (care), pubbliche (abbastanza inefficienti) e gestite da ONG. Mancano completamente i servizi per anziani e gli asili infantili. Nel 2005 la Chiesa cattolica ha cominciato un servizio di ambulanza.\nSpazzatura.\nLa spazzatura regna ovunque, inquinando l'ambiente e producendo fetori. A volte viene bruciata, ad aumentare la quantit\u00e0 di fumo e di inquinanti che si respirano.\nMatrimonio e famiglia.\n\u00c8 frequente che giovani donne poco pi\u00f9 che adolescenti rimangano incinte, dal fidanzato o da rapporti occasionali. Le gravidanze sono comunque accettate dalla madre e i figli vengono normalmente riconosciuti. Il neonato non pu\u00f2 essere tuttavia riconosciuto al registro civile dal momento che la legge dominicana richiede per la dichiarazione che entrambi i genitori abbiano compiuto i 16 anni di et\u00e0. Parecchi di questi genitori non considerano tuttavia \"necessario\" il riconoscimento civile dei figli o comunque non lo ritengono una cosa urgente. Altre volte partono con l'idea di procedere al riconoscimento non appena arriveranno all'et\u00e0 richiesta dalla legge, se non fosse che a quel punto la coppia pu\u00f2 essere \"cambiata\" e il nuovo padre non intende riconoscere il figlio di un altro. La conseguenza \u00e8 che molti bambini crescono senza tutela giuridica, con tutte le implicazioni del caso.\n\"Juntas de vecinos\", Associazioni di Vicini.\nA livello di partecipazione, la legge prevede che i cittadini si riuniscano in associazioni denominate \"juntas de vecinos\" (associazioni di vicini), che raggruppano le persone che vivono nella stessa urbanizzazione (il Guaricano ne conta una quarantina per circa 100.000 abitanti), che le autorit\u00e0 riconoscono come gli interlocutori naturali per affrontare i problemi dei quartieri, e che fanno da tramite per la segnalazione di bisogni e l'effettuazione di alcuni servizi elementari.\nStesso discorso si pu\u00f2 fare per alcune Organizzazioni non governative presenti sul territorio e che operano per la promozione della donna, per la tutela dell'infanzia, per lo sviluppo della microimprenditoria. Ricevono molte risorse, uno dei principali finanziatori \u00e8 la associazione internazionale di stampo evangelico \"Visi\u00f3n Mundial\" (Visione Mondiale), ma mediamente la gente ha poca fiducia in esse."}
{"id": "2026", "revid": "394", "url": "https://it.wikipedia.org/wiki?curid=2026", "title": "Grunge", "text": "Il grunge (chiamato anche Seattle sound) \u00e8 il termine con cui si designa un genere di rock alternativo, prodotto principalmente nello stato di Washington degli Stati Uniti d'America, in particolare nella citt\u00e0 di Seattle, a partire dalla seconda met\u00e0 degli anni ottanta.\nLa scena di Seattle proprio in quegli anni si rivelava, infatti, una delle pi\u00f9 fertili del panorama mondiale, producendo gruppi che mescolavano influenze eterogenee, principalmente l'hard rock, il punk rock, l'heavy metal, l'hardcore punk, il rock psichedelico e il post-hardcore.\n\u00c8 tuttora oggetto di discussione se il grunge si debba considerare un vero e proprio genere musicale o, piuttosto, un termine di comodo con cui sono stati catalogati gruppi nettamente diversi dal punto di vista musicale e che avevano in comune esclusivamente la provenienza dalla citt\u00e0 di Seattle.\nSe dal punto di vista dell'analisi strettamente musicale risultasse pi\u00f9 convincente questa seconda interpretazione, a favore della prima interpretazione sono da considerare la formazione musicale comune dei gruppi di Seattle, la predisposizione, pi\u00f9 che in altre citt\u00e0, a collaborare fra le diverse band o a formare band ibride con componenti appartenenti a diverse formazioni o addirittura a \"prestarsi\" di volta in volta componenti fra le varie band.\nOrigine del termine.\nIl termine \"grunge\" \u00e8 ritenuto una derivazione dell'aggettivo \"grungy\", nato attorno al 1965 come \"slang\" di \"dirty\" o \"filthy\" (\"sporco\", \"sudicio\"). Mark Arm, cantante di Green River e Mudhoney \u00e8 generalmente considerato il primo ad aver utilizzato questo termine per riferirsi a un genere musicale. Arm fece uso per la prima volta del termine nel 1981, quando scrisse una lettera a nome Mark McLaughlin al magazine di Seattle \"Desperate Times\", definendo il proprio gruppo Mr. Epp come \"puro grunge!\". Clark Humphrey, redattore di \"Desperate Times\", cita questo come il primo momento in cui il termine fu utilizzato per riferirsi a un gruppo di Seattle, asserendo inoltre che Bruce Pavitt della Sub Pop Records contribu\u00ec molto alla diffusione del termine tra il 1987 e il 1988, servendosene varie volte per descrivere la musica dei Green River. Anni dopo Arm dichiar\u00f2: \"Ovviamente, non ho inventato [il termine]. L'ho preso da qualcun altro\". Il termine era gi\u00e0 utilizzato in Australia alla met\u00e0 degli anni ottanta per definire band come King Snake Roost, The Scientists, Salamander Jim, e Beasts of Bourbon\". In realt\u00e0, Arm utilizz\u00f2 il termine grunge con intento descrittivo, e non intendendolo come genere musicale, ma in seguito esso and\u00f2 a definire il sound della scena di Seattle.\nCaratteristiche stilistiche.\nCome accennato nell'introduzione, \u00e8 complicato definire il grunge entro termini esclusivamente musicali, proprio per la mancanza di un'unit\u00e0 stilistica fra i diversi gruppi che, pi\u00f9 o meno propriamente, ne hanno fatto e ne fanno parte. Tuttavia qualche elemento comune effettivamente esiste, soprattutto nella ripresa di sonorit\u00e0 di chiara derivazione hard rock e punk rock. In questo il \"Seattle sound\" crea una spaccatura piuttosto evidente con il rock degli anni ottanta: la quasi completa rinuncia a sintetizzatori e tastiere, cos\u00ec come a qualunque tipo di effettistica \"alla moda\" sulle chitarre, il ritorno a strumentazioni semplici e d'impatto (basso-chitarra-batteria), la riscoperta delle sonorit\u00e0 degli anni sessanta e degli anni settanta, con un completo rifiuto del suono del rock da stadio degli anni ottanta e una sorta di predilezione per i suoni distorti e \"rumorosi\" sono gli elementi che per primi risaltano, anche da un ascolto superficiale.\nAltro elemento catalizzante fra i gruppi grunge si pu\u00f2 trovare nelle finalit\u00e0 di denuncia e l'utilizzo dello strumento musicale come protesta contro l'establishment politico e culturale del momento. Volendo effettuare delle distinzioni tra le principali band, si potrebbe dire che il rock dei Nirvana \u00e8 pi\u00f9 vicino al punk e al noise, mentre le varianti marcatamente \"seattle sound\" dei Pearl Jam sono vicine al rock tradizionale, i Soundgarden sono un mix di heavy metal e punk, invece gli Alice in Chains sono certamente la band pi\u00f9 vicina all'heavy metal.\nI brani sono spesso inizialmente oscuri, ipnotici, fatti di strofe dove la voce appare sofferta, per poi sfociare in rabbiosi ritornelli urlati. La tradizionale forma-canzone \"strofa-ritornello-strofa\" () \u00e8 assunta a schema privilegiato di un genere che punta direttamente al sodo, eliminando troppi fronzoli e tecnicismi. I testi trattano spesso di argomenti come la frustrazione di vivere, la tristezza, la rabbia verso una vita vissuta passivamente, la ribellione. Non \u00e8 disdegnato tuttavia un certo senso di ironia quasi grottesco nell'affrontare queste delicate tematiche.\nTanto che i testi di gruppi come Pearl Jam, Alice in Chains e gli stessi Nirvana sono stati definiti come notevoli prove di poesia contemporanea, elemento che assieme alle voci peculiari della scena di Seattle, concorse alla creazione di quell'effetto magnetico che caratterizz\u00f2 le migliori canzoni del genere.\nCaratteristiche estetiche e culturali.\nLa musica grunge affonda le proprie radici nella societ\u00e0 dell'America nord-occidentale, caratterizzata a met\u00e0 degli anni ottanta da piaghe come la povert\u00e0, la disoccupazione, la droga. In questo senso si considera che il grunge si sia ispirato in parte ideologicamente all'hardcore punk americano degli anni ottanta. La citt\u00e0 di Seattle in particolare risulta essere in quegli anni un centro privilegiato di consumo di eroina: i giovani per sfuggire alla noia e al male di vivere si rifugiano nella musica, dando vita a una scena musicale fortemente localizzata, che venne nel 1989 definita dal giornalista inglese del \"Melody Maker\" Everett True \"la pi\u00f9 eccitante prodotta da una singola citt\u00e0 da almeno 10 anni\".\nI gruppi, come ampiamente descritto da Michael Azerrad nella biografia di Kurt Cobain, formavano una comunit\u00e0 unita di giovani che frequentavano gli stessi locali e si contraddistinguevano per determinate caratteristiche estetiche: i capelli lunghi, i jeans strappati, scarpe da ginnastica Converse spesso vecchie e rovinate, t-shirt sdrucite, maglioni pesanti, spesso monocolore e camicie di flanella a quadri (tipiche dei taglialegna di quei posti, i cosiddetti \"lumberjack\").\nCaratteristiche musicali.\nDal punto di vista musicale \u00e8 molto pi\u00f9 complesso trovare una linea comune fra i diversi esponenti del grunge: dopo il successo commerciale dei Nirvana, infatti, questa parola fu utilizzata in modo abbastanza indiscriminato per catalogare qualunque band con un suono basato sul trio basso-chitarre-batteria.\nAltro elemento comune a pi\u00f9 band grunge \u00e8 l'utilizzo di ritmi inusuali per le loro composizioni (in particolare il ritmo di 7/8). Per questa ragione, si possono, in realt\u00e0, individuare almeno 4 stili nel grunge:\nAltra caratteristica tecnica che accomuna molte band \"grunge,\" \u00e8 l'utilizzo di sequenze di accordi che si muovono tra tonalit\u00e0 diverse, ovvero l'utilizzo di accordi fuori scala o dissonanti che conferiscono alle composizioni un'articolazione armonica maggiore rispetto agli stili alle radici del \"grunge.\"\nStoria, gruppi e album principali.\nLe origini.\nAlla base della nascita del movimento grunge vi \u00e8 l'attivit\u00e0 di una etichetta discografica indipendente, la Sub Pop Records di Jonathan Poneman e Bruce Pavitt, la quale ha il merito di produrre la totalit\u00e0 dei primi dischi successivamente definiti grunge. \u00c8 infatti errore comune parlare di grunge come genere musicale: pi\u00f9 corretto sarebbe invece parlare di un movimento musicale di cui fanno parte band della stessa citt\u00e0, nello stesso periodo, uniti da radici comuni e da commistioni (vedi Mad Season o Temple of the Dog) prive di rivalit\u00e0. Un elevato numero di band di Seattle e dintorni collabor\u00f2 con la Sub Pop: tra queste, le prime furono i Green River e i Melvins. I primi, formatisi nel 1983, rappresentano l'anello di congiunzione con un certo classico hard rock antecedente, mentre i secondi erano di estrazione prevalentemente heavy metal, ispirati come erano dai riffs di Black Sabbath e ispiratori del doom metal e dello stoner rock che anni dopo venne prodotto da band come Kyuss e Fu Manchu. Il cantante dei primi fu inoltre il primo a utilizzare il termine grunge con una connotazione negativa, descrivendo la propria musica come \"pure grunge, pure shit\".\nDallo scioglimento dei Green River nel 1988 nacquero due band: i Mudhoney, in cui trovarono posto il cantante Mark Arm e il chitarrista Steve Turner, i quali proseguirono stilisticamente il genere dei Green River evidenziandone il tratto punk rock, e i Mother Love Bone, dove confluirono il bassista Jeff Ament e l'altro chitarrista Stone Gossard. In quest'ultima formazione milit\u00f2 anche il cantante Andrew Wood (cantante, insieme al fratello Kevin, della ormai disciolta band Malfunkshun), coinquilino di Chris Cornell cantante dei Soundgarden. Wood mor\u00ec per overdose nel 1990, evento che proprio su volont\u00e0 di Cornell diede vita al progetto Temple of the Dog, al quale parteciparono anche Matt Cameron, batterista dei Soundgarden, Jeff Ament e Mike McCready dei Pearl Jam, ed Eddie Vedder con una sola canzone quasi a insinuare un passaggio di testimone con Wood. Proprio la morte di Wood infatti permise al cantante di San Diego Eddie Vedder (all'epoca benzinaio) di entrare a far parte della band che prese inizialmente il nome di Mookie Blaylock, diventando successivamente Pearl Jam.\nNel frattempo, Kurt Cobain lasci\u00f2 i Fecal Matter e costru\u00ec le basi del successo del grunge, formando i Nirvana con il bassista Krist Novoselic, il batterista Chad Channing e il chitarrista Jason Everman, il quale diede per\u00f2 solo un aiuto economico a Kurt Cobain prestandogli $ 600 (mai restituiti), che contraccambi\u00f2 mettendolo in copertina nonostante non avesse partecipato alla produzione dell'album. Proprio grazie a questo contributo, nel 1989 i Nirvana (che precedentemente si erano chiamati in svariati modi) incisero per l'etichetta Sub Pop l'album Bleach, che vedeva alla batteria in alcuni brani il batterista dei Melvins Dale Crover.\nCome Kurt Cobain anche Layne Staley cre\u00f2, insieme a Jerry Cantrell, Mike Starr e Sean Kinney, un gruppo: gli Alice in Chains, che con l'album di debutto \"Facelift\" (1990) vinsero il disco d'oro vendendo un milione di copie solo negli Stati Uniti.\nIl successo commerciale.\nIl successo commerciale planetario del genere grunge \u00e8 da individuare nel 1991, anno della realizzazione per l'etichetta discografica Geffen Records dell'album \"Nevermind\" dei Nirvana. L'album e in particolare il singolo \"Smells Like Teen Spirit\" indicarono al mondo una via nuova di intendere la musica rock. La musica dei Nirvana presentava sicuramente tratti pi\u00f9 melodici dei suoi predecessori. L'album, forte di orecchiabili melodie che strizzavano l'occhio al pop, costruito sulle basi della lezione \"strofa calma-ritornello forte\" dei Pixies, fu un incredibile successo, anche grazie al contributo dell'emittente televisiva MTV.\nSempre nel 1991 vide la luce \"Ten\", il primo album dei Pearl Jam, un altro immenso successo. I Pearl Jam si candidavano in questo modo a esponenti di un differente modo di intendere la musica grunge, con riferimenti espliciti al rock tradizionale, meno nichilista dell'ottica dei Nirvana e a tratti pi\u00f9 intimista, non disdegnando per\u00f2 puntate stilisticamente rabbiose e decise. Nel 1992 usc\u00ec \"Dirt\" degli Alice in Chains del cantante Layne Staley e del chitarrista Jerry Cantrell, successore di Facelift del 1990, il quale mostr\u00f2 al mondo il lato pi\u00f9 cupo, oscuro e depresso della musica grunge, in questo caso intesa nella sua accezione pi\u00f9 metal.\nLe major discografiche, avendo compreso le reali potenzialit\u00e0 dei gruppi in termini di vendite e riscontro economico, . In questo periodo nacquero dunque in tutto il mondo band che suonavano grunge rock; a salire in corsa sul carro dei vincitori: in Australia i teenager Silverchair, che esordirono con l'album \"Frogstomp\", mentre nel Regno Unito i Bush di Gavin Rossdale. Il grunge divenne parte della cultura rock planetaria: nel 1992 usc\u00ec il film \"Singles\" con il contributo musicale di molte band grunge.\nGrunge contro hair metal.\nDurante tutti gli anni ottanta, uno dei generi principali a dominare le classifiche di vendita negli States e non, fu indubbiamente l'heavy metal. Tra tutti i suoi sottogeneri, si pu\u00f2 riconoscere come il predominante e il pi\u00f9 popolare in termini di vendite fu l'hair metal, i quali pi\u00f9 rappresentativi furono gruppi come Van Halen, Poison, M\u00f6tley Cr\u00fce, Bon Jovi, Guns N' Roses, Europe, Def Leppard, Faster Pussycat, L.A. Guns, Dokken, Winger e Ratt.\nSicuramente l'evento principale che provoc\u00f2 il declino dell'hair metal fu il sorgere del grunge.\nProprio con il sorgere del grunge che da l\u00ec a poco sarebbe divenuto il genere di maggior successo, molte band hair metal si accorsero che le loro etichette discografiche non offrivano pi\u00f9 supporto. Molte major anzi cominciarono a interessarsi alle band grunge, sciogliendo i contratti proprio con la maggior parte dei gruppi hair metal (esempio eclatante proprio quello della Geffen nei confronti dei Nirvana). Un articolo sul Q Magazine una volta scrisse ai suoi lettori che \"il successo pi\u00f9 grande di Kurt Cobain fu quello di aver distrutto l'hair metal\".\nMolte band grunge o alternative rock, che avevano fatto strada professando atteggiamenti anti conformisti, firmarono contratti con le pi\u00f9 grandi case discografiche mentre al contrario, molte band hair metal, ormai considerate \"fuori moda\" e snobbate da fan critici e major discografiche, si ritrovarono costrette a firmare con piccole etichette indipendenti. Il fenomeno grunge infatti provoc\u00f2 lo scioglimento e il declino di molte band della corrente. Altri gruppi, come Poison, M\u00f6tley Cr\u00fce, L.A. Guns o Warrant, paradossalmente decisero di introdurre proprio sonorit\u00e0 affini al grunge e all'alternative rock per non sprofondare ed evitare di venire scaricati dalle loro etichette, anche per poter mantenere alto il numero di copie vendute, ma risultando spesso un buco nell'acqua.\nSi pu\u00f2 riconoscere come le due correnti portassero avanti filosofie completamente opposte. L'hair metal trattava di bella vita, party, macchine veloci, amore, donne, sesso, divertimento, gioia di vivere, mentre il grunge sosteneva temi come depressione, solitudine, sofferenza, rabbia, frustrazione di vivere, tristezza, ribellione. L'hair metal, presentava caratteristiche tipiche dell'heavy metal come la tecnica strumentale notevolmente sviluppata, i frequenti virtuosismi, assoli di batteria, voci alte e acute ecc, al contrario i grunge musicalmente si basava su riff semplici e scarsa tecnica strumentale, nonch\u00e9 sonorit\u00e0 raramente melodiche, ma anzi pi\u00f9 caotiche, moderne e distanti dalle radici del rock &amp; roll.\nUn altro caso di rivalit\u00e0 tra le due correnti fu l'incontro tra Axl Rose dei Guns N'Roses e Kurt Cobain.\nInfatti durante gli MTV Video Music Awards del 1992 Rose venne alle mani con Cobain. Axl Rose era un grandissimo fan dei Nirvana e chiese a Cobain di aprire, con la sua band, i concerti dei Guns N' Roses in un tour congiunto, Kurt (per tutta risposta) schern\u00ec Axl con la stampa.\nDopo aver declinato l'offerta, Cobain inizi\u00f2 a parlare male dei Guns N' Roses e di Rose a diversi media, sostenendo che erano \"patetici e senza talento\" (ironicamente, entrambe le band erano sotto contratto con la Geffen).\nRose di risposta sfid\u00f2 Cobain a una lotta durante gli stessi MTV Video Music Awards del 1992 dopo che la moglie di Cobain Courtney Love, aveva chiesto scherzosamente a Rose se voleva essere il padrino della loro figlia Frances Bean.\nDiversi gruppi hair metal attribuirono a Kurt Cobain la colpa del declino del loro genere, ad esempio band come Tuff, hanno pubblicato recentemente il disco \"The History of Tuff\", dove nel brano d'apertura \"\"American Hair Band\" hanno condannato Cobain e il grunge, elogiando gli anni ottanta e le \"hair metal band\".\nIl declino di popolarit\u00e0.\nLa popolarit\u00e0 del grunge fu relativamente breve e venne bruscamente interrotta dall'ascesa di band pi\u00f9 \"radio-friendly\" che decretarono la fine di tutte quelle caratteristiche anche culturali che diedero vita al grunge. Nacque dunque un nuovo genere, il post-grunge. I fan della prima ora del grunge, immediatamente rifiutarono queste nuove band come Candlebox, Creed, etichettandole come band vendute o costruite a tavolino dalle major discografiche. Nonostante questo, in molti casi queste band ottennero ottimi riscontri di vendite.\nPer molti fan del grunge la fine del genere coincide con determinati eventi cardine: il suicidio di Cobain nel 1994, lo scioglimento dei pionieri Soundgarden nel 1997. L'abuso di eroina resta comunque uno dei fattori principali di distruzione di molti protagonisti di molti gruppi grunge: Kurt Cobain dei Nirvana, e nel 2002 Layne Staley degli Alice in Chains.\n\u00c8 indubbio comunque che componenti grunge non siano estinte con il movimento stesso. Chi ha abbandonato la nave di un genere considerato finito ha in realt\u00e0 proseguito in molteplici e valide direzioni. Se il grunge ha pochi rivali per prolificit\u00e0, di sicuro detiene il primato per contaminazioni.\nCos\u00ec come Courtney Love delle Hole prima di sposare Kurt Cobain ha una relazione con Billy Corgan degli Smashing Pumpkins, proprio nei Pumpkins militano il chitarrista James Iha e di passaggio dalle Hole la bassista Melissa Auf der Maur, poi negli A Perfect Circle, Iha in sostituzione di Troy van Leeuwen gi\u00e0 chitarrista dei Queens of the Stone Age, band in cui collaborano Dave Grohl e Mark Lanegan. Quest'ultimo si vede inoltre cofondatore dei Gutter Twins insieme a Greg Dulli degli Afghan Whigs. Durante il tour con i Velvet Revolver gli Alice in Chains hanno dichiarato di essere al lavoro su un nuovo album, guidati stavolta da William DuVall, cantante dei ll, in sostituzione del defunto Layne Staley."}
{"id": "2027", "revid": "1272592", "url": "https://it.wikipedia.org/wiki?curid=2027", "title": "Gran Bretagna", "text": "La Gran Bretagna ( o pi\u00f9 familiarmente \"Britain\"; in scots \"Great Breetain\"; in gaelico scozzese \"Breatainn Mh\u00f3r\"; ; in cornico \"Breten Veur\"; in italiano, anticamente, \"Albione\") \u00e8 un'isola europea dell'oceano Atlantico situata a nordovest dell'Europa continentale.\nSi sviluppa per circa in direzione nord-sud e presenta un'estensione massima di circa in direzione est-ovest; la sua distanza minima dal continente, da cui \u00e8 separata dal canale della Manica, \u00e8 di presso lo stretto di Dover, che divide l'isola dalla Francia.\nCon una superficie di \u00e8 l'isola pi\u00f9 grande d'Europa e la nona pi\u00f9 estesa del mondo, nonch\u00e9 la maggiore dell'arcipelago britannico che comprende, oltre all'isola d'Irlanda, la seconda pi\u00f9 estesa del gruppo, anche l'isola di Man e altre isole e arcipelaghi minori. Amministrativamente l'isola di Gran Bretagna appartiene al Regno Unito e il suo territorio \u00e8 diviso tra tre delle sue quattro nazioni costitutive: la Scozia nella parte settentrionale, l'Inghilterra in quella centromeridionale e il Galles, che si affaccia sul mare d'Irlanda, in quella centro-occidentale.\nDal punto di vista puramente geografico il termine \"Gran Bretagna\" designa sia l'isola principale sia quelle che la circondano (quali le isole Anglesey e Wight, e le isole Ebridi, le Orcadi e le Shetland). Dal punto di vista politico, il termine \u00e8 a volte usato (impropriamente) con riferimento a tutto il Regno Unito (formato per\u00f2 anche dall'Irlanda del Nord, regione nord-orientale dell'isola d'Irlanda); ed \u00e8 usato specialmente, in ambito sportivo, per indicare le rappresentative e le squadre del Regno Unito.\nOrigini e nomenclatura.\nNei secoli la Gran Bretagna si \u00e8 evoluta politicamente da diversi stati indipendenti (Inghilterra, Scozia e Galles), passando attraverso due regni con un singolo monarca (Inghilterra e Scozia), un singolo Regno di Gran Bretagna, fino alla situazione attuale, a partire dal 1801, nel quale la Gran Bretagna assieme all'Irlanda del Nord compone il Regno Unito, cui viene spesso erroneamente riferito il nome \"Gran Bretagna\" o semplicemente \"Inghilterra\".\nDue regni per una monarchia.\nIl termine Gran Bretagna venne inizialmente usato in modo diffuso durante il regno di re Giacomo VI di Scozia, I d'Inghilterra per descrivere l'isola sulla quale coesistevano due regni governati dallo stesso monarca. Anche se Inghilterra e Scozia rimanevano legalmente in esistenza come due Stati separati con i rispettivi parlamenti, collettivamente venivano indicati come Gran Bretagna.\nNel 1707, un Atto di Unione un\u00ec assieme i due Stati. L'Atto usava due differenti termini per descrivere il nuovo Stato insulare, un \"Regno unito\" e il \"Regno di Gran Bretagna\". Il primo termine viene generalmente, anche se non universalmente, visto come una descrizione dell'unione piuttosto che come il suo nome. Molti libri di testo descrivono il regno di tutta l'isola, che esistette tra il 1707 e il 1800 come il \"Regno di Gran Bretagna\".\nNel 1801, sotto il nuovo Atto di unione questo regno si fuse con il Regno d'Irlanda, sul quale il monarca di Gran Bretagna aveva regnato. Il nuovo regno veniva chiamato, in maniera non ambigua, Regno Unito di Gran Bretagna e Irlanda. Nel 1922, ventisei delle trentadue contee irlandesi si separarono per formare lo Stato Libero d'Irlanda. Il regno cos\u00ec troncato \u00e8 ora conosciuto come Regno Unito di Gran Bretagna e Irlanda del Nord, che ora include anche un numero di territori d'Oltremare.\nSpesso i termini si riferiscono all'intero Regno Unito o ai suoi predecessori, o a istituzioni ad esso associate, e non solo alla Gran Bretagna. Ad esempio, i monarchi del Regno Unito sono spesso chiamati \"monarchi britannici\", il Primo ministro del Regno Unito diventa il \"Primo ministro britannico\". Tale uso \u00e8 generalmente ritenuto corretto. Comunque il termine \"inglese\" per britannico, come in \"Regina d'Inghilterra\" \u00e8 chiaramente sbagliato; l'Inghilterra, nel senso di uno Stato separato, non esiste dal 1707.\nIl termine isole del Nord Atlantico o IONA \u00e8 stato usato recentemente per le Isole britanniche. Venne coniato come termine neutrale da usare nel tentativo di trovare l'accordo su Isole britanniche.\nPerch\u00e9 la \"Gran\" \"Bretagna\" invece che Britannia?\nIn realt\u00e0 esistono due Bretagne: l'isola di Gran Bretagna, nell'arcipelago britannico, e la regione/penisola di Bretagna in Francia. Gli antichi Romani nominarono come Britannia l'isola, mentre quella regione della Gallia era da loro conosciuta come Armorica. In Francia sono conosciute come la \"Grande-Bretagne\" e \"Bretagne\", in inglese come \"Great Britain\" e \"Brittany\", dove \"great\" significa appunto \"grande\", mentre la y finale di \"Brittany\" va intesa come diminutivo e significa \"piccolo\". Questa doppia e contraddittoria nomenclatura si deve al Medioevo.\nIl primo motivo fu dovuto alle invasioni dell'Isola di Britannia da parte degli Anglo-Sassoni, nel V secolo, che provoc\u00f2 la fuga di numerosi Britanni oltre la Manica, e che in larga parte si rifugiarono nella regione attuale, appunto di Bretagna, affine a loro dal punto di vista etnico e che per loro divenne la \"Piccola Britannia\". Altra causa storica medievale si fa inoltre risalire a quando i sovrani d'Inghilterra, tra il X e il XV secolo, possedettero vaste zone territoriali in Francia (la Bretagna appunto, ma anche Normandia, Aquitania, Angi\u00f2 ecc.). Dopo la guerra dei cent'anni, i due Paesi si scissero definitivamente, ma la Corona inglese continu\u00f2 a rivendicare dei diritti su quella francese.\nGran Bretagna e Regno Unito.\nGran Bretagna \u00e8 semplicemente il nome dell\u2019isola, con una valenza esclusivamente geografica. \u00c8 anche l\u2019isola pi\u00f9 grande di tutto l\u2019arcipelago britannico.\nRegno Unito, invece, \u00e8 la denominazione politica del Regno ed \u00e8 formato da 4 nazioni (home nations); Inghilterra (con capitale Londra), Scozia (con capitale Edimburgo), Galles (con capitale Cardiff) ed Irlanda del Nord (con capitale Belfast)."}
{"id": "2028", "revid": "339392", "url": "https://it.wikipedia.org/wiki?curid=2028", "title": "Caio Giulio Cesare", "text": ""}
{"id": "2029", "revid": "228587", "url": "https://it.wikipedia.org/wiki?curid=2029", "title": "Giulio Cesare (disambigua)", "text": ""}
{"id": "2031", "revid": "599013", "url": "https://it.wikipedia.org/wiki?curid=2031", "title": "Gpl", "text": ""}
{"id": "2032", "revid": "124480675", "url": "https://it.wikipedia.org/wiki?curid=2032", "title": "Garante per la protezione dei dati personali", "text": "Il Garante per la Protezione dei Dati Personali (GPDP), noto anche come Garante della privacy, \u00e8 un'autorit\u00e0 amministrativa indipendente italiana istituita dalla legge 31 dicembre 1996, n. 675, per assicurare la tutela dei diritti e delle libert\u00e0 fondamentali e il rispetto della dignit\u00e0 nel trattamento dei dati personali.\nDal 2020 l'autorit\u00e0 \u00e8 presieduta da Pasquale Stanzione.\nComposizione.\nAi sensi del Codice per la protezione dei dati personali \u00e8 costituita da quattro membri, eletti dai due rami del Parlamento della Repubblica Italiana, che ne individuano due ciascuno.\nLe candidature possono essere avanzate da persone che assicurino indipendenza e che risultino di comprovata esperienza nel settore della protezione dei dati personali, con particolare riferimento alle discipline giuridiche o dell'informatica e devono pervenire almeno trenta giorni prima della nomina e i curricula devono essere pubblicati negli stessi siti internet. \nI membri a loro volta eleggono uno di loro come presidente, il voto del quale prevale in caso di parit\u00e0.\nAll'atto dell'istituzione il mandato dei componenti durava quattro anni e poteva essere rinnovato; dal 2005 la durata per i mandati successivi \u00e8 fissata in sette anni e il mandato non pu\u00f2 essere rinnovato.\nIl codice etico.\nIl codice etico adottato dal Garante definisce l'insieme dei principi di condotta morale e i criteri fondamentali affinch\u00e9 i dipendenti che operano presso l'\"Ufficio del Garante\" operino con imparzialit\u00e0 e trasparenza nell'attivit\u00e0 amministrativa, nonch\u00e9 mantengano il rispetto degli obblighi di riservatezza. A ogni dipendente \u00e8 proibito fare uso delle informazioni non disponibili al pubblico per realizzare interessi privati e rilasciare informazioni relative ad atti e provvedimenti prima della loro comunicazione alle parti.\nInoltre il dipendente deve provvedere a non trovarsi in una posizione che generi alcun tipo di conflitto di interesse ed \u00e8 tenuto a mantenere rapporti con la stampa e con i fornitori di informazione ispirandosi al criterio della parit\u00e0 di trattamento per ci\u00f2 che riguarda la tempestivit\u00e0 della diffusione delle notizie. ll codice entr\u00f2 in vigore il 1\u00ba luglio 1998 e pu\u00f2 essere aggiornato in qualsiasi momento sulla base dell'esperienza.\nCompiti e funzioni.\nTra i diversi compiti del \"Garante\" (art. 154 D.Lgs. n. 196/2003) rientrano quelli di:\nI poteri.\nPotere autorizzatorio.\nNell'art. 26, comma 1 del decreto legislativo n. 196 del 30 giugno 2003 si evince che \"I dati sensibili possono essere oggetto di trattamento solo con il consenso scritto dell'interessato e previa autorizzazione del Garante, nell'osservanza dei presupposti e dei limiti stabiliti dal presente codice, nonch\u00e9 dalla legge e dai regolamenti.\"\nNel comma 4 sempre dell'art 26 viene spiegato quando i dati sensibili possono essere trattati senza consenso, ma previa autorizzazione del garante, se vengono raccolti:\nNell'art. 37, comma 1 si definiscono i casi in cui il titolare del trattamento dati debba notificare al Garante, se il trattamento riguarda:\nNell'art. 39 ci sono gli obblighi di comunicazione al garante che riguardano il trasferimento di dati personali tra enti pubblici e il trattamento di dati personali che riguardino lo stato di salute.\nAll'art. 154, comma 5 viene definito il tempo utile di risposta del garante alle richieste di autorizzazioni, \"fatti salvi i termini pi\u00f9 brevi previsti per legge, il parere del Garante \u00e8 reso nei casi previsti nel termine di quarantacinque giorni dal ricevimento della richiesta. Decorso il termine, l'amministrazione pu\u00f2 procedere indipendentemente dall'acquisizione del parere\"\".\nPotere sanzionatorio.\nLe sanzioni applicabili dal Garante si attuano sia all'ambito amministrativo sia a quello penale.\nSanzioni amministrative:\nIlleciti penali:\nCronotassi dei presidenti.\nI presidenti del Collegio sono stati"}
{"id": "2035", "revid": "399", "url": "https://it.wikipedia.org/wiki?curid=2035", "title": "Geometria", "text": "La geometria ( e questo , composto dal prefisso \"geo\" che rimanda alla parola \"\u03b3\u03ae\" = \"terra\" e \"\u03bc\u03b5\u03c4\u03c1\u03af\u03b1\", \"metria\" = \"misura\", tradotto quindi letteralmente come \"misurazione della terra\") \u00e8 quella parte della scienza matematica che si occupa delle forme nel piano e nello spazio e delle loro mutue relazioni.\nStoria.\nLa nascita della Geometria si fa risalire all'epoca degli antichi egizi. Erodoto racconta che a causa dei fenomeni di erosione e di deposito dovuti alle piene del Nilo, l'estensione delle propriet\u00e0 terriere egiziane variavano ogni anno e dovevano quindi essere ricalcolate a fini fiscali. Nacque cos\u00ec il bisogno di inventare tecniche di \"misura della terra\" (\"geometria\" nel significato originario del termine).\nLo sviluppo della Geometria pratica \u00e8 molto antico, per le numerose applicazioni che consente e per le quali \u00e8 stata sviluppata, e in epoche remote fu a volte riservata a una categoria di sapienti con attribuzioni sacerdotali. Presso l'Antica Grecia, , si diffuse massicciamente l'uso della riga e del compasso (sebbene pare che questi strumenti fossero gi\u00e0 stati inventati altrove) e, soprattutto, nacque l'idea nuova di usare tecniche dimostrative. La geometria greca serv\u00ec da base per lo sviluppo della geografia, dell'astronomia, dell'ottica, della meccanica e di altre scienze, nonch\u00e9 di varie tecniche, come quelle per la navigazione. \nNella civilt\u00e0 greca, oltre alla geometria euclidea che si studia ancora a scuola, e alla teoria delle coniche, nacquero anche la geometria sferica e la trigonometria (piana e sferica).\nGeometria euclidea.\nLa geometria coincide fino all'inizio del XIX secolo con la geometria euclidea. Questa definisce come concetti primitivi il punto, la retta e il piano, e assume la veridicit\u00e0 di alcuni assiomi, gli assiomi di Euclide. Da questi assiomi vengono quindi dedotti dei teoremi anche complessi, come il teorema di Pitagora ed i teoremi della geometria proiettiva.\nLa scelta dei concetti primitivi e degli assiomi \u00e8 motivata dal desiderio di rappresentare la realt\u00e0, e in particolare gli oggetti nello spazio tridimensionale in cui viviamo. Concetti primitivi come la retta ed il piano vengono descritti informalmente come \"fili e fogli di carta senza spessore\", e d'altro canto molti oggetti della vita reale vengono idealizzati tramite enti geometrici come il triangolo o la piramide. In questo modo, i teoremi forniscono fin dall'antichit\u00e0 degli strumenti utili per le discipline che riguardano lo spazio in cui viviamo: meccanica, architettura, geografia, navigazione, astronomia.\nGeometria piana.\nLa geometria piana si occupa delle figure geometriche nel piano. A partire dal concetto primitivo di retta, vengono costruiti i segmenti, e quindi i poligoni come il triangolo, il quadrato, il pentagono, l'esagono, ecc.\nLe quantit\u00e0 numeriche importanti nella geometria piana sono la lunghezza, l'angolo e l'area. Ogni segmento ha una lunghezza, e due segmenti che si incontrano in un estremo formano un angolo. Ogni poligono ha un'area. Molti teoremi della geometria piana mettono in relazione le lunghezze, angoli e aree presenti in alcune figure geometriche. Ad esempio, la somma degli angoli interni di un triangolo risulta essere un angolo piatto, e l'area di un rettangolo si esprime come prodotto delle lunghezze dei segmenti di \"base\" e \"altezza\". La trigonometria studia le relazioni fra gli angoli e le lunghezze.\nGeometria solida.\nLa geometria solida (o stereometria) studia le costruzioni geometriche nello spazio. Con segmenti e poligoni si costruiscono i poliedri, come il tetraedro, il cubo e la piramide.\nI poliedri hanno vertici, spigoli e facce. Ogni spigolo ha una lunghezza, ed ogni faccia ha un'area. In pi\u00f9, il poliedro ha un volume. Si parla inoltre di angoli diedrali per esprimere l'angolo formato da due facce adiacenti in uno spigolo. Molti teoremi mettono in relazione queste quantit\u00e0: ad esempio il volume della piramide pu\u00f2 essere espresso tramite l'area della figura di base e la lunghezza dell'altezza.\nFigure curve.\nLa geometria euclidea considera anche alcune figure curve. Le figure \"base\" sono la circonferenza nel piano e la sfera nello spazio, definite come luogo dei punti equidistanti da un punto fissato. Partendo da queste figure, ne vengono definite altre come il cono. A queste figure vengono associate grandezze analoghe ai poliedri: si parla quindi di lunghezza della circonferenza, di area del cerchio e di volume della sfera.\nL'intersezione nello spazio di un cono con un piano forma una nuova figura curvilinea: a seconda dell'inclinazione del piano, questa \u00e8 una ellisse, una parabola, un'iperbole o una circonferenza. Queste sezioni coniche sono le curve pi\u00f9 semplici realizzabili nel piano. Ruotando una figura intorno ad una retta, si ottengono altre figure curve. Ad esempio, ruotando un'ellisse o una parabola si ottengono l'ellissoide ed il paraboloide. Anche in questo caso, il volume dell'oggetto pu\u00f2 essere messo in relazione con altre quantit\u00e0. La geometria euclidea non fornisce per\u00f2 sufficienti strumenti per dare una corretta definizione di lunghezza e area per molte figure curve.\nGeometria cartesiana.\nLa geometria cartesiana (o analitica) ingloba le figure ed i teoremi della geometria euclidea, introducendone di nuovi grazie a due altre importanti discipline della matematica: l'algebra e l'analisi. Lo spazio (ed il piano) sono rappresentati con delle coordinate cartesiane. In questo modo ogni figura geometrica \u00e8 descrivibile tramite una o pi\u00f9 equazioni (o disequazioni).\nRette e piani sono oggetti risultanti da equazioni di primo grado, mentre le coniche sono definite tramite equazioni di secondo grado. Equazioni polinomiali di grado superiore definiscono nuovi oggetti curvi. Il calcolo infinitesimale permette di estendere con precisione i concetti di lunghezza e area a queste nuove figure. L'integrale \u00e8 un utile strumento analitico per determinare queste quantit\u00e0. Si parla in generale quindi di curve e superfici nel piano e nello spazio.\nSpazi vettoriali.\nRetta (passante per l'origine), piano (contenente l'origine) e spazio sono esempi di spazi vettoriali di dimensione rispettivamente 1, 2 e 3: infatti ogni punto \u00e8 esprimile rispettivamente con 1, 2 o 3 coordinate. La geometria cartesiana \u00e8 facilmente estendibile alle dimensioni superiori: in questo modo si definiscono spazi di dimensione 4 e oltre, come insiemi di punti aventi 4 o pi\u00f9 coordinate.\nGrazie all'algebra lineare, lo studio delle rette e dei piani nello spazio pu\u00f2 essere esteso allo studio dei sottospazi di uno spazio vettoriale, di dimensione arbitraria. Lo studio di questi oggetti \u00e8 strettamente collegato a quello dei sistemi lineari e delle loro soluzioni. In dimensione pi\u00f9 alta, alcuni risultati possono contrastare con l'intuizione geometrica tridimensionale a cui siamo abituati. Ad esempio, in uno spazio di dimensione 4, due piani possono intersecarsi in un punto solo.\nGeometria affine.\nIn uno spazio vettoriale l'origine (cio\u00e8 il punto da cui partono gli assi, di coordinate tutte nulle) gioca un ruolo fondamentale: per poter usare in modo efficace l'algebra lineare, si considerano infatti solo sottospazi passanti per l'origine. In questo modo si ottengono delle relazioni eleganti fra i sottospazi, come la formula di Grassmann.\nNella geometria affine il ruolo predominante dell'origine \u00e8 abbandonato. I sottospazi non sono vincolati, e possono quindi essere paralleli: questo crea una quantit\u00e0 considerevole di casistiche in pi\u00f9. In particolare, la formula di Grassmann non \u00e8 pi\u00f9 valida. Lo spazio affine \u00e8 considerato (fino alla scoperta della relativit\u00e0 ristretta) come lo strumento migliore per creare modelli dell'universo, con 3 dimensioni spaziali ed eventualmente 1 dimensione temporale, senza \"origini\" o punti privilegiati.\nGeometria algebrica.\nDal XIX secolo in poi l'algebra diventa uno strumento preponderante per lo studio della geometria. Nel tentativo di \"abbellire\" il quadro, e di ricondurre molte propriet\u00e0 e teoremi ad un numero sempre minore di propriet\u00e0 fondamentali, la geometria analitica viene progressivamente inglobata in un concetto pi\u00f9 ampio di geometria: si aggiungono i \"punti all'infinito\" (creando cos\u00ec la geometria proiettiva), e si fanno variare le coordinate di un punto non solo nei numeri reali, ma anche in quelli complessi.\nGeometria proiettiva.\nLa geometria proiettiva nasce come strumento legato al disegno in prospettiva, e viene formalizzata nel XIX secolo come un arricchimento della geometria cartesiana. La geometria proiettiva include i \"punti all'infinito\" ed elimina quindi alcune casistiche considerate fastidiose, come la presenza di rette parallele.\nIn questa geometria molte situazioni si semplificano: due piani distinti si intersecano sempre in una retta, e oggetti differenti della geometria analitica (come le coniche ellisse, parabola e iperbole) risultano essere equivalenti in questo nuovo contesto. La geometria proiettiva \u00e8 anche un esempio di compattificazione: similmente a quanto accade con la proiezione stereografica, aggiungendo i punti all'infinito lo spazio diventa compatto, cio\u00e8 \"limitato\", \"finito\".\nVariet\u00e0 algebriche.\nLa geometria algebrica verte essenzialmente sullo studio dei polinomi e delle loro radici: gli oggetti che tratta, chiamati variet\u00e0 algebriche, sono gli insiemi dello spazio proiettivo, affine o euclideo definiti come luoghi di zeri di polinomi.\nNel XX secolo il concetto di variet\u00e0 algebrica assume un'importanza sempre maggiore. Rette, piani, coniche, ellissoidi, sono tutti esempi di variet\u00e0 algebriche. Lo studio di questi oggetti raggiunge risultati impressionanti quando le coordinate dello spazio vengono fatte variare nel campo dei numeri complessi: in questo caso, grazie al teorema fondamentale dell'algebra, un polinomio ha sempre delle radici.\nQuesto fatto algebrico di grande importanza (esprimibile dicendo che i numeri complessi formano un campo algebricamente chiuso) ha come conseguenza la validit\u00e0 di alcuni teoremi potenti di carattere molto generale. Ad esempio, il teorema di B\u00e9zout asserisce che due curve di grado formula_1 e formula_2 nel piano che non hanno componenti in comune si intersecano \"sempre\" in formula_3 punti, contanti con un'opportuna molteplicit\u00e0. Questo risultato necessita che il \"piano\" sia proiettivo e complesso. In particolare, \u00e8 certamente falso nell'ambito classico della geometria analitica: due circonferenze non devono intersecarsi necessariamente in 4 punti, possono anche essere disgiunte.\nLo studio della geometria nello spazio proiettivo complesso aiuta anche a capire la geometria analitica classica. Le curve nel piano cartesiano reale possono ad esempio essere viste come \"sezioni\" di oggetti pi\u00f9 grandi, contenuti nel piano proiettivo complesso, ed i teoremi generali validi in questo \"mondo pi\u00f9 vasto e perfetto\" si riflettono nel piano cartesiano, pur in modo meno elegante. Come lo studio della geometria affine fa largo uso dell'algebra lineare, quello delle variet\u00e0 algebriche attinge a piene mani dall'algebra commutativa.\nGeometria differenziale.\nLa geometria differenziale \u00e8 lo studio di oggetti geometrici tramite l'analisi. Gli oggetti geometrici non sono necessariamente definiti da polinomi (come nella geometria algebrica), ma sono ad esempio curve e superfici, cio\u00e8 oggetti che, visti localmente con una lente di ingrandimento, sembrano quasi rettilinei o piatti. Oggetti cio\u00e8 \"senza spessore\", e magari un po' curvi. Come la superficie terrestre, che all'uomo sembra piatta, bench\u00e9 non lo sia.\nQuesto concetto di \"spazio curvo\" \u00e8 espresso tramite la nozione di variet\u00e0 differenziabile. La sua definizione non necessita neppure di \"vivere\" in uno spazio ambiente, ed \u00e8 quindi usata ad esempio nella relativit\u00e0 generale per descrivere intrinsecamente la forma dell'universo. Una variet\u00e0 pu\u00f2 essere dotata di una propriet\u00e0 fondamentale, la curvatura, che viene misurata tramite oggetti matematici molto complessi, come il tensore di Riemann. Nel caso in cui lo spazio sia una curva o una superficie, questi oggetti matematici risultano pi\u00f9 semplici: si parla ad esempio di curvatura gaussiana per le superfici.\nSu una variet\u00e0 dotata di curvatura, detta variet\u00e0 riemanniana, sono definite una distanza fra punti, e le geodetiche: queste sono curve che modellizzano i percorsi localmente pi\u00f9 brevi, come le rette nel piano, o i meridiani sulla superficie terrestre.\nGeometrie non euclidee.\nCon la geometria differenziale \u00e8 possibile costruire un \"piano\" in cui valgono tutti i postulati di Euclide, tranne il quinto, quello \"delle parallele\". Questo postulato ha avuto un'importanza storica fondamentale, perch\u00e9 ci sono voluti 2000 anni per dimostrare la sua effettiva indipendenza dai precedenti. Asserisce che, fissati una retta formula_4 ed un punto formula_5 non contenuto in formula_4, esiste un'unica retta formula_7 parallela a formula_4 e passante per formula_5.\nUna geometria non euclidea \u00e8 una geometria in cui valgono tutti gli assiomi di Euclide, tranne quello delle parallele. La sfera, con le geodetiche che giocano il ruolo delle rette, fornisce un esempio semplice di geometria non euclidea: due geodetiche si intersecano \"sempre\" in due punti antipodali, e quindi non ci sono rette parallele. Un tale esempio di geometria \u00e8 detta ellittica. Esistono anche esempi opposti, in cui ci sono \"cos\u00ec tante\" rette parallele, che le rette formula_7 parallele a formula_4 e passanti per formula_5 sono infinite (e non una). Questo tipo di geometria \u00e8 detta iperbolica, ed \u00e8 pi\u00f9 difficile da descrivere concretamente.\nTopologia.\nLa topologia \u00e8 infine lo studio delle forme, e di tutte quelle propriet\u00e0 degli enti geometrici che non cambiano quando questi vengono deformati in modo continuo, senza strappi. La topologia studia tutti gli oggetti geometrici (definiti in modo algebrico, differenziale, o quant'altro) guardando solo la loro forma. Distingue ad esempio la sfera dal toro, perch\u00e9 quest'ultimo ha \"un buco in mezzo\". Studia le propriet\u00e0 di connessione (spazi \"fatti di un pezzo solo\") e di compattezza (spazi \"limitati\"), e le funzioni continue fra questi.\nLe forme degli oggetti vengono codificate tramite oggetti algebrici, come il gruppo fondamentale: un gruppo che codifica in modo raffinato la presenza di \"buchi\" in uno spazio topologico.\nGeometria e geometrie.\nNel 1872 Felix Klein elabor\u00f2 un programma di ricerca, l\"'Erlanger Programm\", in grado di produrre una grande sintesi delle conoscenze geometriche e integrarle con altri settori della matematica, quali la teoria dei gruppi.\nNella prospettiva di Klein una \"geometria\" consiste nello studio di propriet\u00e0 di uno spazio che sono invarianti rispetto ad un gruppo di trasformazioni (geometria delle trasformazioni):\nApplicazioni.\nLa geometria analitica e l'algebra lineare forniscono importanti collegamenti tra l'intuizione geometrica e il calcolo algebrico che sono diventati ormai una parte costitutiva di tutta la matematica moderna e delle sue applicazioni in tutte le scienze. La geometria differenziale ha trovato importanti applicazioni nella costruzione di modelli per la fisica e per la cosmologia. La geometria piana e dello spazio fornisce inoltre degli strumenti per modellizzare, progettare e costruire oggetti reali nello spazio tridimensionale: \u00e8 quindi di fondamentale importanza in architettura e in ingegneria come anche nel disegno e nella computer grafica.\nGeometria descrittiva.\nLa geometria descrittiva \u00e8 una disciplina che permette, attraverso determinate costruzioni grafiche, di rappresentare oggetti tridimensionali gi\u00e0 esistenti (rilievo) e/o da costruire (progettazione). L'applicazione informatizzata della geometria descrittiva permette oggi la creazione di superfici e solidi, anche ad alta complessit\u00e0 tridimensionale. Inoltre, e soprattutto, ne permette il controllo in modo inequivocabile di ogni loro forma e dimensione. I maggiori campi d'impiego della geometria descrittiva sono quelli dell'architettura, dell'ingegneria e quelli del design industriale."}
{"id": "2041", "revid": "2184761", "url": "https://it.wikipedia.org/wiki?curid=2041", "title": "Giorgio Gaber", "text": "Soprannominato Il Signor G dai suoi estimatori, \u00e8 stato anche un chitarrista di valore, utilizzando per lo pi\u00f9 strumenti costruiti da Carlo Raspagni; tra i primi interpreti del rock and roll italiano alla fine degli anni cinquanta, (tra il 1958 e il 1960); inoltre, fu autore e attore teatrale, divenendo un precursore del genere del teatro canzone. \u00c8 uno tra gli artisti con il maggior numero di riconoscimenti da parte del Club Tenco, con due Targhe e un Premio Tenco.\nBiografia.\nGli esordi.\nGiorgio Gaber\u0161\u010dik nasce il 25 gennaio 1939 a Milano, in via Londonio 28, da una famiglia della medio-piccola borghesia; i genitori si erano conosciuti e sposati in Veneto (di dove era originaria la famiglia di sua madre) e in seguito si erano trasferiti in Lombardia per migliorare la loro condizione.\nIl padre Guido (Trieste, 18 luglio 1903 \u2013 Milano, 28 gennaio 1977) fa l'impiegato, la madre Carla Mazzoran (Milano, 11 marzo 1906 \u2013 Milano, 29 luglio 1984) \u00e8 casalinga, il fratello maggiore Marcello compie gli studi di geometra e suona la chitarra per diletto. Lo stato di salute di Giorgio \u00e8 cagionevole: durante l'infanzia si ammala due volte di poliomielite. Il primo attacco, occorsogli verso gli otto-nove anni, colpisce il braccio sinistro e gli procura una lieve paralisi alla mano. Il padre gli regala una chitarra affinch\u00e9 eserciti le dita con piacere, non come una costrizione. Approfittando del fatto che il fratello la sa gi\u00e0 suonare, anche Giorgio impara a usare lo strumento. L'idea dar\u00e0 buoni risultati, sia sotto l'aspetto medico sia artistico. Da adulto, Gaber dir\u00e0: \u201cTutta la mia carriera nasce da questa malattia\u201d.\nI suoi chitarristi modello sono i jazzisti statunitensi: Barney Kessel, Tal Farlow, Billy Bauer. Gaber, da adolescente, non pensa ancora a cantare: \u00e8 essenzialmente uno strumentista. Vive la musica come momento di divertimento, di svago, essendo la sua attivit\u00e0 principale quella di studente. Cerca di imparare anche dai musicisti italiani: a Milano pu\u00f2 ascoltare dal vivo Franco Cerri, che si esibisce spesso alla Taverna Messicana.\nLa sua carriera da chitarrista inizia nel gruppo di Ghigo Agosti \u00ab\"Ghigo e gli arrabbiati\"\u00bb, formazione che nasce all'Hot Club di Milano, ed esordisce al festival jazz del 1954. Non si fa ancora chiamare \u201cGaber\u201d ma si presenta al pubblico con il suo vero cognome, Gaberscik. Dopo due anni di spettacoli, tra musica leggera e jazz, entra nei \"Rock Boys\", il complesso di Adriano Celentano, in cui al pianoforte suona Enzo Jannacci. Nel 1957 il gruppo compare in televisione nella trasmissione abbinata alla Lotteria Italia \"Voci e volti della fortuna\".\nConosce in questo periodo Luigi Tenco, trasferitosi a Milano da Genova. Con lui forma il suo primo gruppo, cos\u00ec composto: Jannacci al pianoforte, Tenco e Paolo Tomelleri al sax, Gaber e Gian Franco Reverberi alla chitarra. I \"Rocky Mountains Old Times Stompers\" (questo il nome completo del gruppo) si esibiscono nel celebre club milanese Santa Tecla. Gaber e Tenco compongono insieme alcuni brani, sviluppando parallelamente un'intensa amicizia. Tra il 1957 e il 1958 Gaber, Tenco, Jannacci, Tomelleri e Reverberi partecipano a una tourn\u00e9e di Adriano Celentano in Germania.\nNel 1958 si diploma ragioniere. In estate parte per Genova, dove trascorre la stagione estiva suonando nei locali in un trio basso-chitarra-pianoforte con Tenco, sperimentando per la prima volta le sue doti di cantante. In autunno si iscrive all'Universit\u00e0 Bocconi di Milano, mantenendosi gli studi con il lavoro da chitarrista e cantante dei \u00ab\"Rocky Mountains\"\u00bb al Santa Tecla.\nViene notato da Nanni Ricordi, direttore artistico dell'omonima casa editrice musicale, che lo invita per un provino. Gaber inizia cos\u00ec la carriera da solista, con l'incisione per la neonata Dischi Ricordi, branca della storica casa editrice musicale per la musica leggera, di quattro canzoni, due originali in italiano: \"Ciao ti dir\u00f2\" (rock) e \"Da te era bello restar\" (lento), e due successi americani: \"Be-Bop-A-Lula\" e \"Love Me Forever\". Sull'etichetta del 45 giri si legge: \u00abGiorgio Gaber e la sua Rolling Crew\u00bb. Per la prima volta appare il suo pseudonimo.\nFirmata da Giorgio Calabrese e Gian Franco Reverberi \"Ciao ti dir\u00f2\" \u00e8 uno dei primi brani rock in italiano; Gaber non fu accompagnato dal suo gruppo, ma da musicisti gi\u00e0 sotto contratto per la Ricordi, tra cui Franco Cerri alla chitarra e Gianni Basso al sassofono, entrambi jazzisti. Il primo disco frutter\u00e0 a Gaber un'apparizione in TV alla trasmissione \"Il Musichiere\" condotto da Mario Riva (1959).\nNella primavera del 1959 Gaber partecipa, con tutti i nuovi artisti del momento \u2013 tra cui Mina, Celentano e Little Tony \u2013 a una serata rock al Palazzo del Ghiaccio di Milano. Nello stesso anno forma con Enzo Jannacci un duo, \"I Due Corsari\", che esordisce con il 45 giri \"24 ore/Ehi! Stella\". La formazione incide altri 45 giri: \"Una fetta di limone\" (1960) \u00e8 uno dei loro maggiori successi. Alla fine del 1959 Gaber si iscrive alla SIAE, come melodista e paroliere.\nIl successo.\nDopo i primi 45 giri, Gaber raggiunge il successo nel 1960 con il lento \"Non arrossire\", con il quale partecipa alla Sei giorni della canzone; nello stesso anno incide la sua canzone pi\u00f9 conosciuta tra quelle del primo periodo, \"La ballata del Cerutti\", con il testo dello scrittore Umberto Simonetta. Nel corso degli anni sessanta i testi delle canzoni di maggior successo di Gaber sono firmati dallo scrittore. Tra esse, \"Trani a gog\u00f2\" (1962), \"Goganga\", \"Porta Romana\" (1963), fruttano a Gaber molte apparizioni televisive.\nGaber \u00e8 attratto anche dalla canzone francese: ascolta gli \"chansonniers\" della Rive gauche parigina, a cui riconosce uno spessore culturale e un'attenzione ai testi che, a suo dire, mancano nella musica leggera italiana. Gaber afferma, a proposito: \u201cIl mio maestro \u00e8 stato Jacques Brel\u201d.\nGaber, come Gino Paoli, Sergio Endrigo, Umberto Bindi, Bruno Lauzi, Enzo Jannacci e Luigi Tenco, \u00e8 alla ricerca di un punto di equilibrio tra le influenze americane (rock e jazz) e la canzone francese. Tutti loro lo trovano nella canzone d'autore in italiano. I primi cantautori nostrani, con l'eccezione del precursore Domenico Modugno, emergono in questo periodo, e Gaber \u00e8 tra loro.\nDopo un sodalizio sentimentale-artistico con la cantante e attrice Maria Monti (insieme avevano scritto \"Non arrossire\"), il 12 aprile 1965 Gaber sposa all'Abbazia di Chiaravalle Ombretta Colli, allora studentessa di lingue orientali (russo e cinese) all'Universit\u00e0 degli Studi di Milano. Il 12 gennaio 1966 nasce la loro unica figlia, Dahlia Deborah, conosciuta come Dalia.\nNegli anni sessanta Gaber partecipa a quattro edizioni di Sanremo:\nI primi due sono pubblicati da Ricordi, gli ultimi due sono incisi per la Ri-Fi, etichetta a cui \u00e8 passato nel 1965 dopo aver abbandonato la Ricordi. Dopo alcuni singoli, la Ri-Fi pubblica anche un'antologia \"a mezzi\" con successi di Gaber e di Mina, all'epoca altra artista di punta dell'etichetta (, ottobre 1965).\nNell'estate del 1966 Gaber partecipa al 14\u00ba Festival della canzone napoletana, dove si classifica al secondo posto con il brano di Alberto Testa e Giordano Bruno Martelli \"'A Pizza\", eseguito in coppia con Aurelio Fierro. Questo brano, insieme a \"Ballata de' suonne\", di cui scrive la musica sulle parole di Riccardo de Vita, rappresenta l'unica incursione di Giorgio Gaber nella canzone napoletana.\nNel 1967 partecipa alla quarta edizione del Festival delle rose con il brano \"Suona chitarra\", cantato in duetto con Pippo Franco. In quegli anni gira molti caroselli, partecipa a numerose trasmissioni televisive, idea e conduce le sue trasmissioni. Alterna all'attivit\u00e0 di cantante quella di presentatore e organizzatore di programmi. Gaber \u00e8 uno dei volti pi\u00f9 popolari della televisione. Non dimentica i Rocky Mountains, con cui suona nei locali famosi e meno famosi di Milano. Contribuisce al lancio del giovane Franco Battiato.\nNel 1968 esce \"L'asse di equilibrio\", unico album a carattere organico realizzato da Gaber con la Ri-Fi, poi il cantautore cambia casa discografica, passando alla Vedette. In quell'anno partecipa alla commedia musicale western per la Rai \"Non cantare, spara\", con protagonista il Quartetto Cetra, dove veste i panni di Idaho Martin, detto \"il Meticcio\", un cantastorie mezzosangue che canta la \"Ballata di Idaho Martin\" e riassume le puntate precedenti, all'inizio di ognuna delle otto puntate. Per la Vedette incide subito una canzone di successo, \"Torpedo blu\", cui seguono \"Com'\u00e8 bella la citt\u00e0\" (esempio di inserimento di tematiche sociali nella canzone) e \"Il Riccardo\" (entrambe nel 1969) e \"Barbera e champagne\" (nel 1970). In questo periodo nasce un'amicizia con il cantautore Claudio Chieffo, di profonda fede cattolica. Giorgio Gaber, ateo, di lui diceva: \"Fa pensare\".\nNel 1970 esce l'album \"Sexus et politica\" (realizzato con Antonio Virgilio Savona del Quartetto Cetra, conosciuto durante la registrazione di \"Non cantare, spara\"). Gaber esegue canzoni scritte su testi di autori latini. All'apice della popolarit\u00e0, nel 1970 presenta il suo ultimo variet\u00e0 televisivo: \"E noi qui\", del sabato sera. Poi abbandona gli schermi TV e inizia una nuova carriera sul palcoscenico.\nIl nuovo percorso artistico: il teatro canzone.\nL'esordio in teatro di Giorgio Gaber risaliva al 1959, al Teatro Girolamo con l'allora fidanzata Maria Monti. Il recital aveva per titolo \"Il Giorgio e la Maria\". La Monti recitava dei monologhi su Milano, Gaber interveniva tra i monologhi con le sue canzoni. Nel 1960 Gaber aveva inciso un 45 giri con Dario Fo: \"Il mio amico Aldo\", dove il primo cantava e il secondo recitava. Gaber aveva conosciuto il teatro di Fo e se ne era appassionato.\nNei primi anni sessanta aveva conosciuto Sandro Luporini, pittore viareggino. Insieme avevano scritto i testi di \"Cos\u00ec felice\" (1964), portata a Sanremo, e \"Barbera e champagne\".\nIl 1970 \u00e8 l'anno della svolta: Gaber rinuncia all'enorme successo televisivo e porta \"la canzone a teatro\" (creando il genere che prender\u00e0 il nome di teatro canzone). Si sentiva \u201cingabbiato\u201d nella parte di cantante e di presentatore televisivo, costretto a recitare un ruolo. Lascia questo ambiente e si spoglia del ruolo di affabulatore. Il Gaber che tutti hanno conosciuto non c'\u00e8 pi\u00f9: appartiene al passato. Riparte da capo e si presenta al pubblico cos\u00ec com'\u00e8.\nPer questo crea il \u00abSignor G\u00bb, un personaggio che non recita pi\u00f9 un ruolo: recita s\u00e9 stesso. Quindi \u201cuna persona piena di contraddizioni e di dolori\u201d, un signore come tutti: \u00abil signor G \u00e8 un signor Gaber, che sono io, \u00e8 Luporini, noi, insomma, che tentiamo una specie di spersonalizzazione per identificarci in tanta gente\u00bb. Oltre a inventare un nuovo personaggio, crea un nuovo genere, lo spettacolo a tema con canzoni che lo sviluppano, inframmezzate da monologhi e racconti. Con la sua nuova casa discografica, la Carosello, Gaber pubblica sia le registrazioni dal vivo degli spettacoli teatrali sia gli album registrati in studio.\nGli spettacoli e gli album del periodo 1970-1974.\nPer non fare un salto nel vuoto, Gaber aveva deciso gi\u00e0 nel 1969 di testare la sua presa sul pubblico teatrale, cos\u00ec diverso rispetto a quello della televisione. L'occasione era venuta nientemeno che da Mina. All'inizio del 1970 (da gennaio a marzo) Gaber e la primadonna della musica leggera italiana realizzano una serie di recital nei teatri di molte citt\u00e0 italiane. Gaber si esibisce nel primo tempo, Mina nel secondo tempo. La tourn\u00e9e viene ripetuta nella stagione seguente, nello stesso periodo.\nStagione 1970-71.\nDopo un'anteprima il 6 ottobre 1970 presso gli studi Regson di Milano (ai fini della registrazione dello spettacolo dal vivo per la Carosello), il 21 ottobre \u00abIl signor G\u00bb esordisce al Teatro San Rocco di Seregno, con la regia di Beppe Recchia e la direzione musicale di Giorgio Casellato. Gaber porta il recital in tourn\u00e9e nei teatri del circuito regionale lombardo.\nAlla fine del 1970 fa l'unica apparizione televisiva di quell'anno: presenta la canzone \"Il signor G sul ponte\" a \"Canzonissima\".\nLo spettacolo \u00e8 prodotto da Paolo Grassi, allora direttore del Piccolo Teatro di Milano. Al termine di questa prima stagione Gaber fa un bilancio. I risultati non gli appaiono soddisfacenti, ma Grassi lo convince che ha trovato la strada giusta e gli d\u00e0 un aiuto decisivo per proseguire lo spettacolo nella stagione successiva.\nGaber chiede all'amico Sandro Luporini di scrivere insieme a lui i testi delle canzoni e dei monologhi. Nascono cos\u00ec le \"Storie vecchie e nuove del signor G\", una versione ampliata dello spettacolo dell'anno precedente. Dal 1971 Gaber e Luporini si ritroveranno tutte le estati a Viareggio per preparare lo spettacolo dell'anno successivo. L'ideazione dello spettacolo e la stesura dei testi avviene insieme, poi Gaber compone autonomamente le musiche.\nStagione 1971-72.\nMusica: \"I borghesi\", album registrato in studio. Delle 11 canzoni che lo compongono si ricordano: il brano che d\u00e0 il titolo album; \"Che bella gente\", versione italiana di una canzone di Jacques Brel (\"Ces gens-l\u00e0\"); una reincisione di \"La chiesa si rinnova\" con un nuovo testo e, come brano originale, \"L'amico\".\nTeatro: \u00abStorie vecchie e nuove del Signor G\u00bb (esordisce al Piccolo Teatro il 28 dicembre 1971). Lo spettacolo \u00e8 concepito come un ampliamento de \u201cIl Signor G\u201d. Il tema dominante \u00e8 il dialogo tra \u201cG\u201d, uomo adulto, e i giovani. In teatro Gaber si sente pi\u00f9 libero: i testi (quasi interamente scritti con Sandro Luporini, cui la sua opera deve molto) si caratterizzano per l'intelligenza dello sviluppo di molte tematiche sociali e politiche, spesso controcorrente; Gaber si fa pi\u00f9 aggressivo e arrabbiato e, avvalendosi del suo spessore artistico, si scaglia contro l'ipocrisia e la falsa coscienza delle persone. I musicisti che accompagnano Gaber sono: Giancarlo Messaggi al contrabbasso, Ivo Meleti alla chitarra, Giancarlo Ratti alla batteria e Giorgio Casellato al pianoforte.\nIl 16 aprile (una domenica) Gaber appare in televisione nel programma \"Teatro 10\" di Mina. Presenta \"L'amico\" e canta in duetto una fantasia dei suoi brani pi\u00f9 noti.\nStagione 1972-73.\nTeatro: \u00abDialogo tra un impegnato e un non so\u00bb. Si tratta di due personaggi che incarnano due modi diversi di affrontare la realt\u00e0. Cos\u00ec li descrive Gaber stesso: \u00abDa una parte il poeta diciamo cos\u00ec borghese, coi suoi problemi, i suoi dolori, le sue cose: un tipo un po' compiaciuto, un po' narcisistico. Dall'altra, l'uomo che si \u00e8 liberato del suo fardello individuale per dare un senso totale, collettivo alla propria vita\u00bb. Per dare vita al dialogo, Gaber utilizza un nastro magnetico preregistrato con la propria voce. Gaber, il \"Non so\", sale sul palcoscenico e risponde di fronte al pubblico all'\"Impegnato\". Lo spettacolo affronta in maniera originale ed emozionante argomenti quali la disumanizzazione dell'individuo nel mondo capitalizzato (\"L'ingranaggio\", \"Il pelo\") e la presa di distanza da moralisti e intellettuali. Si imprimono nella memoria del pubblico \"Lo shampoo\", in cui Gaber presenta con ironia un simbolismo tra la schiuma e la rinuncia a pensare, e \"La libert\u00e0\".\nIl disco dal vivo viene registrato nelle serate di esordio, quelle del 6-7-8 novembre 1972 a Genova. Molto apprezzato dai giovani, il \u201cDialogo\u201d riscuote un grande successo; lo spettacolo fa spesso il tutto esaurito, frutto di un ininterrotto passaparola tra gli spettatori.\nNel 1973 Gaber firma due dischi: il primo \u00e8 \"Recital Mina-Gaber\", tratto dagli spettacoli tenuti nel 1970 e nel 1971. L'altro disco uscito in quell'anno \u00e8 la raccolta \"Gaber al Piccolo\", contenente brani tratti sia dal nuovo spettacolo sia da \u201cIl signor G\u201d e da \u201cI borghesi\u201d.\nStagione 1973-74.\nTeatro: \u00abFar finta di essere sani\u00bb. Gaber canta 22 canzoni, di cui quattro riprese dallo spettacolo dell'anno precedente: \"I mastini\", \"Lo shampoo\", \"La libert\u00e0\" ed \"\u00c8 sabato\". \nGaber e Luporini sottolineano una certa incapacit\u00e0 di far convergere gli ideali con il vivere quotidiano, il personale con il politico. Il \u201csignor G\u201d vive, nello stesso momento, la voglia di essere una cosa e l'impossibilit\u00e0 di esserla.\n\u00c8 forte lo slancio utopistico, che ha il suo culmine nel brano \"Chiedo scusa se parlo di Maria\" a dominare la scena. L'esordio avviene come di consueto a Genova, il 2 ottobre 1973. L'ultimo spettacolo si tiene in un ospedale psichiatrico, a Voghera: \u00e8 la prima volta per Gaber. Quasi interamente lo spettacolo viene presentato in un programma in quattro puntate della RSI (la radiotelevisione della Svizzera italiana) del 1973, che propone per\u00f2 un diverso ordine delle canzoni e dei monologhi rispetto a quanto messo in scena a teatro.\nQuesta volta non viene pubblicata la registrazione integrale dello spettacolo, ma solo le canzoni, senza i monologhi. La registrazione avviene tra il 12 e il 20 settembre a Milano, quindi prima della \"prima\". In teatro Gaber si esibisce da solo sul palco, senza musicisti, usando le basi musicali registrate.\nNegli anni, l'affluenza del pubblico agli spettacoli di Gaber \u00e8 decisamente aumentata: se \u201cIl signor G\u201d ha avuto in totale 18\u00a0000 spettatori; il \u201cDialogo\u201d ha toccato le 166 recite con 130\u00a0000 presenze; \u201cFar finta di essere sani\u201d \u00e8 stato rappresentato 182 volte e visto da 186\u00a0000 spettatori.\nCon questo spettacolo termina il periodo di sintonia tra Gaber e il \u201cmovimento\u201d (cio\u00e8 il pubblico impegnato di sinistra). Da qui in avanti, infatti, il \u201ccantattore\u201d ne prender\u00e0 gradualmente le distanze, considerandolo ormai incapace di aggregare gli individui, se non cedendo al processo di massificazione.\nGli spettacoli del periodo 1974-1980.\nStagione 1974-75.\n\u00abAnche per oggi non si vola\u00bb \u00e8 il primo spettacolo a insinuare il dubbio che il bisogno di cambiamento avvertito in quegli anni si stia dissolvendo in una sorta di moda o di atteggiamento di comodo: pezzi come \"Il coniglio\", \"Angeleri Giuseppe\", \"L'Analisi\", \"La realt\u00e0 \u00e8 un uccello\", smascherano con pungente ironia l'incapacit\u00e0 di proporre nel quotidiano dei veri e propri cambiamenti. L'idea del titolo dello spettacolo si deve a Luporini. Il pittore aveva sentito proferire per la prima volta questa frase da un suo amico. Si recava spesso nel suo negozio di colori. Quando l'amico lo vedeva con un'aria particolarmente assorta \u2013 tipica degli artisti che non riescono a liberare la propria vena poetica \u2013 gli diceva tra il serio e il faceto: \u201cAnche per oggi non si vola\u201d. Lo spettacolo ottiene un grande successo, tanto che nella stagione teatrale successiva lo spettacolo antologico \"Recital\" ne conterr\u00e0 vari monologhi e canzoni.\n\"Anche per oggi non si vola\" viene registrato dal vivo il 9 ottobre 1974 a Milano ai fini dell'incisione del disco su etichetta Carosello. La sala \u00e8 il Teatro Lirico meneghino, che viene riaperto per l'occasione dopo i restauri.\nNell'estate del 1975 si esibisce davanti a 40\u00a0000 persone alla \u201cFesta del proletariato giovanile\u201d, al Parco Lambro a Milano. Gaber chiude il festival dopo Franco Battiato e la PFM.\nStagione 1975-76.\nPer ogni spettacolo Gaber dedica circa quattro mesi di preparazione. La tourn\u00e9e dura otto mesi: il teatro impegna il cantante per dodici mesi all'anno. Quest'anno decide di fare qualcosa di diverso. Si dedica soprattutto alla sceneggiatura di un film. Quanto al teatro, \u00e8 in scena con \"Giorgio Gaber-Recital\", spettacolo antologico dove presenta il meglio del suo teatro-canzone.\nDecide di toccare quelle piazze che negli anni precedenti non era riuscito a raggiungere. La tourn\u00e9e infatti non tocca le grandi citt\u00e0.Il progetto del film viene rimandato.\nStagione 1976-77.\nGaber e Luporini mettono in scena un nuovo spettacolo. Per il cantante \u00e8 il sesto nella sua nuova vita professionale.\n\u00abLibert\u00e0 obbligatoria\u00bb vive su un tema scottante: oggi siamo liberi o siamo obbligati a esser liberi? \u201cDa un lato esistono persone che accettano passivamente tutto quanto viene loro propinato dal sistema. Dall'altro esistono quelli che credono di porsi in modo antagonistico al sistema, ma il loro antagonismo \u00e8 fasullo e nel giro di breve tempo viene recuperato. Vedi la moda dei blue-jeans che ormai alimentano vere e proprie industrie. Entrambi i tipi non sfuggono alla massificazione\u201d. In questo spettacolo, della durata di tre ore, Gaber canta la memorabile \"Le elezioni\". Un altro tema, che prende forma in questo spettacolo e che sar\u00e0 ampliato in quelli successivi, \u00e8 quello del rapporto tra l'individuo e il proprio corpo. Per Gaber-Luporini il sistema capitalistico \u00e8 entrato talmente in profondit\u00e0 nella vita dell'uomo da modificare nell'individuo la coscienza del proprio corpo e dei propri bisogni.\n\u201cLibert\u00e0 obbligatoria\u201d nasce sul lago di Lugano invece che in Versilia. Quell'anno, infatti, la famiglia Gaber, per proteggere la piccola Dalia (erano tempi in cui purtroppo i rapimenti erano frequenti), decide di passare l'estate in una tranquilla localit\u00e0 della Svizzera italiana, vicino a Lugano. Gaber \u00e8 da solo sul palco con la sua chitarra. Senza l'orchestra dal vivo, le canzoni sono su basi registrate.\nLo spettacolo viene registrato dal vivo il 14 ottobre 1976 al Teatro Duse di Bologna per la Carosello. \u00c8 l'ultimo spettacolo in cui Giorgio Casellato firma gli arrangiamenti. Durante la tourn\u00e9e Gaber \u00e8 raggiunto dalla notizia della morte del padre (28 gennaio 1977).\nNel 1977-78 Gaber e Luporini preparano un testo per il teatro dal titolo \"Progetto per una rivoluzione a Milano 2\", tratto dal libro di Alain Robbe-Grillet \"Progetto per una rivoluzione a New York\", e ambientato proprio nella citt\u00e0 satellite. Lo spettacolo rimarr\u00e0 allo stadio di progetto.\nStagione 1977-78.\nGaber replica \u00abLibert\u00e0 obbligatoria\u00bb, portandolo nelle citt\u00e0 dove non ha avuto occasione di recitare durante la stagione precedente. Sommando le due annate, Gaber sale sul palcoscenico 334 volte.\nStagione 1978-79.\n\"Polli d'allevamento\" (esordio il 3 ottobre a Parma) \u00e8 il recital della vera e propria svolta: per la prima volta Gaber e Luporini avvertono nella societ\u00e0, da una parte, una crescente omologazione e, insieme, l'esaurirsi della spinta al cambiamento che aveva contrassegnato un intero decennio, a partire dal 1968. Esprimono tutta la loro delusione verso quei giovani che dichiarano di lottare \u00abcontro\u00bb il sistema, mentre in realt\u00e0 la loro \u00e8 una finta battaglia, \u00e8 solo un atteggiamento. Le mezze misure vengono abbandonate per lasciare posto all'assoluto distacco da tutto ci\u00f2 che \u00e8 stato, come se si sentisse il bisogno di isolarsi da una societ\u00e0 in caduta libera. Per segnare il loro cambiamento di posizione, Gaber e Luporini abbandonano il \"noi\" e usano il \"voi\" rivolgendosi alla propria generazione.\nAnche questo spettacolo viene registrato dal vivo al Teatro Duse di Bologna (il 18 ottobre 1978) ai fini dell'incisione del disco su etichetta Carosello. Da questa stagione l'orchestrazione e l'arrangiamento dei pezzi sono curate da Franco Battiato e Giusto Pio, mentre Giorgio Casellato cura l'organizzazione e il coordinamento. Battiato e Pio si distaccano notevolmente da Casellato: al posto di basso, batteria e chitarre elettriche compaiono sintetizzatori, fiati e quartetti d'archi.\nLo spettacolo, che si sviluppa in un crescendo di tensione (magistrali i monologhi \"La pistola\" e \"Il suicidio\") culmina nelle canzoni \"La festa\" e \"Quando \u00e8 moda \u00e8 moda\" (brano finale dello spettacolo). \"Polli d'allevamento\" scatena una grande ondata di sdegno da parte di quelle aree del mondo politico che avevano sempre tentato di tenere sotto controllo il clamore mediatico provocato dal Teatro-canzone. \nL'accoglienza nelle sale \u00e8 difficile: in molti teatri Gaber viene fatto bersaglio del lancio di oggetti. Racconta: \u201c\u00c8 chiaro che mentre mi tiravano le monetine o mi insultavano per \"Quando \u00e8 moda \u00e8 moda\" dicevo: \u00abCavolo, guarda che avventura mi son preso. Ma chi me lo ha fatto fare?\u00bb. Per\u00f2, ripeto, \u00e8 un grosso privilegio il poter andare l\u00ec e dire quello che pensi\". E ancora: \u201cQuando finisco lo spettacolo, so benissimo che s'incavoleranno, che fischieranno, sento questa cosa che mi arriva addosso e di nuovo rimango con l'occhio spalancato di notte, mi ritrovo a non addormentarmi fino alle otto di mattina per superare questo choc dello scontro\". Al termine dell'estenuante tourn\u00e9e, Gaber decide di scendere dal palcoscenico. Scioglie la compagnia e si ferma per due anni.\nIn occasione della Festa di Sant'Ambrogio, il 7 dicembre 1978, il Comune di Milano assegna una Medaglia d'oro a 25 tra cittadini e istituzioni benemerite. Giorgio Gaber \u00e8 uno di questi. Il 25 gennaio 1979 Gaber compie quarant'anni. In estate compra una casa a Montemagno di Camaiore, sulle colline sovrastanti la costa versiliese. Da allora in poi gli incontri estivi con Luporini si svolgeranno, invece che in un albergo viareggino, nella nuova casa di Montemagno.\nIn quest'anno Gaber firma le musiche della commedia teatrale \"C'era un sacco di gente, soprattutto giovani\", di Umberto Simonetta. Alla fine del 1979 Gaber ritorna in sala d'incisione e nel 1980 pubblica l'album \"Pressione bassa\". Nello stesso anno esce la dirompente \"Io se fossi Dio\", canzone della durata di 14 minuti, pubblicata dalla F1 Team (per il rifiuto della Carosello) su disco da 12 pollici inciso solo da un lato. La canzone era stata scritta nel 1978, dopo l'uccisione di Aldo Moro, ma fu pubblicata due anni dopo \u201cperch\u00e9 le case discografiche avevano paura ad esporsi\u2026 avevano paura di cause legali\u201d.\nGaber assume definitivamente il ruolo di libero pensatore, in lotta contro qualsiasi parte politica: la canzone \u00e8 uno sfogo personale che incarna i disagi di molti italiani, disillusi ma arrabbiati, e denuncia la sfiducia nei confronti dell'uomo che Gaber, sui modelli letterari di C\u00e9line e Giacomo Leopardi, applica alla sua arte.\nTra maggio e giugno del 1980 Gaber si esibisce dal vivo al Teatro Lirico di Milano. La Rai registra due spettacoli e realizza uno speciale, che manda in onda in quattro puntate in seconda serata di luned\u00ec, dal titolo rispettivamente \"Quasi allegramente la dolce illusione\" (10 e 17 novembre) e \"Quasi fatalmente la dolce uguaglianza\" (24 novembre e 1\u00ba dicembre). \u00c8 la prima riapparizione di Gaber in televisione (per quanto riguarda la RAi): l'ultima volta risaliva al 1972. La versione televisiva contiene sei tagli rispetto agli spettacoli dal vivo.\nGli spettacoli degli anni ottanta.\nIl 4 marzo 1981 al PalaLido Gaber partecipa, insieme a Francesco Guccini e Franco Battiato, a un concerto di raccolta fondi per il giornale \"Lotta Continua\". Pubblica l'album \"Anni affollati\". Nello stesso anno firma la regia della commedia musicale \"Ultimi viaggi di Gulliver\"; la partitura \u00e8 co-firmata da Guccini-Alloisio-Colli (Ombretta)-Gaber-Luporini. Prende parte al film di Sergio Citti \"Il minestrone\", interpretando il personaggio del \u201cprofeta\u201d.\nStagione 1981-82.\nLo spettacolo \u00abAnni affollati\u00bb \u00e8 un recital pi\u00f9 conciso e colto, ma non per questo meno tagliente. Gi\u00e0 dal pezzo di apertura, \"Anni affollati\" appunto, si riesce a percepire il distacco che ormai si \u00e8 creato fra il fervore degli anni settanta e l'attuale condizione sociale; quasi tutti i monologhi prendono spunto da particolari estremamente divertenti e irriverenti (\u201cLa masturbazione\u201d, \u201cL'anarchico\u201d) per giungere a conclusioni terribili e disperate (\u201cIl porcellino\u201d). Infine, quando l'insostenibile peso dell'ipocrisia pare aver fatto traboccare il vaso, tutto l'astio verso le idiozie e le bassezze del mondo viene riversato nella spietata e apocalittica invettiva della ormai celebre \"Io se fossi Dio\".\nGaber dichiara: \u201cHo inserito \"Io se fossi Dio\" nello spettacolo con qualche perplessit\u00e0. Certo, pacificato non lo sono neanche oggi. Continuo a non leggere i giornali e a non votare. Mi sembrava talmente teatrale, talmente nata per il palcoscenico\u201d. La versione su disco viene registrata tra il 9 e il 12 febbraio 1982 al Teatro Carcano di Milano e viene pubblicata dalla Carosello con il titolo \"Il teatro di Giorgio Gaber\".\nNel 1982 Gaber viene eletto presidente dell'\u00abAssociazione Autori di testi letterari e musicali\u00bb.\nStagione 1982-83.\nGaber \u00e8 alla sua seconda prova come autore teatrale. Firma con l'inseparabile Luporini una commedia in due atti: \"Il caso di Alessandro e Maria\". In questo spettacolo Gaber \u00e8 anche attore, ricoprendo il ruolo di protagonista maschile. La protagonista femminile \u00e8 Mariangela Melato, una delle attrici pi\u00f9 richieste e apprezzate di quegli anni. Il tema \u00e8 quello del rapporto di coppia, anche se non mancano riferimenti alla realt\u00e0 sociale degli anni ottanta. La pi\u00e8ce esordisce il 22 ottobre 1982 a Parma.\nAl termine della tourn\u00e9e Gaber registra un disco con Enzo Jannacci. I due si ritrovano per rievocare le canzoni degli anni sessanta della coppia I Due Corsari con un look rivisto e corretto in stile \"The Blues Brothers\". L'album, o meglio il Q Disc, s'intitola \u00abJa-Ga Brothers\u00bb.\nNello stesso anno Gaber cura la regia della pi\u00e8ce teatrale \"Dolci promesse di guerra\" dei cantautori Alloisio-Lolli. Gaber \u00e8 anche il produttore dello spettacolo.\nStagione 1983-84.\nGaber si prende una pausa dal palcoscenico. Firma la regia della commedia musicale \"Una donna tutta sbagliata\", con Ombretta Colli nel ruolo di protagonista unica. Fonda la sua etichetta di produzione: \u00abGO Igest\u00bb, con la quale pubblica l'album \u00abGaber\u00bb, da ricordare almeno per \"Benvenuto il luogo dove\" e \"Occhio, cuore, cervello\". Gaber \u00e8 invitato in televisione da Gianni Min\u00e0, che lo ospita nella sua trasmissione. Appare in tre puntate, due nel 1983 (in cui canta \"Le elezioni\" e \"Quello che perde i pezzi\") e una nel 1984, in cui presenta \"Benvenuto il luogo dove\".\nStagione 1984-85.\nRitorna sulla scena con \u00abIo se fossi Gaber\u00bb. Il tema \u00e8 l'appiattimento, la massificazione. Lo spettacolo esordisce il 18 ottobre 1984 a Torino. Tra le novit\u00e0 c'\u00e8 il ritorno del gruppo che suona dal vivo alle spalle del cantattore. Le canzoni: \"Gli altri\", \"La massa\", \"Qualcosa che cresce\", \"Il deserto\". Gaber dichiara: \u201c\"Io se fossi Gaber\" nasce dalla polemica sul misterioso termine \"massa\", su quelli che hanno ceduto alla logica del mercato, sulla caduta di resistenza anche da parte degli ultimi che facevano il tifo per il gusto\u201d. La versione su disco viene registrata tra il 4 e il 10 marzo 1985 al Teatro Giulio Cesare di Roma ed \u00e8 pubblicata ancora dalla Carosello con il titolo \"Io se fossi Gaber\". \u00c8 un doppio album con caratteristiche antologiche: alle canzoni nuove e ai nuovi monologhi si alterna materiale degli spettacoli precedenti come \"Le elezioni\", \"Il dilemma\" o \"La pistola\".\nGaber appare al Premio Tenco, dove si esibisce nel recital \u201c\u2026Dove tutto \u00e8 ironia\u201d, poi nel programma televisivo Fantastico, trasmissione di punta di Rai 1 presentata da Pippo Baudo e Heather Parisi, in cui esegue \"Oh mamma\" e \"Pressione bassa\".\nStagione 1985-86.\n\u201cIo se fossi Gaber\u201d \u00e8 riproposto per la seconda stagione. Nello stesso anno Gaber firma la regia della commedia musicale \"Aiuto\u2026 sono una donna di successo\", con Ombretta Colli nel ruolo di protagonista unica.\nStagione 1986-87.\nGaber porta in scena \u201cParlami d'amore Mari\u00f9\u201d, in cui ripropone il tema del rapporto di coppia. Gaber dichiara: \u201cIl mio protagonista \u00e8 un uomo che prova a fare chiarezza in quel malessere poco individuabile che accompagna la vita. E lo fa attraverso un'indagine sui sentimenti\u201d.\nLo spettacolo esordisce il 25 ottobre 1986 a San Marino. Gaber vince il \u00abBiglietto d'oro\u00bb Agis-BNL per la pi\u00f9 alta media di spettatori della stagione.\nLa versione su disco viene registrata tra il 7 e il 9 maggio 1987 al Teatro Smeraldo di Milano ed \u00e8 pubblicata dalla Carosello. Gaber pubblica anche l'album in studio Piccoli spostamenti del cuore. In estate Gaber appare a \"Taormina Arte\", in cui canta \"I soli\".\nStagione 1987-88.\nGaber scrive insieme a Gian Piero Alloisio e Arturo Brachetti \"In principio Arturo\", spettacolo teatrale interpretato da Brachetti. Nell'estate 1988 Gaber cura e dirige la rassegna teatrale \u00abProfessione comico\u00bb, manifestazione che proseguir\u00e0 negli anni seguenti a Venezia, fino al 1991.\nStagione 1988-89.\nIl decennio si conclude con il ritorno di Gaber a uno spettacolo di prosa, il secondo dopo \"Il caso di Alessandro e Maria\": si tratta de \u00abIl Grigio\u00bb, lungo monologo pubblicato anche su disco. \u00c8 la storia di un uomo \u201cche si ritira da un mondo che non gli piace, va a vivere in una casa isolata: e l\u00ec \u00e8 assalito da tutta la sua vita, gli tornano addosso tutte le ansie, \u00e8 costretto a una continua autoanalisi.\u201d L'antagonista dell'uomo \u00e8 un topo. Il protagonista entra dentro s\u00e9 stesso \u201cper guardarsi, per fare un bilancio. [\u2026] Quando l'uomo sprofonda nell'osservazione del s\u00e9, poi, riemerge, lentamente. \u00c8 come la calma dopo la tempesta, si accetta. Tutto qui. Accettarsi.\u201d\nQuesto spettacolo si differenzia da quelli precedenti per due elementi: a) la scena non \u00e8 una struttura astratta, ma un ambiente realistico in cui sono presenti oggetti veri (chitarra, videoregistratore); b) non \u00e8 uno spettacolo di teatro-canzone, ma di prosa vera e propria, con un protagonista unico sul palco.\nLo spettacolo esordisce il 19 ottobre a Belluno. Gaber vince il \u00abPremio Curcio\u00bb per il Teatro e il \u00abPremio Ascot Brun\u00bb come migliore attore. La versione su disco viene registrata tra il 6 e il 9 aprile 1989 al Politeama di Genova ed \u00e8 pubblicata dalla Carosello. In alcuni teatri vengono organizzati incontri-dibattito pomeridiani con il pubblico.\nDurante la tourn\u00e9e del \"Grigio\" Giorgio avverte le prime avvisaglie della malattia che lo ha colpito. Dopo una cura in clinica, conclusasi con esito positivo, riprende a lavorare alacremente. Scrive le musiche originali di \"A che servono gli uomini?\", commedia musicale con la regia di Pietro Garinei rappresentata al Teatro Sistina di Roma. Interpreti: Ombretta Colli, Massimo Ghini e Stefano Santospago.\nStagione 1989-90.\n\u201cIl Grigio\u201d \u00e8 riproposto per la seconda stagione. Gaber e Ombretta Colli firmano a quattro mani la sceneggiatura di \"Una donna tutta sbagliata\", quattro film TV di un'ora e mezzo ciascuno, con storie indipendenti l'una dall'altra. I film vanno in onda nell'ottobre 1989 su Rai 2. Protagonista \u00e8 Ombretta Colli, con la partecipazione straordinaria di Gaber.\nDal 1989 al 1992 Gaber \u00e8 direttore artistico del Teatro Goldoni di Venezia e del Toniolo di Mestre.\nIl 25 maggio 1990 esordisce al Teatro Comunale di Venezia l'allestimento gaberiano di \"Aspettando Godot\" di Samuel Beckett (1952). Si adotta la traduzione italiana di Fruttero &amp; Lucentini. Interpreti: lo stesso Gaber (Vladimiro), Enzo Jannacci (Estragone), Paolo Rossi (Lucky) e Felice Andreasi (Pozzo). Per la prima volta Gaber recita un testo teatrale non scritto da lui. Trova il tempo di curare anche la regia dello spettacolo teatrale di Beppe Grillo \u201cBuone notizie\u201d, scritto con la collaborazione di Michele Serra. Nello stesso anno Gaber replica \"Il Grigio\" a Roma. \u00c8 un trionfo: lo spettacolo supera il numero di spettatori raggiunto l'anno precedente.\nGli anni novanta.\nStagione 1990-91.\n\u201cIl Grigio\u201d \u00e8 riproposto per la terza stagione.\nDurante una replica a Urbino, al Teatro Sanzio, il 13 marzo 1990, in occasione dell'attribuzione del Premio TeatrOrizzonti per la Drammaturgia, festival diretto da Massimo Puliani, Gaber viene contestato dalla \"pantera\" studentesca. L'artista placa le proteste degli studenti facendoli entrare a teatro.\nIn qualit\u00e0 di direttore artistico del Teatro Goldoni, Gaber organizza una serie di incontri pubblici con i protagonisti del teatro italiano. La serie \u00abIncontro con l'attore\u00bb vede la partecipazione, tra gli altri, di Luca Ronconi, Mariangela Melato, Gabriele Lavia, Giorgio Strehler e Dario Fo.\nNel 1991 Gaber prende parte al film \"Rossini! Rossini!\" di Mario Monicelli nella parte dell'impresario Domenico Barbaja.L'interpretazione gli varr\u00e0 una candidatura al David di Donatello per il miglior attore non protagonista.\nIn estate viene invitato per la prima volta al Festival La Versiliana, dove esegue una serie di recital su tutto il teatro canzone. L'appuntamento diventa abituale e avr\u00e0 un seguito negli anni seguenti.\nDal 1991-92 al 1993-94.\nGaber ritorna a cantare in teatro. Insieme a Luporini mette in scena uno spettacolo antologico, intitolato \u00abIl Teatro Canzone\u00bb, che ripercorre tutta la storia dei vent'anni precedenti. L'unico inedito \u00e8 il monologo \"Qualcuno era comunista\", lucida analisi di quello che il comunismo aveva significato per tante persone, in termini di speranze ma anche di illusioni, e di quello che la fine di quell'esperienza ha voluto dire per molti: \nAlla fine dello spettacolo Gaber non disdegna, negli immancabili bis, di ripescare alcune canzoni degli anni sessanta, come \"Porta romana\" (accompagnata nel ritornello dai cori del pubblico) e \"Non arrossire\". Inoltre, come suo solito, realizza anche nuove versioni di brani storici, come \"Io se fossi Dio\". Sul palcoscenico Gaber \u00e8 accompagnato da un complesso. I musicisti sono: Gianni Martini alla chitarra, Luigi Campoccia al piano, Claudio De Mattei al basso, Enrico Spigno alla batteria, Corrado Sezzi alle percussioni e Luca Ravagni alle tastiere. Tale formazione lo accompagner\u00e0 fino all'ultimo anno di attivit\u00e0.\nIl recital esordisce il 5 novembre 1991 a Pesaro. La versione su disco viene registrata nel mese di gennaio 1992 al Teatro Carcano di Milano ed \u00e8 pubblicata dalla Carosello.\nIn estate Gaber \u00e8 di nuovo alla Versiliana. Tra luglio e agosto registra il suo primo home video: \u201cStorie del Signor G\u201d al Teatro Comunale di Pietrasanta.\nRiguardo alle vendite dei suoi dischi, Gaber dichiara: \u201cIntanto [i miei] erano dischi anomali: dal vivo, con il pubblico, poi erano doppi e a prezzi particolari, nel senso che costavano come un singolo. La fonte pi\u00f9 cospicua erano le vendite nei teatri [la sera dello spettacolo], e di conseguenza non registrate nelle classifiche, perch\u00e9 le classifiche sono [basate] sui rilevamenti fatti nei negozi.\n\u00abIl teatro canzone\u00bb va in scena per tre stagioni consecutive, fino alla primavera del 1994. Gaber vince per la seconda volta il \u00abBiglietto d'oro\u00bb Agis-BNL per lo spettacolo pi\u00f9 visto.\nIn quell'anno esce l'album, registrato dal vivo, \"Io come persona\".\nStagioni 1994-95 e 1995-96.\nNelle due stagioni va in scena \u00abE pensare che c'era il pensiero\u00bb: Gaber riprende ad analizzare la realt\u00e0 sociale con nuove canzoni come \"Destra-Sinistra\", \"Quando sar\u00f2 capace d'amare\" e \"Mi fa male il mondo\" e nuovi monologhi come \"La sedia da spostare\", \"L'equazione\" e \"Sogno in due tempi\", ma anche riprendendo e attualizzando vecchi brani come \"La realt\u00e0 \u00e8 un uccello\" e \"La Chiesa si rinnova\" (1969), originariamente pensata per il Concilio Vaticano II, e ora adattata al pontificato di papa Giovanni Paolo II.\nDa \u00abE pensare che c'era il pensiero\u00bb vengono realizzati un album dal vivo nel 1994 e un altro nel 1995: il primo \u00e8 registrato al Teatro Alfieri di Torino nel novembre 1994; il secondo \u00e8 registrato al Teatro Regio di Parma nell'ottobre 1995.\nNel 1996 Gaber diventa nonno: nasce Lorenzo, il primo figlio di Dalia. Nel 1999 arriver\u00e0 il secondo nipote, Luca.\nDal 1997-98 al 1999-2000.\nNel 1997 Giorgio inizia ad avere seri problemi di salute. In agosto e settembre \u00e8 costretto a un lungo ricovero. Una volta dimesso, si mette al lavoro per preparare il nuovo spettacolo, che esordisce a Lucca il 2 gennaio 1998.\n\"Un'idiozia conquistata a fatica\", anch'esso riproposto per due stagioni, vede la cessazione del rapporto del cantautore con la Carosello, l'etichetta che ha prodotto per pi\u00f9 di vent'anni i suoi dischi; per qualche tempo Gaber autoproduce i cd (in vendita solo dopo gli spettacoli) con la \"Giom\", creata ad hoc, per poi passare nel 2000 alla \"CGD Eastwest\".\nArtisticamente il tema forte dello spettacolo \u00e8 la critica alla societ\u00e0 degli anni novanta, evidente in canzoni come \"Il potere dei pi\u00f9 buoni\" e in \"Il conformista\", canzone di cui Adriano Celentano effettuer\u00e0 una sua versione.\n\u00abUn'idiozia conquistata a fatica\u00bb va in scena per tre anni. Ma l'ultima stagione ha una conclusione anticipata: nel febbraio del 2000 Gaber \u00e8 costretto a sospendere la tourn\u00e9e per l'aggravarsi delle condizioni di salute. \u00c8 l'ultimo spettacolo creato con Sandro Luporini. Da \u201cIl Signor G\u201d a \u201cUn'idiozia conquistata a fatica\u201d la coppia Gaber-Luporini ha firmato undici spettacoli, in una collaborazione dalla durata trentennale.\nGli ultimi anni.\nIl 13 aprile 2001 Gaber pubblica un nuovo disco realizzato in studio, a 14 anni da \"Piccoli spostamenti del cuore\": \"La mia generazione ha perso\". Il nuovo lavoro, da un lato presenta alcune canzoni degli spettacoli precedenti ri-registrate (\"Destra-Sinistra\" e \"Quando sar\u00f2 capace d'amare\"), dall'altro contiene alcuni inediti fra cui \"La razza in estinzione\", che ha nel testo il verso che d\u00e0 il titolo all'album.\nGi\u00e0 segnato dalla malattia, Gaber compare nello stesso anno in due puntate del programma \"125 milioni di caz..te\" di e con il suo vecchio amico Adriano Celentano, insieme ad Antonio Albanese, Dario Fo, Enzo Jannacci; in una surreale partita a carte: i cinque cantano insieme \"Ho visto un re\". Il successo di quelle serate lo spinge a mettersi al lavoro per un nuovo disco, ad appena sei mesi di distanza dall'uscita dell'ultimo lavoro.\n\"Io non mi sento italiano\", per\u00f2 viene pubblicato postumo: da tempo malato di cancro ai polmoni, Giorgio Gaber si spegne nel pomeriggio del 1\u00ba gennaio 2003, poco prima di compiere 64 anni, nella sua casa di campagna a Montemagno di Camaiore, nei pressi di Lucca. I funerali si svolgono nel luogo dove si era sposato, l'abbazia di Chiaravalle, con rito cattolico, nonostante il cantautore non seguisse una confessione religiosa tradizionale. Il corpo riposa nella Cripta del Famedio del Cimitero Monumentale di Milano.\nDopo la scomparsa.\nLa \"Fondazione Giorgio Gaber\" nel 2004 ha creato in suo onore il Festival teatro canzone Giorgio Gaber. Hanno partecipato a questa manifestazione tra i pi\u00f9 importanti artisti italiani che hanno riproposto nelle varie edizioni i brani di \"Giorgio Gaber\". Tra le varie dediche, nel 2004, a Giorgio Gaber viene intitolato il rinnovato auditorium sotterraneo del Grattacielo Pirelli di Milano.\nIl 3 febbraio 2010 il Comune di Trieste dedica una piazza a Giorgio Gaber.\nIl 13 novembre 2012 viene pubblicato l'album tributo \"Per Gaber... io ci sono\", un cofanetto composto da 3 CD contenente canzoni dell'artista interpretate da 50 artisti italiani.\nIl 21 gennaio 2013, in occasione del decennale dalla sua scomparsa e a pochi giorni da quello che sarebbe stato il 74\u00ba compleanno dell'artista, Fabio Fazio ha condotto uno speciale di \"Che tempo che fa\" intitolato \"G di Gaber\", un omaggio-tributo in cui alcuni artisti, alcuni amici di sempre del musicista, lo hanno ricordato interpretando le sue pi\u00f9 celebri canzoni. Fra gli altri, hanno preso parte Enzo Iacchetti, Claudio Bisio (che ha duettato con Paolo Jannacci, figlio di Enzo), lo stesso Sandro Luporini, Roberto Vecchioni, Patti Smith, Paolo Rossi, Luca e Paolo, Rossana Casale, la vedova Ombretta Colli e tanti altri.\nIl 2 ottobre 2019 viene emesso dal Ministero dello sviluppo economico un francobollo commemorativo, insieme a quelli dedicati a Pino Daniele e Lucio Dalla.\nIl 7 novembre 2019 il Comune di Arezzo dedica una piazza a Giorgio Gaber.\nIl 18 dicembre 2021, dopo venti anni di chiusura e lunghi lavori di ristrutturazione, viene riaperto lo storico Teatro Lirico di Milano che nel frattempo \u00e8 stato dedicato alla sua memoria con il nuovo nome di Teatro Lirico \"Giorgio Gaber\".\nArchivio.\nL'archivio Giorgio Gaber \u00e8 costituito da materiale discografico, audiovisivo, fotografico e testuale (manifesti, fotografie, partiture musicali, programmi di sala, album di rassegne stampa, dischi in vinile, compact disc, registrazioni su musicassette e videocassette) conservato presso l'Associazione culturale Giorgio Gaber.\nDiscografia.\nL'intero canzoniere di Giorgio Gaber \u00e8 diviso in sei periodi, a seconda della casa discografica per la quale lavorava.\nIl primo \u00e8 quello con la Ricordi (1958-1964), segue quello Ri-Fi (1965-1967), quindi quello Vedette Records (1968-1969), quello Carosello (1970-1995) e, infine, quello Giom (1996-2000) e Cgd (2001-2003).\nIl periodo 1958-1969 \u00e8 quello del Gaber pi\u00f9 o meno leggero e comprende circa 160 incisioni. Quello successivo fu riorganizzato da Gaber stesso nel 2002 in 11 doppi cd, a cui vanno aggiunti gli ultimi due in studio.\nLa discografia omette i dischi dove venivano ripubblicati brani gi\u00e0 editi, salvo eccezioni dovute alla presenza di almeno un inedito.\nTrasmissioni televisive condotte.\nGaber partecipa come cantante a \"Canzonissima\" nelle edizioni 1968-69-70.\n\u00c8 invitato come ospite in programmi celebri come \"Studio Uno\" (1966), \"Teatro 10\" (1972) e \"Senza rete\" (1968-69-72-73)."}
{"id": "2042", "revid": "121095783", "url": "https://it.wikipedia.org/wiki?curid=2042", "title": "Massiccio del Gennargentu", "text": "Il Massiccio del Gennargentu \u00e8 un'area montuosa di grande estensione situata nella zona centro-orientale della Sardegna, in provincia di Nuoro, comprendente le cime pi\u00f9 elevate dell'isola. Geologicamente \u00e8 un'antica formazione rocciosa, caratterizzata da montagne di altezza moderata e con vette a profilo rotondeggiante: tra le tipologie di roccia maggiormente rappresentate nell'area vi sono scisti, graniti e rocce calcaree. La particolarit\u00e0 dell'ambiente e la presenza di specie endemiche, sia animali sia vegetali, hanno portato all'iscrizione della regione montuosa tra le zone di protezione speciale incluse nella rete Natura 2000.\nDescrizione.\nGeologia.\nIn Sardegna affiora una sezione completa della catena ercinica: dalle zone esterne della catena, che affiorano nella Sardegna sud-occidentale, fino a quelle interne, che affiorano nella parte nord-orientale dell'isola. La catena ercinica segue una direzione nordovest-sudest (NW-SE), ed \u00e8 caratterizzata da raccorciamenti e da una zonazione tettono-metamorfica tipica delle orogenesi da collisione continentale. Il basamento sardo \u00e8 costituito da un sistema di falde erciniche vergenti verso sud-ovest, nota come \"\u201czona a falde\u201d\", interposte tra il complesso metamorfico della Sardegna settentrionale e una zona esterna a \"thrust\" ed a pieghe intensamente deformata che affiora nella parte sud-occidentale dell'isola. Il massiccio del Gennargentu \u00e8 situato nella zona a falde interne ed esterne; dal punto di vista strutturale \u00e8 formato da una grande piega antiforme formatasi sempre durante l'orogenesi ercinica. Le formazioni vanno dal Cambriano superiore-Ordoviciano inferiore (arenarie di San Vito e Postgotlandiano) fino all'Olocene (depositi di versante); inoltre \u00e8 presente il complesso intrusivo ercinico con le coperture mesozoiche. La morfologia attuale \u00e8 riconducibile a sollevamenti crostali terziari legati all'orogenesi alpina, rototraslazione del blocco sardo-corso ed apertura del bacino tirrenico.\nTerritorio.\nComprende tutta la zona della Sardegna centro-orientale e si estende nel territorio della provincia di Nuoro. Il suo nome deriva da Genna (\"porta\" in sardo) e argentu (\"argento\" in sardo), quindi \"porta d'argento\", per la forte presenza della roccia di scisto dal tipico aspetto metallico e argenteo che caratterizza questi rilievi montuosi. . Tra le sue montagne vi sono le cime pi\u00f9 alte dell'isola:\nSulle sue pendici si trovano le sorgenti di importanti fiumi della Sardegna, tra i quali il Flumendosa ed il Taloro.\nFlora.\nLe caratteristiche climatiche del massiccio montuoso permettono lo sviluppo di una flora differente, le cui origini risalgono all'era terziaria, rispetto a quella che si pu\u00f2 ritrovare nelle altre zone della Sardegna. Si possono quindi ritrovare residui di foreste formate da tassi (\"Taxus baccata\"), agrifogli (\"Ilex aquifolium\"), pioppi tremuli (\"Populus tremula\") e noci bianchi (\"Juglans regia\"), oltre a specie come il ribes del Limbara (\"Ribes sandalioticum\"), l'elleboro di Corsica (\"Helleborus argustifolius\"), la rosa di montagna (\"Peonia mascula\"), il ranno alpino (\"Rhamnus alpina\"), la digitale rossa (\"Digitalis purpurea\"), la genziana maggiore (\"Gentiana lutea\"), la dafne spatolata (\"Daphne oleoides\"), la scrofularia alata (\"Scrophularia umbrosa\") ed il ranunculo a foglie di platano (\"Ranunculus platanifolius\"). Vegetano inoltre alcune specie endemiche ed esclusive, con areale piuttosto limitato; l'eufrasia del Gennargentu (\"Euprhasia genargentea\"), la festuca di Moris (\"Festuca morisiana\"), il cardo microcefalo (\"Lamyropsis microcephala\"), lo spillone di Sardegna (\"Armeria sardoa\"), l'astragalo del Gennargentu (\"Astragalus genargenteus\"), la carlina sardo-corsa (\"Carlina macrocephala\"), il ranunculo a foglie di cimbalaria (\"Ranunculus cymbalarifolius\"), l'aquilegia di Sardegna (\"Aquilegia nugorensis\"), l'euforbia irlandese (\"Euphorbia hyberna\"), l'ellera terrestre di Sardegna (\"Glechoma sardoa\"), la crespolina maggiore (\"Santolina insularis\") e la viola sardo-corsa (\"Viola corsica\").\nL'eccessiva pressione antropica, esercitata dal pascolo e dall'uso scorretto del suolo, ha favorito la comparsa di fenomeni di erosione e degrado ambientale. La vegetazione originaria, costituita da formazioni forestale di leccio (\"Quercus ilex\"), roverella (\"Quercus pubescens\"), tasso ed agrifoglio e noci bianchi, \u00e8 stata sostituita parzialmente da stadi immaturi dominati da arbusti, steppe e praterie montane. La vegetazione ripariale, che cresce lungo le rive dei torrenti montani, \u00e8 caratterizzata da foreste a galleria costituita da ontani (\"Alnus glutinosa\"). Le aree nelle quali dominano gli arbusti sono popolate da specie come il ginepro nano (\"Juniperus nana\"), il prugnolo prostrato (\"Prunus prostrata\"), il crespino dell'Etna (\"Berberis aetnensis\") e la rosa dei Serafini (\"Rosa seraphini\").\nFauna.\nLa particolare morfologia del territorio e l'effetto dovuto all'insularit\u00e0 ha permesso l'evoluzione di specie e sottospecie adattate alle particolarit\u00e0 ambientali. Sulle montagne del Gennargentu si possono ritrovare varie specie di vertebrati. Tra gli anfibi vi sono l'euprotto sardo (\"Euproctus platycephalus\"), il geotritone imperiale (\"Speleomantes imperialis\"), il geotritone del Supramonte (\"Speleomantes supramontis\"), il discoglosso sardo (\"Discoglossus sardus\"), il rospo smeraldino (\"Bufotes viridis\") e la raganella sarda (\"Hyla sarda\"). I rettili sono invece rappresentati dall'algiroide nano (\"Algyroides fitzingeri\"), dalla lucertola del Bedriaga (\"Archaeolacerta bedriagae\"), dalla lucertola tirrenica (\"Podarcis tiliguerta\"), dalla luscengola (\"Chalcides chalcides\") e dal gongilo (\"Chalcides ocellatus\"). Vi sono, inoltre, il colubro ferro di cavallo (\"Coluber hippocrepis\"), il colubro (\"Coluber viridiflavus\"), la biscia viperina (\"Natrix maura\") e la biscia d'acqua sarda (\"Natrix cettii\").\nTra gli uccelli che, un tempo, popolavano le vette delle montagne vi erano anche il gipeto (\"Gypaetus barbatus\") e l'avvoltoio monaco (\"Aegypius monachus\"), ora estinti sul massiccio del Gennargentu. Tra i rapaci si possono avvistare l'astore (\"Accipiter gentilis\"), lo sparviere (\"Accipiter nisus\"), la poiana (\"Buteo buteo\"), l'aquila reale (\"Aquila chrysaetos\"), il gheppio (\"Falco tinnunculus\") ed il falco pellegrino (\"Falco peregrinus\"). Altri uccelli molto comuni sono la pernice sarda (\"Alectoris barbara\"), la quaglia (\"Coturnix coturnix\"), il piccione selvatico (\"Columba livia\"), il colombaccio (\"Columba palumbus\"), il cuculo (\"Cuculus canorus\"), il barbagianni (\"Tyto alba\"), l'assiolo (\"Otus scops\"), la civetta (\"Athene noctua\"), il succiacapre (\"Caprimulgus europaeus\"), il rondone (\"Apus apus\"), il rondone maggiore (\"Apus melba\"), il gruccione (\"Merops apiaster\"), l'upupa (\"Upupa epops\"), il picchio rosso maggiore (\"Picoides major\") ed il picchio rosso minore (\"Picoides minor\"). Tra i passeriformi sono comuni la tottavilla (\"Lullula arborea\"), l'allodola (\"Alauda arvensis\"), la rondine montana (\"Ptyonoprogne rupestris\"), il balestruccio (\"Delichon urbica\"), il calandro (\"Anthus campestris\"), lo spioncello (\"Anthus spinoletta\"), la ballerina gialla (\"Motacilla cinerea\"), il merlo acquaiolo (\"Cinclus cinclus\"), lo scricciolo (\"Troglodytes troglodytes\"), il pettirosso (\"Erithacus rubecola\"), l'usignolo (\"Luscinia megarhynchos\"), il saltimpalo (\"Saxicola torquata\"), il culbianco (\"Oenanthe oenanthe\"), il codirossone (\"Monticola saxatilis\"), il passero solitario (\"Monticola solitarius\"), il merlo (\"Turdus merula\"), la tordela (\"Turdus viscivorus\"), la magnanina (\"Sylvia undata\") e la magnanina sarda (\"Sylvia sarda\"), la sterpazzola di Sardegna (\"Sylvia conspicillata\") e la sterpazzolina (\"Sylvia cantillans\"), la capinera (\"Sylvia atricapilla\"), il fiorrancino (\"Regulus ignicapillus\"), il pigliamosche (\"Muscicapa striata\"), la cincia mora (\"Parus ater\"), la cinciarella (\"Parus caeruleus\"), la cinciallegra (\"Parus major\") e l'averla piccola (\"Lanius collurio\"). Tra i corvidi vanno citati la ghiandaia (\"Garrulus glandarius\"), il gracchio corallino (\"Pyrrhocorax pyrrhocorax\"), la taccola (\"Coloeus monedula\"), la cornacchia grigia (\"Corvus cornix\") ed il corvo imperiale (\"Corvus corax\"). Altri passeriformi molto comuni sono lo storno nero (\"Sturnus unicolor\"), la passera sarda (\"Passer hispaniolensis\"), la passera mattugia (\"Passer montanus\"), la passera lagia (\"Petronia petronia\"), il fringuello (\"Fringilla coelebs\"), il venturone (\"Serinus citrinella\"), il verdone (\"Carduelis chloris\"), il cardellino (\"Carduelis carduelis\"), il fanello (\"Carduelis cannabina\"), il frosone (\"Coccothraustes coccothraustes\"), lo zigolo nero (\"Emberiza cirlus\") e lo strillozzo (\"Emberiza calandra\").\nTra i mammiferi sono presenti la crocidura rossiccia (\"Crocidura russula\"), il mustiolo (\"Suncus etruscus\"), la lepre sarda (\"Lepus capensis\"), il quercino (\"Eliomys quercinus\"), il ghiro (\"Glis glis\"), il topo selvatico (\"Apodemus sylvaticus\"), il ratto nero (\"Rattus rattus\"), il topolino domestico (\"Mus musculus\"), la volpe (\"Vulpes vulpes\"), la martora (\"Martes martes\"), la donnola (\"Mustela nivalis\"), il gatto selvatico (\"Felis silvestris\"), il cinghiale (\"Sus scrofa\") ed il muflone (\"Ovis musimon\").\nIl Parco Nazionale.\n e preserva una grande variet\u00e0 di bellezze naturali e di risorse biologiche, tra le quali vari endemismi. Il parco comprende nella sua complessit\u00e0 i territori del Gennargentu e quelli del Supramonte, per giungere fino al mare dopo una serie di importanti monumenti naturali come il canyon della gola di Gorropu, la gigantesca dolina di \"su Suercone\", le voragini di \"su Disterru\" e del \"Golgo\", il monte di Oliena, il monte novo San Giovanni di Orgosolo, le guglie costiere di Goloritz\u00e8 e di Pedra Longa, le cale di Goloritz\u00e8, di Luna, Sisine, Mariolu, le innumerevoli testimonianze archeologiche della civilt\u00e0 nuragica. Nell'idea di parco \u00e8 compresa anche la zona dei Tacchi d'Ogliastra, con eminenze geologiche quali \"Perda Liana\" e i \"Tonneri\", nei \"Tacchi\" sono importanti alcune importanti cascate stagionali, le Cascate di Lequarci, e sempre nei tacchi anche la Grotta di Su Marmuri, anche perch\u00e9 il Gennargentu \u00e8 da intendersi come un sistema montano continuo che ricomprende per l'appunto i Supramontes ed i rilievi ogliastrini. \nPer tutelarne le bellezze \u00e8 stato istituito, nel 1998, il Parco Nazionale del Golfo di Orosei e del Gennargentu. Le creazione dell'area protetta ha incontrato notevoli difficolt\u00e0 nella sua fase di istituzionalizzazione in seguito alle rilevanti resistenze delle popolazioni locali, fondate principalmente sul timore di espropriazione del proprio territorio. Le comunit\u00e0 locali hanno avvertito, infatti, il pericolo che il territorio compreso entro i confini del parco nazionale potesse essere sottratto a coloro che, per secoli, vi hanno vissuto.\nNel 2008, con la sentenza n. 626 emessa dal Tribunale Amministrativo Regionale della Sardegna, \u00e8 stato dichiarato improcedibile il ricorso per l'annullamento del decreto istitutivo del Parco nazionale del Golfo di Orosei e del Gennargentu. Tale decisione \u00e8 stata presa in seguito alle modifiche introdotte dalla legge n. 266/2005, che prevedono l'applicazione delle misure di tutela disposte dal decreto istitutivo del Parco, solamente previa intesa tra lo Stato e la regione Sardegna.\nEscursionismo.\nL'Ente foreste della Sardegna ha realizzato, cos\u00ec come in altre parti dell'isola, una serie di sentieri, tra loro collegati e dotati di un sistema di segnali che contraddistinguono i vari itinerari. Le montagne del Gennargentu sono attraversate da una parte di questi percorsi escursionistici, lungo i quali si trovano diversi punti panoramici e fonti.\nI sentieri percorribili sono i seguenti:\nSci.\nGli sport invernali possono essere praticati negli impianti sciistici ubicati lungo i pendii del Bruncu Spina e del monte Spada, presso i quali si trovano anche alcune strutture di accoglienza per i turisti. Gli impianti rappresentano una delle attrattive turistiche del massiccio montuoso."}
{"id": "2043", "revid": "3535", "url": "https://it.wikipedia.org/wiki?curid=2043", "title": "Gimnosperme", "text": ""}
{"id": "2044", "revid": "2034231", "url": "https://it.wikipedia.org/wiki?curid=2044", "title": "George W. Snedecor", "text": "Biografia.\nPrimo di 8 figli, crebbe in piccole cittadine e campagne della Florida e Alabama.\nContribu\u00ec all'analisi della varianza e covarianza, al campionamento applicato, l'analisi dei dati, disegno degli esperimenti, metodologia statistica, e promosse la diffusione del metodo statistico nel mondo.\nRiconoscimenti.\nPer i suoi contributi scientifici gli sono stati dedicati il nome di una variabile casuale (v.c. F di Snedecor) ed un premio assegnato ogni due anni dalla \"American Statistical Association\" (\"George W. Snedecor Award\") a chi abbia individualmente contribuito al progresso della biometria.\nNel 1970 inoltre gli \u00e8 stato assegnato il Premio Samuel S. Wilks."}
{"id": "2046", "revid": "1982", "url": "https://it.wikipedia.org/wiki?curid=2046", "title": "Grigioni", "text": ""}
{"id": "2049", "revid": "775372", "url": "https://it.wikipedia.org/wiki?curid=2049", "title": "Guerra del Sonderbund", "text": "Il Sonderbund (\"lega separata\" o lega d'eccezione in lingua tedesca) fu una lega separatista creata in Svizzera nel 1845 tra otto cantoni cattolici e conservatori per difendere i propri interessi contro i piani di centralizzazione del potere messi in atto dalla Confederazione svizzera e dai cantoni radicali e liberali. Il violento scontro port\u00f2 alla Guerra del Sonderbund (in tedesco \"Sonderbundskrieg\", in francese \"Guerre du Sonderbund\").\nMotivazioni storiche.\nLa Confederazione aveva molti problemi dovuti a forti particolarismi che non consentivano ad una politica liberale di potersi esprimere in modo completo. Esistevano barriere doganali tra i vari Cantoni, a volte unit\u00e0 di misura diverse, eserciti regionali e altri particolarismi.\nLa soluzione poteva essere quella di costituire una Confederazione con un potere centrale pi\u00f9 forte. Ma l'idea di rinunciare ai propri privilegi non piaceva ad alcuni Cantoni che aderirono, quindi, al Sonderbund. Si trattava dei cantoni storici: Lucerna, Uri, Svitto, Nidvaldo, Obvaldo, Zugo, a cui si aggiungevano Friburgo, Vallese. Erano tutti cantoni cattolici. Il Ticino e Soletta, cattolici ma liberali, rimasero invece fedeli alla Dieta Federale.\nIl Sonderbund \u00e8 considerato, superficialmente, soltanto un conflitto religioso tra cattolici e protestanti. Si \u00e8 portati a parlare di guerra di religione mentre, in realt\u00e0, lo scontro avvenne tra cantoni radicali (anche se prevalentemente protestanti) e cantoni conservatori (anche se prevalentemente cattolici). Emblematico \u00e8 il fatto che l'esercito del Sonderbund venne guidato da un riformato (Johann-Ulrich von Salis-Soglio) e l'esercito confederato da un conservatore-moderato (Guillaume Henri Dufour).\nLe vicende storiche.\nLa conquista del potere da parte del Partito Radicale nella maggioranza dei cantoni aveva portato a misure anti-cattoliche e laiche, come la chiusura dei conventi in Argovia (1841). Quando Lucerna per rappresaglia richiam\u00f2 i Gesuiti nel 1844, bande armate di radicali invasero il cantone. Fu l'occasione che fece esplodere la rivolta, anche se le cause reali vanno ricercate nel timore delle gerarchie reazionarie di cantoni rurali di perdere i propri antichi privilegi se la Svizzera avesse avuto un governo pi\u00f9 centralizzato. Su queste premesse nacque il Sonderbund.\nLa maggioranza radicale della Dieta Federale dichiar\u00f2 disciolto il Sonderbund nel 1847, e ci\u00f2 port\u00f2 alla guerra civile. L'esercito confederale, forte di circa 100.000 uomini ed agli ordini del generale Guillaume Henri Dufour, fu inviato contro i ribelli. Il Sonderbund fu sconfitto, tra il 3 ed il 29 novembre 1847, con una campagna praticamente incruenta (con meno di 100 vittime in totale); la guerra si concluse con la vittoria di Gisikon e la conseguente occupazione di Lucerna (24 novembre).\nConseguenze.\nNel 1848 una nuova costituzione pose termine alla grande indipendenza di cui godevano i cantoni trasformando la Svizzera in uno stato federale (bench\u00e9 il nome di confederazione fosse mantenuto). La Compagnia di Ges\u00f9 fu bandita dalla Svizzera (e cos\u00ec rimase fino al referendum costituzionale del 1973), e fu proibito l'insediamento di nuovi ordini religiosi.\nSulla pace stabilita nel 1848 venne emanata una Costituzione che divenne un ottimo punto di partenza per una maggiore integrazione dei cantoni, un rafforzamento del potere centrale e un periodo di forte crescita economica."}
{"id": "2050", "revid": "287204", "url": "https://it.wikipedia.org/wiki?curid=2050", "title": "Giovanni Agnelli", "text": ""}
{"id": "2051", "revid": "124578235", "url": "https://it.wikipedia.org/wiki?curid=2051", "title": "GOTO", "text": "In informatica, GO TO o GOTO (letteralmente \"vai a\") \u00e8 un'istruzione di controllo di flusso di esecuzione. Essa \u00e8 prevista in vari linguaggi di programmazione e consente di effettuare salti incondizionati da un punto all'altro del codice. In passato veniva spesso impiegata, tuttavia il suo utilizzo risultava spesso improprio (\"spaghetti code\"), rendendo illeggibile o di difficile comprensione un algoritmo o una procedura.\nDescrizione.\nQuesta istruzione \u00e8 presente in Fortran, ALGOL, COBOL, SNOBOL, BASIC, Lisp, C, C++, Pascal, Perl, PHP (dalla versione 5.3) e molti altri meno noti. In Assembly, ed in generale nei linguaggi a basso livello, \u00e8 un'istruzione fondamentale per controllare il flusso delle istruzioni (ed adattarsi ai linguaggi di programmazione che non ne fanno volutamente uso).\nNegli assembly essa corrisponde ad un'istruzione di salto e pu\u00f2 essere chiamata con nomi diversi: BRA (da \"branch\"), JP, JMP o JUMP con tutte le loro varianti condizionali (zero, nonzero, carry, ecc.)\nEra molto in voga nei linguaggi (ormai obsoleti) legati al numero di riga, come il BASIC. La sintassi era: \nGOTO numero di riga\nAltri linguaggi senza numeri di riga, come il C o il PHP, utilizzano delle etichette che identificano l'indirizzo di codice a cui si vuole saltare.\nNei linguaggi ad alto livello pu\u00f2 essere usata per uscire rapidamente da cicli profondamente nidificati.\nAi giorni nostri l'uso di questa istruzione in tali linguaggi \u00e8 generalmente considerato indice di cattiva programmazione (il cosiddetto \"spaghetti code\") perch\u00e9 viola le basi della programmazione strutturata.\nCome dimostrato dal teorema di B\u00f6hm-Jacopini, un'attenta scrittura del codice pu\u00f2 evitare di ricorrere a istruzioni GOTO, anche se \u00e8 a volte necessario introdurre variabili aggiuntive o un ulteriore costrutto logico. L'assenza di GOTO rende comunque il codice pi\u00f9 facile da analizzare.\nTuttavia, in linguaggi che non prevedano le eccezioni oppure nella scrittura di sistemi operativi, i salti incondizionati nel codice possono essere una valida scelta nel caso di rollback di operazioni o deallocazione di risorse allocate attraverso passi successivi, quando in uno di tali passi si verifichi una condizione di errore. Il codice sorgente del kernel Linux \u00e8 ricco di GOTO, spesso finalizzati a tale scopo.\nEsempi.\nI seguenti esempi stampano tutti a schermo 10 righe numerate progressivamente\nLinguaggio BASIC.\nEsempio di utilizzo dell'istruzione goto\n 10 LET i = 1\n 20 PRINT i\n 30 LET i = i + 1\n 40 IF i &lt; 10 THEN GOTO 20\nEsempio di programmazione strutturata senza goto\n 10 LET i = 1\n 20 DO\n 30 PRINT i\n 40 LET i = i + 1\n 50 LOOP WHILE i &lt; 10\nLinguaggio C/C++.\nEsempio di utilizzo dell'istruzione goto\n int i = 1;\n etichetta:\n printf(\"riga %d\\n\", i++);\n if (i &lt; 10) goto etichetta;\nEsempio di programmazione strutturata senza goto\n int i = 1;\n do {\n printf(\"riga %d\\n\", i++);\n } while (i &lt; 10);\n oppure\n for(int i = 0; i &lt; 10; i++) printf(\"riga %d\\n\", i);\nCuriosit\u00e0.\nNel videogioco esiste un personaggio chiamato G0-T0 o Goto, che \u00e8 un droide con problemi di programmazione."}
{"id": "2052", "revid": "1762097", "url": "https://it.wikipedia.org/wiki?curid=2052", "title": "Gaetano Donizetti", "text": "Scrisse poco meno di settanta opere oltre a numerose composizioni di musica sacra e da camera.\nLe opere di Donizetti oggi pi\u00f9 sovente rappresentate nei teatri di tutto il mondo sono \"L'elisir d'amore\", \"Lucia di Lammermoor\" e \"Don Pasquale\". Con frequenza sono allestite anche \"La Fille du r\u00e9giment\", \"La favorite\", \"Anna Bolena\", \"Maria Stuarda\", \"Roberto Devereux\" e \"Lucrezia Borgia\".\nBiografia.\nNato a Bergamo il 29 novembre 1797 da una famiglia di umile condizione e molto povera (padre guardiano al Monte dei Pegni e madre tessitrice) \u2013 cos\u00ec come il fratello Giuseppe, anch'egli futuro compositore, fu ammesso a frequentare (1804-1815) le \"lezioni caritatevoli\" di musica tenute da Giovanni Simone (Johann Simon) Mayr, Francesco Salari e Antonio Gonzales, nella scuola caritatevole di musica \u2013 dalla quale deriva l'attuale \"Istituto Superiore di Studi Musicali \"Gaetano Donizetti\"\" (il conservatorio di Bergamo). Dimostr\u00f2 ben presto un talento notevole, riuscendo a rimediare alla modesta qualit\u00e0 della voce (era necessario svolgere egregiamente il servizio di cantore per potere proseguire i corsi gratuiti) con i progressi nello studio della musica. Conobbe Vincenzo Bellini e ne scrisse alla morte la messa da requiem, che venne eseguita per la prima volta solo nel 1870 nella basilica di Santa Maria Maggiore.\nEsordi e trasferimento a Napoli.\nFu proprio Mayr ad aprire all'allievo prediletto le possibilit\u00e0 di successo, curandone prima la formazione e affidandolo poi alle cure di Stanislao Mattei. A Bologna, dove prosegu\u00ec gli studi musicali, Donizetti scrisse la sua prima opera teatrale, \"Il Pigmalione\", che sar\u00e0 rappresentata postuma, e interessanti composizioni strumentali e sacre. Qui, fra gli altri amici, ebbe modo di legarsi al musicista e patriota Piero Maroncelli, forlivese.\nAncora il maestro Mayr, insieme all'amico Bartolomeo Merelli, gli procur\u00f2 la prima scrittura per un'opera al Teatro San Luca di Venezia, l\"Enrico di Borgogna\", che and\u00f2 in scena il 14 novembre 1818.\nConclusa l'esperienza veneziana il compositore fu a Roma, presso l'impresario Paterni, come sostituto di Mayr. Sul libretto poco felice del Merelli (Donizetti lo avrebbe definito \"una gran cagnara\"), scrisse la \"Zoraida di Granata\", che sarebbe comunque stata riveduta due anni dopo, con l'aiuto di Ferretti. Al termine dell'opera si rec\u00f2 a Napoli per sovrintendere all'esecuzione dell\"Atalia\" di Mayr, oratorio diretto da Gioachino Rossini.\nIn seguito alla fuga del direttore con Isabella Colbran l'impresario Barbaja assunse Donizetti, che esord\u00ec il 12 maggio del 1822 con \"La zingara\", opera semiseria su libretto del Tottola. In sala era presente Vincenzo Bellini, che rimase ammirato dalla scrittura contrappuntistica del settimino, ma che in seguito non ricambi\u00f2 la stima profonda che Donizetti aveva per lui.\nQuesto periodo fu caratterizzato dalle numerose farse. \"La lettera anonima\", andata in scena nel giugno del 1822 al Teatro del Fondo, attir\u00f2 l'attenzione della critica, che apprezz\u00f2 la padronanza con cui Donizetti aveva affrontato il genere buffo napoletano.\nIl contratto con Barbaja lo impegn\u00f2 per quattro opere l'anno. Subito dopo la rappresentazione dell\"Alfredo il Grande\", egli mise mano al \"Fortunato inganno\", satira teatrale ispirata ai precedenti di Benedetto Marcello (\"Il teatro alla moda\", 1720) e di Carlo Goldoni (\"Il teatro comico\", 1750), che fu per Donizetti un esercizio preparatorio per \"Le convenienze e le inconvenienze teatrali\", del 1827, in parte gi\u00e0 accennato anche nel personaggio di Flagiolet della \"Lettera anonima\".\nAnche se per molti anni la musicologia ha attribuito allo stesso Donizetti il libretto de \u201cLe Convenienze\u201d, si avvalse in realt\u00e0 della penna di Domenico Gilardoni, poeta dei teatri reali di Napoli e suo storico collaboratore durante gli anni partenopei, come evidenziano Roger Parker e Anders Wiklund nell\u2019edizione critica dell\u2019opera. \nNegli stessi anni dovette preoccuparsi del mantenimento della moglie Virginia Vasselli, sposata nel 1828, ed ebbe il dolore della perdita del figlio primogenito. La produzione fu talvolta un po' convenzionale.\nAnni trenta e primi capolavori.\nFu nel 1830, con l\"Anna Bolena\", scritta in soli trenta giorni per il Teatro Carcano di Milano, che Donizetti ebbe il primo grande successo internazionale, mostrando una piena maturit\u00e0 artistica. Particolare curioso: dopo il successo dell\"Anna Bolena\" Mayr gli si rivolse chiamandolo \"maestro\". Il rapporto di affetto e stima tra i due compositori rimase saldo fino alla morte.\nDi qui in poi la vita professionale di Donizetti prosegu\u00ec a gonfie vele, anche se non mancarono i fiaschi, intrecciati a vicende familiari che non gli risparmiarono nessun dolore, spesso proprio nei momenti di maggior gloria e successo.\nIl 31 luglio 1830 vi fu la prima assoluta della cantata \"Il ritorno desiderato\", per il testo di Domenico Gilardoni con Luigia Boccabadati, Antonio Tamburini e Luigi Lablache al Teatro di San Carlo di Napoli.\nNel 1832, dopo l'insuccesso dell\"Ugo, conte di Parigi\", il pubblico milanese del Teatro della Cannobiana (l'odierno Teatro Lirico) applaud\u00ec \"L'elisir d'amore\", su libretto di Felice Romani, da una commedia di Eug\u00e8ne Scribe. L'anno successivo, sempre a Milano, fu presentata con successo la \"Lucrezia Borgia\", per la quale il Donizetti previde una nuova disposizione dell'orchestra, quella a cui si ricorre ancor oggi, con gli archi disposti a semicerchio davanti al podio. \u00c8 invece del 1834 l'opera \"Rosmonda d'Inghilterra\" su libretto di Felice Romani, rappresentata per la prima volta a Firenze il 27 febbraio di quell'anno.\nRicevette poi da Gioacchino Rossini l'invito a scrivere un'opera per il Th\u00e9\u00e2tre de la com\u00e9die italienne di Parigi: nacque cos\u00ec il \"Marin Faliero\", su libretto del Bidera (da Byron), risistemato da Ruffini, che and\u00f2 in scena il 12 marzo 1835, ma senza successo.\nErano passati due mesi dalla rappresentazione di \"I puritani\" di Vincenzo Bellini, quando la \"prima\" della \"Lucia di Lammermoor\" ripropose la competizione milanese del 1832 fra la \"Fausta\" e la \"Norma\". La stima fra Bellini e Donizetti non fu affatto reciproca: il primo non risparmi\u00f2 critiche feroci al secondo, che invece ammir\u00f2 sempre la musica del catanese (Bellini mor\u00ec in quell'anno e Donizetti scrisse per lui una \"Messa di Requiem\").\nAl Teatro di San Carlo di Napoli, di cui fu direttore artistico dal 1822 al 1838, Donizetti present\u00f2 ben diciassette opere in prima esecuzione, fra cui il suo capolavoro, la \"Lucia di Lammermoor\". La prima della \"Lucia\", su versi di Salvadore Cammarano, fu un trionfo. Il capolavoro di Donizetti non fa eccezione: anch'esso fu scritto in tempi ristrettissimi (trentasei giorni). L'anno seguente il \"Belisario\" fu applaudito alla Fenice, ma l'anno fu funestato dalla morte del padre, della madre e della seconda figlia. Due anni dopo sarebbero mancate anche la terza figlia e la moglie, che mor\u00ec di colera il 30 luglio 1837.\nLa sua tristezza traspare chiaramente dalle lettere inviate al cognato e intimo amico Antonio \"Toto\" Vasselli. Solo una settimana dopo la morte della moglie Donizetti scrive a Toto:\nFurono momenti di sconforto totale (\u00abSenza padre, senza madre, senza moglie, senza figli... per chi lavoro dunque? ... Tutto, tutto ho perduto\u00bb), ma Donizetti non smise mai di lavorare, componendo in questi anni sia opere buffe sia drammi romantici, come il \"Roberto Devereux\" e la \"Maria de Rudenz\".\nTarda maturit\u00e0.\nPresto Donizetti decise di lasciare Napoli: i problemi con la censura per il \"Poliuto\" (che alla fine non and\u00f2 in scena, e fu rappresentato solo dopo la morte del compositore) e la mancata nomina a direttore del conservatorio (di cui era direttore effettivo) sicuramente lo confermarono nei suoi propositi; nell'ottobre del 1838 egli era gi\u00e0 a Parigi. Qui era ad accoglierlo l'amico Michele Accursi, spia pontificia, che aveva anche lavorato per favorirne la venuta.\nIn quegli anni le sue opere furono rappresentate ovunque, sia in traduzione sia in lingua originale, presso il Th\u00e9\u00e2tre des Italiens. Scrisse \"La figlia del reggimento\", che esord\u00ec all'Op\u00e9ra-comique nel febbraio del 1840, e prepar\u00f2 una versione francese del \"Poliuto\" intitolata \"Les martyrs\".\nL'ambiente parigino, dove si era temporaneamente trasferito, fu certo foriero di successi e di entusiasmi, ma non scevro di difficolt\u00e0 e frizioni, soprattutto con l'apparato teatrale e operistico del luogo. All'amico Tommaso Persico scriveva cos\u00ec, nel periodo in cui metteva in scena \"Les martyrs\":\nL'anno seguente scrisse \"La favorita\", riciclando pagine di un'opera mai conclusa: \"L'ange du Nisida\". Ricevette anche l'importante nomina a cavaliere dell'Ordine di san Silvestro dal papa Gregorio XVI. Ma fu l'invito del Rossini a dirigere l'esecuzione dello \"Stabat Mater\" a Bologna l'avvenimento pi\u00f9 significativo. Quindi, grazie a una raccomandazione per Metternich vergata da Rossini stesso, Donizetti part\u00ec alla volta di Vienna, dove il 19 maggio present\u00f2 la \"Linda di Chamounix\".\nSi era ormai giunti al 1843, anno di composizione del \"Don Pasquale\". Il libretto, preparato da Giovanni Ruffini sulla base del \"Ser Marcantonio\" di Anelli fu pesantemente rimaneggiato da Donizetti, al punto che l'autore ritir\u00f2 la firma: l'opera fu per lungo tempo attribuita a Michele Accursio. La firma \"M.A.\" sta invece per \"maestro anonimo\". Intanto Donizetti si occup\u00f2 della rappresentazione francese della \"Linda di Chamounix\" e termin\u00f2 la \"Maria di Rohan\": furono gli ultimi momenti di grande fervore creativo, poi la malattia ebbe il sopravvento.\nAl Teatro Nuovo il 5 ottobre 1843 avvenne la prima assoluta del lied \"Addio brunetta, son gi\u00e0 lontano\", il 28 dicembre della romanza \"Malvina la bella\", il 22 febbraio 1844 della barcarola \"Sovra il remo sta curvato\", il 4 aprile della romanza \"Se a te d'intorno scherza\" e il 2 maggio della canzonetta \"Chi non mi disse un d\u00ec\".\nDalla penna del maestro uscirono ancora il \"Dom Sebastien\", che riscosse grande successo a Parigi, e la \"Caterina Cornaro\", che invece fu fischiata, con gran delusione di Donizetti, a Napoli.\nGli ultimi trionfi del 1845 si accompagnarono al totale tracollo fisico del compositore che, ormai pazzo a causa della sifilide, aveva lo sguardo spento, un carattere chiuso e diffidente, segnato da manie di persecuzione. L'infezione, dovuta alla sifilide, costrinse Donizetti alla vita vegetativa nel manicomio d'Ivry-sur-Seine, dove fu rinchiuso con l'inganno dal nipote, il quale gli fece credere che il manicomio fosse un albergo e un soggiorno momentaneo. Usc\u00ec solo qualche mese prima della morte, grazie all'impegno degli amici che lo riportarono a Bergamo, nel palazzo Basoni Scotti, dove mor\u00ec nel 1848; la sua tomba si trova nella basilica di Santa Maria Maggiore a Bergamo.\nMorte.\nGaetano Donizetti mor\u00ec a Bergamo l'8 aprile 1848. Venne effettuata l'autopsia l'11 aprile, che appur\u00f2 la causa della morte nella sifilide meningovascolare, le cui lesioni cerebrali erano sicuramente il motivo delle sue forti emicranie.\nVenne dapprima sepolto nel cimitero di Valtesse, nella Bergamo bassa, tumulato nella cripta della nobile famiglia Pezzoli. Nel 1875 la salma fu esumata e venne effettuata un'ulteriore autopsia, durante la quale non venne per\u00f2 rinvenuto il cranio del musicista. Venne quindi iniziata la ricerca tra gli otto medici che avevano effettuato il primo esame. Le indagini portarono al ritrovamento della calotta cranica a Nembro, presso un nipote erede del dottor Gerolamo Carchen, presente all'autopsia del 1848 e che aveva presumibilmente sottratto il cranio del musicista complice la disattenzione dei suoi colleghi. Il reperto venne collocato prima nella Biblioteca civica Angelo Mai e successivamente nel Museo donizettiano. Nel 1875 i resti del compositore furono traslati in Santa Maria Maggiore e deposti nel \"monumento funebre a Gaetano Donizetti\", cenotafio scolpito da Vincenzo Vela nel 1855, accanto a quello del compositore tedesco e maestro di Donizetti, Simon Mayr. Solo il 26 luglio 1951 la calotta cranica venne posta nella tomba, cos\u00ec da ricomporre l'intera salma del musicista\nMemoria.\nBergamo, citt\u00e0 natale di Donizetti, gli ha intitolato:\nStile.\nDonizetti apprese alla scuola di Mayr e Mattei una tecnica musicale solida e sicura, basata sui classici viennesi (Gluck, Haydn e Mozart) e italiani (Palestrina).\nDebutt\u00f2 nel teatro musicale con opere ancora influenzate dallo stile rossiniano, allora di moda, ma con caratteri gi\u00e0 personali, quali l'attenzione alla psicologia dei personaggi e il maggiore impegno drammatico e patetico nello svolgimento delle situazioni.\nBen presto Donizetti scopr\u00ec la tradizione operistica napoletana, che rinnov\u00f2 in senso romantico grazie a un'ardente ispirazione drammatica e a una sensibilit\u00e0 musicale lirica e malinconica, e gi\u00e0 con \"Anna Bolena\" cre\u00f2 un nuovo modello di dramma lirico romantico, svincolandosi definitivamente da Rossini.\nSi aggiunsero, grazie al soggiorno napoletano, anche influenze della musica popolare, che lo portarono al rinnovamento dei tradizionali schemi e moduli stilistici, soprattutto attraverso l'approfondimento psicologico e umano dei personaggi che sono sottratti alla schematicit\u00e0 dei propri ruoli e ridelineati dal compositore con affetto e partecipazione: ci\u00f2 si nota in \"L'elisir d'amore\", che arditamente spezza le barriere tra comico e serio, con la creazione di figure (Nemorino, Adina) i cui comportamenti e sentimenti sono volti ora a divertire ora a commuovere a seconda delle esigenze drammaturgiche.\nNelle opere della piena maturit\u00e0, \"Lucia di Lammermoor\", \"La favorita\" e \"Don Pasquale\", Donizetti seppe trovare espressioni di definitivo equilibrio e perfezione, sollevandosi da quanto di provvisorio e incerto era nella ridondante e frettolosa produzione precedente. Produzione dovuta alle condizioni della vita teatrale del tempo e alle quali, diversamente da Rossini, Bellini o Verdi, Donizetti non si ribell\u00f2 mai.\nQueste opere della maturit\u00e0, con la mirabile costruzione melodica, l'efficace taglio drammatico, l'approfondimento psicologico e patetico dei personaggi frutto di una nuova sensibilit\u00e0 romantica, la compiuta unit\u00e0 stilistica dell'insieme, fanno di Donizetti uno dei maggiori operisti italiani del primo Ottocento e il maggiore precursore di Verdi.\nAlla produzione operistica si affianc\u00f2 una notevole produzione vocale, religiosa (fra cui una \"Messa da Requiem\" per i funerali di Bellini), pianistica e strumentale (fra cui diciannove quartetti per archi, che secondo alcuni studiosi sono tra i migliori scritti in Italia nel XIX secolo).\nFortuna.\nLa fortuna di Donizetti vivente fu rilevantissima. Nonostante non suonasse alcuno strumento la sua vena romantica e le straordinarie doti compositive furono riconosciute in tutta Europa, nel \"mondo delle capitali\" e a livello popolare. Il suo percorso creativo contribu\u00ec potentemente a inserire l'opera, prima rivolta al \"bel canto\", nella pi\u00f9 profonda e drammatica teatralizzazione romantica, anticipando cos\u00ec la grande stagione verdiana.\nPur rimanendo assai diffuso dalla fine dell'Ottocento al secondo dopoguerra, il repertorio donizettiano regolarmente eseguito and\u00f2 via via assottigliandosi fino a ridursi quasi ai soli capolavori assoluti: \"Lucia di Lammermoor\", per il teatro drammatico, \"L'elisir d'amore\" e \"Don Pasquale\", per l'opera buffa.\nNel secondo Novecento si \u00e8 assistito a una diffusa riproposizione delle opere di Donizetti, per impulso di numerosi protagonisti, primo tra tutti il direttore d'orchestra Gianandrea Gavazzeni, e per il merito d'interpretazioni eccezionali, come quelle di Maria Callas in \"Anna Bolena\", di Luciano Pavarotti in \"La figlia del reggimento\" e di Montserrat Caball\u00e9, Leyla Gencer, Joan Sutherland, Mariella Devia."}
{"id": "2053", "revid": "125199708", "url": "https://it.wikipedia.org/wiki?curid=2053", "title": "Gianni Agnelli", "text": "Era anche noto come \"l'Avvocato\" per via del suo titolo di studio, la laurea in giurisprudenza, anche se, non avendo mai sostenuto l'esame abilitativo alla professione forense, il titolo non gli competeva. Fu per molti anni sindaco di Villar Perosa. Figlio di Edoardo Agnelli e di Virginia Bourbon del Monte dei Principi di San Faustino, era il secondo dei sette figli della coppia.\nBiografia.\nFamiglia.\nFiglio di Edoardo e di Virginia Bourbon del Monte, nacque a Torino nella casa di famiglia in corso Oporto (ora corso Matteotti). Il nonno era il senatore Giovanni Agnelli, fondatore insieme ad altri della FIAT. Il padre Edoardo mor\u00ec tragicamente in un incidente aereo quando Gianni aveva 14 anni. Riprese il nome del nonno, cui tutti si riferivano come \u00abil Senatore\u00bb. Spos\u00f2 nel 1953, a Strasburgo, nel castello di Osthoffen, Marella Caracciolo dei Principi di Castagneto, dalla quale ebbe due figli, Edoardo e Margherita.\nFu educato secondo un modello altoborghese con fitte frequentazioni nel mondo dell'aristocrazia, favorite dal legame con i principi di Piemonte, nei canoni di rigido formalismo del costume dell'epoca, che voleva i figli delle famiglie di maggior rango affidati alle cure di istitutrici straniere e di precettori privati, seppure talvolta anticonformisti e di prestigio intellettuale come Franco Antonicelli.\nGiovent\u00f9.\nA Torino frequent\u00f2 il Liceo classico Massimo d'Azeglio, dove consegu\u00ec la licenza liceale nel 1938. In quello stesso anno intraprese un viaggio negli Stati Uniti, dove visit\u00f2 New York, Detroit e Los Angeles. Rientr\u00f2 in Italia fortemente impressionato dagli Stati Uniti \u2013 dove tutto gli pareva contrassegnato da dimensioni imponenti, al punto da ricondurre in seguito a quella prima impressione il marcato occidentalismo e filoamericanismo della maturit\u00e0 \u2013 e rafforzato nell'idea, gi\u00e0 instillatagli dal nonno, che la civilt\u00e0 e la potenza americane fossero fuori del raggio delle nazioni europee.\nDurante il periodo bellico nel 1940 segu\u00ec il corso per ufficiale di complemento presso la Scuola di Applicazione di Cavalleria di Pinerolo. Con il grado di sottotenente venne arruolato nel 1\u00ba Reggimento \"Nizza Cavalleria\" e inviato con il CSIR come addetto al comando sul fronte russo. Rientrato in Italia alla fine del 1941, nel gennaio 1942 fu aggregato al Reggimento Cavalleggeri di Lodi e assegnato al comando di uno squadrone di autoblindo, con il quale venne inviato a Tripoli il 23 novembre 1942, poche settimane prima della conquista di Tripoli da parte dell'Ottava Armata britannica. Partecip\u00f2 alla Campagna di Tunisia, dove fu insignito della Croce di guerra al valor militare il 14 febbraio 1943. Su richiesta del nonno venne rimpatriato il successivo 29 aprile, sbarcando in Sicilia.\nDurante il periodo passato in Italia, tra il novembre 1941 e il novembre 1942, prosegu\u00ec gli studi fino a ottenere la laurea in giurisprudenza, presso l'Universit\u00e0 di Torino. Dopo l'8 settembre, tent\u00f2 di rifugiarsi insieme alla sorella Susanna nella tenuta di famiglia posta nella provincia di Arezzo, scortato da un maresciallo dell'esercito tedesco, cui era stata promessa, in compenso, un'automobile nuova.\nDurante la trasferta la vettura, condotta dal sottufficiale, sub\u00ec un grave incidente e il giovane Agnelli, con la gamba destra fratturata, venne ricoverato nel nosocomio del capoluogo toscano, ove il 23 agosto 1944 giunsero le truppe alleate. Terminata la lunga degenza, si trasfer\u00ec a Roma, arruolato quale ufficiale di collegamento del Corpo Italiano di Liberazione con le truppe alleate.\nNel novembre del 1945 la madre fu coinvolta in un incidente automobilistico mortale, nei pressi di Pisa, rimanendone vittima. Appena terminata la seconda guerra mondiale, all'et\u00e0 di 25 anni, divenne presidente della RIV, la societ\u00e0 di produzione di cuscinetti a sfere fondata da Roberto Incerti e dal nonno nel 1906: l'incarico per\u00f2 ebbe una connotazione praticamente solo rappresentativa.\nNello stesso anno fu eletto sindaco di Villar Perosa, un paese ubicato poco dopo Pinerolo lungo la statale del Sestriere. \u00c8 il paese ove la famiglia risiedeva d'estate (e da dove la stessa proveniva) e fu proprio Villar Perosa la citt\u00e0 che ospit\u00f2 anche il primo stabilimento RIV. Non si trattava di un incarico molto impegnativo e Agnelli lo mantenne per trentacinque anni. Tra la fine del 1945 e l'inizio del 1946 si trov\u00f2 coinvolto, in rappresentanza della famiglia, nelle complesse trattative fra il CLN, le autorit\u00e0 alleate di occupazione e il governo italiano provvisorio, per la normalizzazione della conduzione della FIAT, della quale la famiglia Agnelli era ancora il principale azionista e il 23 febbraio 1946 firm\u00f2 egli stesso l'accordo che ricostituiva il consiglio di amministrazione della societ\u00e0 e ristabiliva Vittorio Valletta, precedentemente estromesso con l'accusa di collaborazionismo con i tedeschi, nella carica di amministratore delegato.\nIl dopoguerra.\nAl termine del 1946, a quasi un anno dal decesso del nonno, Vittorio Valletta, divenuto \"dominus\" indiscusso dell'azienda, ebbe un colloquio con il giovane successore del defunto senatore per decidere delle sorti dell'azienda. Il sessantatreenne \"manager\", pose al nuovo proprietario questo dilemma: \u00abEsistono solo due possibilit\u00e0: o il presidente della Fiat lo fate voi o lo faccio io\u00bb, al quale il giovane Agnelli rispose: \u00abMa di certo voi, professore\u00bb. Con questa risposta il \"professore\" si guadagn\u00f2 la sua autonomia manageriale e il giovane erede la sua libert\u00e0 di godersi la giovinezza, seguendo un consiglio che gli avrebbe dato lo stesso nonno: \u00abPrenditi qualche anno di libert\u00e0 prima di immergerti nelle preoccupazioni dell'azienda\u00bb. In seguito, comunque, Valletta lamenter\u00e0, pi\u00f9 volte, l'eccessiva latitanza del principale azionista dall'impegno aziendale.\nIntanto, gi\u00e0 nel 1947, Gianni Agnelli divenne presidente della squadra di calcio che il padre Edoardo aveva portato al ruolo di \"prima donna\" nel calcio italiano: la Juventus, squadra cui sar\u00e0 affezionato per tutta la vita. Viaggiava in continuazione in tutto il mondo, frequentando i luoghi pi\u00f9 mondani d'Europa, le persone pi\u00f9 famose del \"jet-set\" internazionale: attrici, principi, magnati, uomini politici (i suoi rapporti di amicizia con John Fitzgerald Kennedy, allora Senatore democratico, risalgono a quegli anni come pure la frequentazione dei banchieri David D. Rockefeller e Andr\u00e9 Meyer della banca d\u2019affari internazionale Lazard, conosciuti attraverso Raffaele Mattioli ed Enrico Cuccia).\nIntrecci\u00f2 numerose relazioni sentimentali, delle quali solo una, peraltro piuttosto burrascosa, farebbe pensare a un legame stabile: fu il rapporto con Pamela Digby (1920\u00a0\u2013 1997), gi\u00e0 Pamela Digby-Churchill, ex nuora di Winston Churchill, avendone sposato il figlio Randolph. Al termine di questa relazione, nell'estate del 1952, Gianni rimase vittima di un terribile incidente d'auto: correndo da Torino verso Monte Carlo, si schiant\u00f2 contro un autocarro. Lo estrassero dalle lamiere piuttosto malconcio, la gamba destra fu nuovamente, seriamente ferita e per la seconda volta rischiando l'amputazione. La gamba fu poi operata pi\u00f9 volte, ma una complessa protesi gli consent\u00ec di continuare a praticare uno dei suoi sport preferiti: lo sci (e sar\u00e0 proprio sciando che se la romper\u00e0 per la terza volta nel 1987). Super\u00f2 l'incidente abbastanza bene, tuttavia rimase leggermente, ma visibilmente, claudicante per tutta la vita.\nNel 1953 spos\u00f2 la principessa Marella Caracciolo di Castagneto, appartenente a un'antica, nobile famiglia di origini napoletane. Nel 1959 divenne presidente dell'Istituto Finanziario Industriale (IFI), una societ\u00e0 finanziaria pura che era una delle casseforti di famiglia e che assieme all'IFIL, altra cassaforte di famiglia, controllavano la Fiat. Divenne inoltre Amministratore Delegato della stessa Fiat nel 1963, una carica che dovette condividere con Gaudenzio Bono, un \"vallettiano\" a tutto tondo, e in ogni caso il timone dell'azienda automobilistica rimase per il momento nelle mani del \"professore\", sempre presidente.\nLa presidenza della FIAT.\nAnni sessanta.\nIl 30 aprile 1966, l'ormai ultraottantenne presidente FIAT Vittorio Valletta propose, quale suo sostituto, il nome di Gianni Agnelli all'Assemblea Generale degli Azionisti, che ne deliber\u00f2 l'approvazione, restituendo il timone aziendale alla famiglia Agnelli, dopo oltre 20 anni di presidenza Valletta. Il nuovo assetto dirigenziale, naturalmente, teneva conto dell'inesperienza di Agnelli, mantenendo Valletta quale delegato speciale per i programmi produttivi, i rapporti con le maestranze e le iniziative estere, mentre Gaudenzio Bono assumeva le cariche di amministratore delegato unico e direttore generale.\nInsediatosi al timone della Fiat all'et\u00e0 di 45 anni, dopo avervi svolto praticamente solo ruoli di rappresentanza, Gianni Agnelli si trov\u00f2 dinnanzi a due problemi. Il primo riguardava l'esecuzione dell'accordo con l'Unione Sovietica per la costruzione di uno stabilimento presso una cittadina sul Volga (che verr\u00e0 chiamata Togliatti), per il quale la Fiat doveva fornire all'Autoprominport (l'ente sovietico preposto) lo stabilimento \"chiavi in mano\" e il \"know-how\" per la produzione. Il contratto era stata l'ultima opera di Valletta, la cui morte, avvenuta nel 1967, rischiava di renderne difficoltosa l'attuazione, ma la gestione non si present\u00f2 particolarmente onerosa: i sovietici rispettarono i termini stabiliti e tutto procedette secondo il programma stabilito.\nIl secondo problema era assai pi\u00f9 grave. Venendo incontro al presidente dell'Alfa Romeo Giuseppe Luraghi, che da anni andava predicando l'impossibilit\u00e0 di far quadrare i conti aziendali senza un'adeguata \"massa critica\" di volumi produttivi (e cogliendo l'occasione di aprire un grosso stabilimento al Sud), il governo italiano decise di finanziare l'Alfa per la costruzione di uno stabilimento nell'Italia meridionale, ove si producesse un modello di autovettura di livello medio, nella stessa fascia di mercato, pi\u00f9 o meno, della Fiat 128, che verr\u00e0 lanciata di l\u00ec a poco.\nSecondo Gianni Agnelli, nell'orticello del mercato italiano dell'auto di fascia bassa e media, concupito gi\u00e0 dalle concorrenti europee grazie alla graduale riduzione dei dazi all'interno della CEE, non c'era spazio per un altro concorrente italiano, specialmente se questo poteva contare sui finanziamenti a carico del contribuente. Ma tutti i tentativi per contrastare a livello politico questo progetto fallirono; la sede designata fu Pomigliano d'Arco, un paese a pochi chilometri da Napoli, ove gi\u00e0 operavano la piccola Alfa Motori Avio, e l'Aerfer, azienda parastatale di medie dimensioni, che produceva parti di velivoli commerciali per conto di grosse aziende americane (che verr\u00e0 poi incorporata in Aeritalia, divenuta successivamente Alenia). Per trovare i quadri tecnici intermedi in numero sufficiente a far funzionare lo stabilimento, la neonata Alfasud non poteva che rivolgersi ai quadri della FIAT, cui sottrasse questi tecnici offrendo loro stipendi di entit\u00e0 superiore rispetto a quelli offerti dall'azienda torinese.\nSulla base di uno studio commissionato a una societ\u00e0 di consulenza americana, dai primi del 1968 diede il via a una complessa opera di ridisegno del sistema aziendale, affidato soprattutto all'intervento del nuovo Amministratore delegato, il fratello Umberto Agnelli (nato nel 1934). Questi, che sedeva nel Consiglio di amministrazione della Fiat dal 1964, veniva da una precedente esperienza di riorganizzazione della consociata francese Simca, all'epoca quarto produttore di automobili sul mercato d'Oltralpe. Rinunciando alla politica industriale di Vittorio Valletta (Terra/mare/cielo), Gianni Agnelli decise di disfarsi di quelle produzioni che richiedono continui investimenti e la cui redditivit\u00e0 era precaria e condizionata (non solo sul mercato italiano) da scelte spesso legate a decisioni di carattere politico. Venne cos\u00ec ceduto alla Finmeccanica il 50% della Grandi Motori, detta Divisione Mare, specializzata in motori marini a ciclo Diesel per grosse navi, che fu trasferita a Trieste con il nome iniziale di Grandi Motori Trieste.\nAnalogamente si procedttee con la cosiddetta Fiat Velivoli, specializzata in fabbricazione di aerei, prevalentemente ad uso militare, spesso su licenza di grosse aziende estere, che venne aggregata all'Aerfer di Pomigliano d'Arco, nella societ\u00e0 a partecipazione statale Aeritalia (divenuta molti anni dopo Alenia). La partecipazione Fiat rimase solo un fatto finanziario, poich\u00e9 il controllo operativo era di Finmeccanica: il restante 50% delle azioni verr\u00e0 definitivamente alienato da Fiat nel 1975. Cos\u00ec and\u00f2 anche per altre realt\u00e0 minori.\nNel 1969 la Ferrari cedette alla Fiat il controllo della sua casa di auto sportive: il reparto corse rester\u00e0 gestito per molti anni ancora dall'ing. Ferrari. Il primo febbraio del 1970 venne acquisita dalla famiglia Pesenti, a un prezzo simbolico di un milione di lire, la Lancia, glorioso marchio di auto di prestigio (era detta \"la Mercedes italiana\") fondata a Torino da Vincenzo Lancia nel 1907, ormai in stato di quasi insolvenza.\nIl sogno di Gianni Agnelli era l'internazionalizzazione della FIAT. Due anni dopo l'assunzione della guida della Fiat, Gianni Agnelli concord\u00f2 con Fran\u00e7ois Michelin, proprietario del pacchetto di controllo della Citro\u00ebn, che si trovava in cattive acque, l'acquisto della partecipazione con l'intenzione di giungere successivamente al controllo totale della casa automobilistica francese.\nLa sinergia fra i due costruttori europei sembrava promettere bene: Citro\u00ebn era un marchio prestigioso, con buona fama nella produzione di auto di alta gamma, la Fiat ugualmente nelle utilitarie. L'accordo si concluse, al vertice Citro\u00ebn arrivarono uomini Fiat ma ci si mise di traverso l'opposizione di stampo nazionalistico dei gollisti: alla Fiat venne fatto divieto di acquisire la maggioranza delle azioni Citro\u00ebn. Le incomprensioni fra i tecnici italiani e i tecnici francesi compirono il resto: la Fiat, senza il controllo totale dell'azienda, non poteva imporre nulla senza accordo con le altre forze in gioco, poteva solo investire per ammodernare impianti e strutture.\nAlla fine, quattro anni dopo, il sogno s'infranse e Gianni Agnelli dovette rinunciare alla sua internazionalizzazione, almeno attraverso questa via, e la quota Fiat in Citro\u00ebn fu ceduta alla Peugeot. L'Avvocato ripieg\u00f2, sperimentando altre vie, verso un altro modello di internazionalizzazione che passer\u00e0 attraverso gli stabilimenti Zastava per la produzione del mod. 128 (Jugoslavia) e Tofa\u015f per la produzione del mod. 124 (Turchia). Gi\u00e0 presente sul mercato polacco con la fabbricazione del mod. 125, il 29 ottobre 1971, la Fiat sigl\u00f2 un importante contratto di licenza e collaborazione industriale con la Pol-Mot. Ne segu\u00ec, presso gli stabilimenti F.S.M. di Tychy, la produzione su larga scala della Fiat 126. Poco dopo venne decisa l'avventura di una produzione oltre oceano: creare uno stabilimento in Brasile (Belo Horizonte nello stato di Minas Gerais) ove si sarebbe prodotta inizialmente la 127, opportunamente modificata per quel mercato (il nome del modello brasiliano sar\u00e0 147). L'ambizioso progetto di Giovanni Agnelli, per rendere noto al mondo il marchio FIAT, si realizz\u00f2 nel giro di una decina d'anni con le unit\u00e0 produttive presenti su 4 continenti:\nNon erano trascorsi che tre anni dal suo insediamento al vertice della FIAT, che Gianni Agnelli dovette affrontare un problema piuttosto difficile: il rinnovo del contratto di lavoro dei metalmeccanici (1969). La vertenza procedette per tutta la prima met\u00e0 dell'anno pi\u00f9 o meno aspramente rispetto alle volte precedenti, ma all'inizio di settembre le cose cambiarono radicalmente ed emersero nuove, inattese, forme di sciopero: incominci\u00f2 quello che verr\u00e0 subito battezzato autunno caldo.\nIniziarono i carrellisti di Mirafiori, Stabilimento Presse: scioperavano al di fuori delle direttive del sindacato, con scioperi improvvisi, mezza giornata o meno per volta, ma l'effetto fu paralizzante. Il loro compito era trasportare le parti di carrozzeria appena stampate dalle presse alla catena di montaggio: fermi loro, ferma tutta la produzione. In un primo momento il sindacato disapprov\u00f2 queste forme di protesta spontanee e autonome, poi tent\u00f2 di farle rientrare nell'alveo della propria iniziativa, agevolato anche dalla posizione dell'Azienda, che voleva un unico interlocutore ufficiale di fronte alle maestranze. Iniziarono, cos\u00ec, forme di sciopero del tutto nuove: si entrava al mattino alle 8 al lavoro ma dopo venti minuti passavano delegati nei vari reparti ad annunciare uno sciopero improvviso che sarebbe iniziato alle otto e trenta e durato fino all'ora di pranzo (o analogamente al pomeriggio). Tutto ci\u00f2 a rotazione: ora in uno stabilimento, ora nell'altro.\nSi formavano nelle officine cortei (detti \"serpentoni\") di operai muniti di fischietti e altri strumenti sonori che percorrevano i locali invitando i colleghi riluttanti ad astenersi dal lavoro. Quasi sempre invadevano anche le Palazzine uffici, rendendo problematiche le condizioni di lavoro per gli impiegati che non volevano scioperare. Si verificarono anche degli episodi di violenza, sui quali l'azienda non intervenne, per non inasprire gli animi ed evitare danni alle persone e alle apparecchiature. Questi episodi di violenza, accaduti prevalentemente all'ingresso degli stabilimenti produttivi, erano fomentati da forze estranee all'azienda, come risulta dai verbali redatti dalle forze dell'ordine e dalle pubbliche dichiarazione dell'allora questore di Torino Giuseppe Montesano. Venne rilevata la presenza attiva di esponenti della neonata Lotta Continua e una massiccia presenza di studenti universitari provenienti dalla Sapienza di Roma.\nDal punto di vista del \"business\" le cose andava bene: la crisi economica del 1964 era ormai superata, la richiesta di autovetture era in continuo aumento, tanto che la Fiat non riusciva a soddisfarla e i tempi di consegna si allungarono. Proprio in quest'autunno entr\u00f2 in funzione lo stabilimento di Rivalta di Torino, ove si provvedeva al montaggio della nuova media cilindrata (per quei tempi), la 128, destinata a prendere il posto della famosa 1100 (mod. 103). Era un'auto dalla linea moderna e accattivante, il prezzo contenuto e piacque subito, ma per averla bisognava attendere anche fino a nove mesi.\nLa vertenza si chiuse nel gennaio del 1970 con un nuovo oneroso contratto per le aziende, con concessioni normative consistenti, che incideranno pesantemente sui bilanci futuri. Fra l'altro vennero abolite le differenze territoriali per la determinazione del minimo sindacale del salario (fino a quel momento i salari minimi erano differenziati per provincia, a seconda dell'indice del costo della vita locale elaborato dall'ISTAT) cosicch\u00e9 il neoassunto a Palermo avrebbe percepito, a parit\u00e0 d'inquadramento, lo stesso salario di quello assunto a Milano.\nSi valut\u00f2 che la perdita di produzione durante il periodo \"caldo\" ammontasse a oltre 130.000 vetture (ma c'\u00e8 chi dice molto di pi\u00f9, oltre 270.000: si tratta di vedere entro quali termini temporali viene considerato il periodo \"caldo\"). Intanto gli effetti dell'apertura dei mercati all'interno della CEE si faceva sentire e la concorrenza straniera aument\u00f2 la sua penetrazione in Italia.\nAnni settanta.\nNella prima met\u00e0 degli anni settanta Gianni Agnelli dovette affrontare la prima grande crisi della Fiat, la pi\u00f9 grande forse a partire dalla prima guerra mondiale: l'autofinanziamento non era pi\u00f9 possibile (l'investimento brasiliano aveva pesato non poco e i primi risultati furono deludenti), le vendite di auto in Italia calarono e la concorrenza straniera, grazie alla piena attuazione del Trattato di Roma in materia di barriere doganali nell'Europa, si fece sempre pi\u00f9 agguerrita, erodendo alla Fiat quote crescenti di mercato) e la Fiat non poteva pi\u00f9 fare a meno, come era stato fino a quel momento, di ricorrere massicciamente al credito.\nVenne assunto in quel periodo un nuovo responsabile della finanza aziendale: Cesare Romiti (autunno del 1974) che raggiunger\u00e0 nel quasi quarto di secolo di permanenza in Fiat, il massimo vertice. Auspice Romiti, Gianni Agnelli trasform\u00f2 la Fiat S.p.A. da un'azienda industriale in una \"holding\" finanziaria. Da questa dipenderanno tante \"holding\" di settore, una per ogni settore produttivo, alle quali saranno sottoposte le rispettive societ\u00e0 operative. Il processo dur\u00f2 pi\u00f9 di cinque anni e nacquero cos\u00ec (citiamo solo quelle di dimensioni maggiori): la Fiat-Allis, settore macchine agricole, l'Iveco, settore veicoli industriali, La Macchine Movimento Terra, la Teksid (fonderie, produzioni metallurgiche e altro). Ultima, ma solo in ordine di tempo, la Fiat Auto (autovetture e veicoli commerciali leggeri).\nSeparazione secondo il mercato servito e internazionalizzazione. L'avvento di Agnelli al timone della Fiat segn\u00f2 anche una svolta nella politica finanziaria dell'azienda: l'Avvocato si avvicin\u00f2 sempre pi\u00f9 alla Mediobanca di Enrico Cuccia (forse anche a seguito delle traversie finanziarie della Fiat e ai buoni rapporti che intercorrevano fra Romiti e Cuccia) dalla quale il suo predecessore Valletta si era sempre tenuto a una cortese distanza.\nNel 1976 accaddero due nuovi eventi: la meteora De Benedetti e l'alienazione della SAI. Carlo De Benedetti era un giovane imprenditore rampante: aveva rilevato l'azienda del padre, acquisite, a poco prezzo e per gradi, alcune aziende operanti nel settore della componentistica auto, che non se la passavano bene, e le aveva ristrutturate e razionalizzate inserendole nella sua Gilardini, di cui aveva il controllo con il 60% delle azioni. Si avvaleva di diversi collaboratori e inoltre dal 1974 al 1976 era stato presidente dell'Unione Industriale di Torino.\nConosciuto il personaggio (era stato compagno di scuola del fratello Umberto), Gianni Agnelli gli propose di entrare in Fiat come direttore generale accanto a Romiti. Carlo De Benedetti accett\u00f2 ma a patto di diventare azionista Fiat, cosicch\u00e9 Gianni Agnelli fece acquistare dalla Fiat la Gilardini (azienda il cui fatturato era prevalentemente costituito dalle forniture alla stessa azienda) e la pag\u00f2 con un pacchetto di azioni Fiat pari a circa il 5% del capitale sociale della medesima. De Benedetti, che si era portato dietro alcuni fedelissimi, tra i quali il fratello Franco e l'ingegnere Giorgio Garuzzo, inizi\u00f2 un lavoro di sfoltimento del \"management\" aziendale.\nPoi, improvvisamente, a fine agosto, decise di andarsene. I motivi di questo dietro-front dopo cos\u00ec poco tempo non sono mai stati spiegati chiaramente. Gianni Agnelli gli ricompr\u00f2 il pacchetto di azioni Fiat allo stesso prezzo di valutazione della Gilardini quando quattro mesi prima questa era stata acquisita dalla Fiat, ove rimarr\u00e0. L'altro evento riguard\u00f2 la Compagnia di assicurazione SAI, di propriet\u00e0 della famiglia Agnelli. Fondata dal nonno di Gianni negli anni venti per riporci le polizze delle sue aziende e quelle personali, segu\u00ec lo sviluppo della Fiat giovandosi dell'automatica acquisizione del cliente FIAT che acquistava a rate l'autovettura con finanziamento SAVA (la societ\u00e0 della Fiat che forniva il credito alla clientela).\nLa quota di controllo della SAI, che era quotata in borsa, era nel portafoglio di una delle \"casseforti di famiglia\", l'Istituto Finanziario Industriale (IFI). In quel momento era la terza compagnia italiana per raccolta premi e la prima nel settore delle assicurazioni auto (preponderante di molto rispetto agli altri rami esercitati). Questo pare venisse considerato il suo tallone di Achille: le tariffe RC Auto erano bloccate dal Ministero dell'industria, del commercio e dell'artigianato da quando era entrata in vigore l'obbligatoriet\u00e0 dell'assicurazione RC per gli autoveicoli; l'inflazione gonfiava i costi di riparazione, qualcuno incominci\u00f2 a pensare che l'attivit\u00e0 assicurativa di questo ramo sarebbe stata presto nazionalizzata.\nNel luglio del 1976 in assemblea venne dato un annuncio improvviso: la compagnia era stata venduta al finanziere Raffaele Ursini. Sembrava che la vendita, caldamente patrocinata presso l'Avvocato dal \"management\" IFI, si fosse rivelata improduttiva per il venditore: il ricavato dell'acquisto, cosa gi\u00e0 nota in sede di trattative con Ursini, se ne era andato quasi tutto nel riacquisto della consistente quota di azioni FIAT, ordinarie e privilegiate, che stavano nel portafoglio della Compagnia alienata.\nIl \"blitz\" dell'Avvocato irrit\u00f2 il fratello Umberto, che al momento della firma del contratto di cessione si trovava negli USA e, tornato in Italia, si sarebbe trovato di fronte al fatto compiuto. Sulla vendita si scatenarono le polemiche (anche se allora non vi era per questi casi l'obbligo di OPA): il prezzo di vendita, si diceva, era stato troppo basso e nell\"entourage\" Fiat si diffuse il malcontento.\nIronia della sorte, un anno dopo il Ministero concesse agli assicuratori il sospirato aumento delle tariffe (20%), la SAI rifior\u00ec, se mai fosse appassita, e pass\u00f2 ancora di mano (da Ursini al costruttore d'immobili Salvatore Ligresti) e, come altre compagnie, torn\u00f2 a essere nel giro di pochi anni altamente redditizia. La FIAT costitu\u00ec poco dopo una compagnia propria, l'Augusta Assicurazioni, ma rientrer\u00e0 di fatto nel \"business\" assicurativo solo molti anni dopo, acquistando il pacchetto di maggioranza della Toro Assicurazioni dal fallimento del Banco Ambrosiano.\nAlla fine del 1976 i problemi finanziari sembravano risolti con la cessione di poco pi\u00f9 del 9% del capitale FIAT alla Lafico (\"Lybian Arab Foreign Investment Company\"), una banca controllata dal governo libico di Mu\u02bfammar Gheddafi (in dieci anni il socio libico, nel mero ruolo di investitore, arriv\u00f2 a possedere quasi il 16% del capitale Fiat). La cessione gett\u00f2 un certo sconcerto negli ambienti politici occidentali per le tensioni esistenti tra la Libia di Gheddafi e diversi altri stati, USA in testa.\nLa crisi si riaffacci\u00f2 prepotente a fine anni settanta (la quota di mercato della FIAT Auto in Italia, il mercato pi\u00f9 importante per l'azienda torinese, era scesa dal quasi 75% del 1968, a meno di due anni dall'esordio di Gianni Agnelli come responsabile attivo dell'azienda, al 51% del 1979, ovvero quasi 25 punti in meno in dieci anni. Nel resto dell'Europa, Spagna esclusa, le cose non erano andate meglio, si pass\u00f2 da un gi\u00e0 modesto 6,5% del 1968 al 5,5 del 1979), ma la crisi venne superata grazie alla ottima riuscita di modelli voluti dal nuovo direttore generale di FIAT Auto, Vittorio Ghidella: la Uno e, successivamente, la Croma e la Thema.\nAnni ottanta.\nI conflitti della FIAT di Gianni Agnelli con le forze sindacali italiane rappresentano un esempio delle relazioni tra il mondo degli industriali e i sindacati negli anni '80.\nUno dei pi\u00f9 aspri scontri con il mondo sindacale si risolse in favore degli industriali nel 1980, quando uno sciopero generale, che aveva portato al blocco della produzione, (il \"blocco\" dei cancelli FIAT dur\u00f2 ben 35 giorni) venne spezzato dalla cosiddetta \"marcia dei quarantamila\" (dal supposto numero di lavoratori \"qualificati\" che il 14 ottobre dello stesso anno sfilarono a Torino reclamando il diritto \"di poter andare a lavorare\"). Questa azione segn\u00f2 un punto di svolta e una brusca caduta del potere sino ad allora detenuto dai sindacati degli operai in Italia all'interno della FIAT.\nSi tratt\u00f2 di un periodo in cui le cose andavano abbastanza bene; l'azienda, grazie al successo ottenuto con i nuovi modelli di cui si \u00e8 detto e alla riduzione dei costi di produzione ottenuta con una forte spinta all'automazione dei processi produttivi (robotizzazione) che la port\u00f2 a primeggiare nel mondo in questo campo, produceva nuovamente buoni utili per i suoi azionisti e assunse anche nuova mano d'opera. A met\u00e0 degli anni ottanta inizi\u00f2 una trattativa di accordo societario con la Ford Europa ma poi, a trattative gi\u00e0 avanzate, l'accordo sfum\u00f2 (ottobre 1985).\nPoco dopo Gianni Agnelli strapp\u00f2 proprio alla Ford l'acquisto dall'IRI dell'Alfa Romeo, che il governo italiano aveva deciso di vendere. Le offerte dei due contendenti comprendevano un corrispettivo a titolo di acquisto pi\u00f9 impegni finanziari successivi nella nuova realt\u00e0 produttiva. In effetti il confronto fra le due offerte non era facile poich\u00e9, al di l\u00e0 del mero corrispettivo di acquisto, si inserivano altri fattori quali: le modalit\u00e0 di pagamento di tale corrispettivo, gli impegni a mantenere i livelli occupazionali dell'Alfa, l'ammontare degli investimenti che i due acquirenti avrebbero promesso di fare nell'azienda acquisita. Queste complessit\u00e0 favorirono il fiorire di numerose polemiche.\nNell'autunno si risolse poi un problema gi\u00e0 vivo da qualche anno: la presenza di una banca dello stato libico nella compagine azionaria. Tale presenza aveva gi\u00e0 dato luogo a numerosi problemi alla Fiat per i rapporti che il gruppo teneva con numerose societ\u00e0 ed enti statunitensi, arrivando a essere causa di rifiuto di acquisto di forniture di aziende del gruppo da parte di enti federali americani o di societ\u00e0 private, le quali per\u00f2 lavoravano per la Difesa statunitense. Proprio nella primavera la tensione giunse al culmine: il 15 aprile 1986 uno stormo di cacciabombardieri americani attacc\u00f2 una base navale libica presso Bengasi e la residenza dello stesso Gheddafi vicino a Tripoli (Operazione El Dorado Canyon), in ritorsione a una serie di attentati contro basi americane e luoghi frequentati da americani, la cui responsabilit\u00e0 veniva attribuita dall'amministrazione USA al governo libico. Poche ore dopo due missili libici caddero non lontano dalle coste dell'isola di Lampedusa. Dopo una trattativa durata qualche mese con i rappresentanti della banca libica la quota Fiat in mano ad essa venne riacquistata da una delle \"casseforti di famiglia\", l'IFIL (settembre 1986). L'operazione, studiata da Agnelli e Romiti con Enrico Cuccia, che vide coinvolte sia Mediobanca che la Deutsche Bank, fu una manovra finanziaria complicata, che nel complesso riusc\u00ec ma sollev\u00f2 molte critiche.\nNel 1987 Gianni Agnelli blind\u00f2 il controllo della Fiat da parte della famiglia costituendo la Societ\u00e0 in accomandita per azioni Giovanni Agnelli, nella quale confluirono le partecipazioni degli ormai numerosissimi componenti della famiglia. Questa \"tecnica\" verr\u00e0 presto utilizzata da altri industriali. Inspiegabilmente, alla fine del 1988, l'artefice della potente ripresa dell'azienda sui mercati italiano ed europeo, Vittorio Ghidella, venne bruscamente allontanato dalla Fiat dopo essere stato sugli scudi per tanto tempo. Due anni prima lo stesso Gianni Agnelli, entusiasta dei risultati ottenuti da Ghidella, l'aveva pubblicamente indicato come il futuro successore di Cesare Romiti. Intanto incominciava a pesare anche in Italia la concorrenza di avversari temibilissimi: i giapponesi.\nAnni 2000.\nAl principio degli anni 2000, Gianni Agnelli, convinto che la Fiat non ce l'avrebbe fatta da sola ad affrontare la sfida del mercato mondiale (fra il 1990 e il 2001 la quota di mercato FIAT in Italia si era ridotta da circa il 53% a circa il 35% e in Europa da poco pi\u00f9 del 14% a meno del 10%), apr\u00ec agli americani della General Motors (GM), con i quali concluse un'intesa: la grande azienda statunitense acquist\u00f2 il 20% della Fiat Auto pagandolo con azioni proprie (un aumento di capitale riservato alla Fiat) che valevano in totale circa il 5% dell'intero capitale GM e la Fiat ottenne una clausola \"put\", il diritto esercitabile in questo caso dopo due anni ed entro gli otto successivi, di cedere a GM il rimanente 80% della Fiat Auto a un prezzo da determinarsi con certi criteri predefiniti e che GM sar\u00e0 obbligata ad acquistare. Erano previste inoltre fusioni fra societ\u00e0 costituite da stabilimenti Fiat Auto e stabilimenti Opel, la consociata europea di GM, con sede in Germania.\nL'accordo si ruppe cinque anni dopo (sia FIAT che GM si trovano in grosse difficolt\u00e0) con un risultato opposto a quanto ipotizzato originariamente: non fu la Fiat Auto che venne interamente ceduta a GM, bens\u00ec fu GM che pag\u00f2 per evitare l'esercizio del diritto di cessione (clausola \"put\") da parte Fiat, cedendo a quest'ultima anche le quote GM di Fiat Auto. Le societ\u00e0 operative miste, gi\u00e0 costituite e operanti, vennenro sciolte e ognuno si riprese la sua parte, anche se GM mantenne i diritti di produzione dei motori MultiJet, che saranno montati su tutta la gamma GM e costruiti in un apposito stabilimento GM-Powertrain a Tychy, in Polonia. La crisi economica del settore auto del Gruppo Fiat trov\u00f2 Agnelli gi\u00e0 in lotta contro il tumore ed egli poteva partecipare ormai solo in maniera limitata allo svolgersi degli eventi.\nLa morte.\nIl 24 gennaio 2003 Gianni Agnelli mor\u00ec, all'et\u00e0 di 81 anni, a Torino nella sua storica residenza collinare Villa Fresc\u00f2t (al confine con Pecetto Torinese) per carcinoma della prostata. La camera ardente venne allestita nella Pinacoteca del Lingotto, secondo il cerimoniale del Senato. Il funerale, trasmesso in diretta su Rai 1, si svolse nel Duomo di Torino, seguito da un'enorme folla. La moglie, con una lettera aperta al direttore del quotidiano \"La Stampa\" ringrazier\u00e0 poi tutte le figure nazionali e internazionali e tutti i cittadini presenti. Gianni Agnelli venne tumulato nella monumentale cappella di famiglia presso il piccolo cimitero di Villar Perosa.\nAltri interessi.\nCircoli.\nGianni Agnelli era socio di vari circoli esclusivi, come il Circolo della Caccia a Roma, il Knickerbocker Club di New York, lo Yacht Club Costa Smeralda di Porto Cervo e il Corviglia Ski Club di St.Moritz.\nSport.\nLa figura di Gianni Agnelli fu anche intimamente legata alla storia della , la squadra di calcio del capoluogo piemontese di cui fu nominato presidente dal 1947 al 1954. La sua attivit\u00e0 presidenziale ebbe un impatto all'interno del club simile a quello del padre Edoardo un ventennio prima, acquistando giocatori di rilievo quali Giampiero Boniperti, John Hansen e Karl \u00c5ge Pr\u00e6st, decisivi per la conquista di due campionati di Serie A nel 1950 e 1952, i primi vinti dalla \"Vecchia Signora\" in quindici anni, nonch\u00e9 per la trasformazione subita a livello societario, durante la sua gestione, da un club privato facente parte della casa automobilistica rivale Cisitalia, presieduta da Piero Dusio, a un'azienda indipendente con capitale privato a responsabilit\u00e0 limitata.\nDopo l'attivit\u00e0 di presidente del club calcistico, rimase legato ai colori bianconeri svolgendo diverse attivit\u00e0 dirigenziali in qualit\u00e0 di presidente onorario, con cui pot\u00e9 mantenere la sua influenza sul club fino al 1994, anno in cui consegn\u00f2 tali attivit\u00e0 a suo fratello Umberto, permettendo ai bianconeri di ottenere altri dieci titoli di campione d'Italia, quattro coppe nazionali, una Coppa Intercontinentale, una Coppa dei Campioni, una Coppa delle Coppe, tre Coppe UEFA e una Supercoppa UEFA, per un totale di 23 trofei ufficiali in 48 anni; facendone una delle personalit\u00e0 pi\u00f9 importanti nella storia dello sport. Le sue quotidiane telefonate delle 6 del mattino al celebre capitano della squadra prima e a sua volta presidente poi, Giampiero Boniperti, effettuate da dovunque fosse, sono leggendarie.\nNel 2000 fu nominato presidente del comitato d'onore di Torino 2006 e acclamato membro onorario del CIO, cariche che ricopr\u00ec fino alla morte.\nL'editoria.\nGianni Agnelli fu presente anche nell'editoria, sia pure attraverso la Fiat. Il 100% del quotidiano \"La Stampa\" era, fin dal 1926, di propriet\u00e0 della Fiat. Anche il \"Corriere della Sera\" lo fu per un terzo del capitale dal 1973 al 1974 quando Gianni Agnelli decise di cedere la partecipazione. Ci rientrer\u00e0 dieci anni dopo acquistando, attraverso la Gemina, societ\u00e0 finanziaria collegata Fiat, poco pi\u00f9 del 46% della Rizzoli, nel corso di un'operazione di \"salvataggio\" della societ\u00e0 editrice, che in quel momento era piuttosto malandata.\nConfindustria.\nNel 1974 Gianni Agnelli fu eletto presidente della Confindustria, il sindacato degli industriali. La sua politica fu una sorta di \"appeasement\" verso i sindacati nella speranza che l'asprezza delle lotte si mitigasse e fosse possibile cos\u00ec riprendere lo slancio produttivo. L'interlocutore privilegiato divenne Luciano Lama, segretario generale della CGIL e responsabile della politica dei tre sindacati principali (la cosiddetta \"triplice\", cio\u00e8 CGIL, CISL e UIL).\nL'effetto principale fu l'accordo sulla cosiddetta scala mobile, il meccanismo di indicizzazione dei salari al costo della vita. L'accordo fu trovato, il meccanismo precedente fu modificato e fu anche abolita la differenziazione fra categorie: lo scatto di contingenza (importo mensile lordo da corrispondere in pi\u00f9 a ogni punto di incremento del costo della vita) diveniva uguale per tutti, dal semplice manovale allo specialista, al quadro impiegatizio della categoria pi\u00f9 alta prima della dirigenza.\nAgnelli lasci\u00f2 la presidenza della Confindustria nel 1976: il suo operato fu successivamente fortemente criticato (l'accusa era quella di aver fatto delle concessioni troppo ampie, incompatibili con la situazione economica e a lungo termine dannose anche per le maestranze, in quanto nel meccanismo di adeguamento si celerebbe un fattore moltiplicativo dell'inflazione). In compenso la conflittualit\u00e0 all'interno delle fabbriche non si ridusse, anzi si accrebbe e si aggrav\u00f2, come dimostrarono i fatti negli anni subito a seguire.\nLa presenza nelle istituzioni.\nIl primo incarico di natura pubblica lo ricevette nel 1961 quando, in occasione dei festeggiamenti per il primo centenario dell'unit\u00e0 d'Italia, fu nominato presidente dell'Esposizione internazionale del lavoro. All'inizio del 1976 l'allora segretario del Partito Repubblicano Ugo La Malfa offr\u00ec a Gianni Agnelli una candidatura nelle liste del partito per le elezioni politiche che si sarebbero svolte in giugno e a un primo momento parve che Gianni Agnelli avesse una certa intenzione di aderire alla proposta, ma poi declin\u00f2 l'invito, avendo nel frattempo il fratello Umberto accettata la candidatura nella Democrazia Cristiana (Umberto verr\u00e0 poi eletto senatore nelle file della DC).\nNel 1991 venne nominato senatore a vita dall'allora presidente della Repubblica Italiana Francesco Cossiga: Agnelli s'iscrisse al Gruppo per le Autonomie e venne ammesso alla Commissione Difesa del senato. Nel 1994 fu tra i tre senatori a vita (insieme a Giovanni Leone e allo stesso Cossiga) a votare la fiducia al primo governo Berlusconi (e fu la prima volta nella storia d'Italia che i senatori a vita furono decisivi per la fiducia a un esecutivo), nonostante avesse dichiarato, quando Berlusconi stava per entrare in politica: \u00abSe vince, avr\u00e0 vinto un imprenditore, se perde avr\u00e0 perso Berlusconi\u00bb. Quando per\u00f2 nel 1998 cadde il governo Prodi I e fu nominato \"premier\" Massimo D'Alema, il primo post-comunista, fece scalpore il suo voto a favore della fiducia; \nVita privata.\nNonostante le apparenze di uomo composto, Gianni fu molto disinvolto nelle sue relazioni personali. Come riportato da un documentario americano del 2017, prodotto dalla rete TV HBO, presentato al festival del cinema di Venezia e da molte pagine web, godendo di un indiscusso fascino, Gianni si divertiva molto con relazioni e avventure galanti, che consumava nelle sue numerose \"gar\u00e7onni\u00e8re\".\nTra le tante sue donne si ricordano le pi\u00f9 famose, come Anita Ekberg, Dalila Di Lazzaro e persino Jacqueline Bouvier. Alcune di queste sono state rivelate dalle stesse interessate, magari dopo la sua morte; le pubblicazioni di altre informazioni e fotografie sono state soffocate sul nascere, da familiari e da illustri collaboratori.\nGianni amava molto anche correre con tutti i mezzi e particolarmente in automobile, ignorando i limiti di velocit\u00e0, con conseguenze a volte gravi, tra cui il sopra citato incidente del 1952, che gli compromise la gamba. Egli stava infatti cercando di raggiungere urgentemente a Montecarlo la sua amante, Pamela Digby Churchill, gi\u00e0 nuora del famoso statista inglese Winston Churchill, che aveva minacciato di lasciarlo, dopo averlo sorpreso con un'altra donna.\nEredit\u00e0.\nLa documentazione prodotta da Gianni Agnelli durante il periodo della sua attivit\u00e0 nell'azienda di famiglia (1966-2003) \u00e8 conservata nel fondo \"Fiat\" dell'Archivio storico Fiat."}
{"id": "2056", "revid": "9", "url": "https://it.wikipedia.org/wiki?curid=2056", "title": "Giovanni Paolo I", "text": ""}
{"id": "2057", "revid": "306856", "url": "https://it.wikipedia.org/wiki?curid=2057", "title": "Gershom Scholem", "text": "Biografia.\nIl precoce interesse del giovane Gershom per la tradizione fu fortemente avversato dal padre Arthur. Grazie all'intermediazione della madre il ragazzo pot\u00e9 imparare l'ebraico e studiare il Talmud con un rabbino ortodosso. Tuttavia, per uno strano contrasto, Scholem era anche attratto dal sionismo laico e socialisteggiante, ed entr\u00f2 a far parte del gruppo \"Jung Juda\". Fu molto influenzato dal poeta Walt Whitman, che egli avvicinava al misticismo ebraico.\nStudi\u00f2 matematica, filosofia ed ebraico all'Universit\u00e0 di Berlino; nell'ambiente universitario conobbe Martin Buber e Walter Benjamin; in quegli anni strinse amicizia con Shemuel Yosef Agnon, Hayim Nahum Bialik, Ahad ha-Am e Zalman Shazar (che all'epoca si chiamava ancora Zalman Rubaschoff), futuro presidente dello Stato di Israele.\nNel 1918 si trovava a Berna con Benjamin e fu ammesso alla locale Universit\u00e0; nella citt\u00e0 svizzera incontr\u00f2 Elsa Burckhardt, che sarebbe divenuta la sua prima moglie. Nel 1919 torn\u00f2 in Germania e si laure\u00f2 in lingue semitiche all'Universit\u00e0 Ludwig Maximilian di Monaco.\nNel 1923 emigr\u00f2 in Palestina, dove divenne capo del Dipartimento di Ebraico della Biblioteca Nazionale Ebraica; nel 1933 ebbe la prima cattedra di misticismo ebraico all'Universit\u00e0 Ebraica di Gerusalemme.\nNel 1936 spos\u00f2 Fania Freud. Dopo la nascita dello Stato di Israele fu presidente dell'Accademia nazionale delle Scienze; nel 1965 ebbe il titolo di \"professor emeritus\" all'Universit\u00e0 Ebraica.\nMor\u00ec il 20 febbraio del 1982.\nPensiero.\nScholem pone il suo approccio storiografico allo studio del misticismo ebraico in diretto contrasto con quello della scuola ottocentesca della Wissenschaft des Judentums (scienza del giudaismo). L'analisi del giudaismo da parte di questo movimento ha, agli occhi di Scholem, due gravi carenze: (1) studia il giudaismo come un oggetto morto posto su un vetrino di microscopio anzich\u00e9 come un organismo vivente e (2) non tiene in considerazione il \"fondamento\" stesso del giudaismo, le forze irrazionali che vivificano la religione. Per Scholem le componenti mitiche e mistiche sono altrettanto importanti che quelle razionali.\nTuttavia egli non vuole seguire le orme di chi ha abbracciato la mistica ma non la storia degli Ebrei. In particolare \u00e8 in disaccordo con Martin Buber a cui rimprovera la personalizzazione dei concetti cabalistici e l'ignoranza della storia, della lingua e della patria ancestrale del popolo ebraico.\nNella \"Weltanschauung\" di Scholem l'indagine del misticismo ebraico non pu\u00f2 prescindere dal contesto storico. Partendo da una sorta di \"Gegengeschichte\" (controstoria) nietzschiana egli arriva ad includere nella storia \"pubblica\" molti degli aspetti meno \"normativi\" del giudaismo. \nQuest'impeto di conferire legittimit\u00e0 all'irrazionale deriva, come quello della \"Wissenschaft\", pi\u00f9 o meno direttamente da Buber. Tuttavia le vedute \"contro-storiche\" (\"gegengeschichtlich\") di Scholem comportano il concetto di tradizione come forte legame tra gli Ebrei di ieri e gli Ebrei di oggi (adesione al sionismo).\nSpecificamente Scholem concepisce la storia ebraica come formata \"grosso modo\" da tre stadi:\nLa nozione dei tre stadi, con le sue interrelazioni tra irrazionale e razionale, porta Scholem a formulare tesi assai controverse. Secondo la sua opinione \u00e8 dalla Qabbalah luriana che si svilupp\u00f2 il movimento messianico cinquecentesco del sabbatianesimo. Per neutralizzare il sabbatianesimo, come sintesi hegeliana, sarebbe sorto il Chassidismo.\nMolti che aderivano al Chassidismo perch\u00e9 vi vedevano una congregazione ortodossa accolsero come uno scandalo l'idea che la loro comunit\u00e0 avesse un rapporto cos\u00ec stretto con un movimento \"ereticale\".\nSimilmente Scholem ipotizz\u00f2 come fonte della Qabbalah duecentesca un ipotetico gnosticismo ebraico anteriore a quello cristiano.\nL'approccio storiografico di Scholem implicava anche una teoria linguistica. Diversamente da Buber egli credeva nella capacit\u00e0 del linguaggio di evocare realt\u00e0 sovrannaturali. E, in contrasto con Benjamin, poneva l'ebraico in posizione privilegiata in quanto unica lingua in grado di adombrare la verit\u00e0 divina. Scholem immaginava i cabalisti come interpreti di una rivelazione \"linguistica\" preesistente."}
{"id": "2063", "revid": "1684799", "url": "https://it.wikipedia.org/wiki?curid=2063", "title": "GNU FDL", "text": ""}
{"id": "2064", "revid": "889014", "url": "https://it.wikipedia.org/wiki?curid=2064", "title": "GNU GPL", "text": ""}
{"id": "2066", "revid": "1982", "url": "https://it.wikipedia.org/wiki?curid=2066", "title": "Golfo di Venezia", "text": "Il golfo di Venezia \u00e8 un'insenatura situata nell'Alto Adriatico che va dalla punta di Goro nel delta del Po fino a capo Promontore, in Istria. Al suo interno \u00e8 ricompreso il golfo di Trieste pi\u00f9 altre baie minori, la laguna Veneta ed altre lagune minori (Laguna del Mort, Laguna di Marano, Laguna di Grado). \nNel golfo di Venezia sfociano, oltre allo stesso Po, i fiumi Isonzo, Piave, Brenta, Bacchiglione, Adige, Tagliamento, Risano, Sile, Rosandra, Lemene, Dragogna, Livenza, Quieto, Arsa, Dese.\nAi tempi della Repubblica di Venezia, la quale ha posseduto per lungo tempo gran parte della Dalmazia, nonch\u00e9 alcuni porti pugliesi, tale denominazione si estendeva a tutto l'Adriatico fino al canale d'Otranto."}
{"id": "2069", "revid": "2018934", "url": "https://it.wikipedia.org/wiki?curid=2069", "title": "Greta Garbo", "text": "Per il suo fascino misterioso fu soprannominata \"la Divina\". Dopo aver iniziato l'attivit\u00e0 di attrice in Svezia, venne ingaggiata negli Stati Uniti dalla Metro-Goldwyn-Mayer, di cui divenne rapidamente l'attrice di punta fra gli anni venti e gli anni quaranta, ottenendo un grandissimo successo sia nell'epoca del muto che del sonoro. Grazie al suo talento e al suo carisma fu apprezzata in pellicole divenute dei classici del cinema, come \"Grand Hotel\" (1932), \"La regina Cristina\" (1933) e \"Anna Karenina\" (1935), seducendo generazioni di spettatori e diventando una delle pi\u00f9 celebri icone dello \"star system\" \"hollywoodiano\". Ebbe quattro candidature ai premi Oscar e ne ricevette uno alla carriera nel 1955, dopo il suo ritiro dalle scene avvenuto dieci anni prima. Il suo mito crebbe in contrapposizione con quello di un'altra grande diva, Marlene Dietrich, \"star\" di punta di una casa cinematografica concorrente che contribu\u00ec a creare una presunta rivalit\u00e0 tra le due attrici.\nL'American Film Institute ha inserito la Garbo al quinto posto tra le pi\u00f9 grandi star della storia del cinema.\nBiografia.\nInfanzia e adolescenza (1905-1922).\nGreta Lovisa Gustaffson nacque a S\u00f6dermalm, un quartiere popolare di Stoccolma, nel 1905, da una famiglia di modeste origini: suo padre, Karl Alfred Gustafsson (1871\u20131920), lavorava come netturbino e la madre, Anna Lovisa Karlsson (1872\u20131944), era una contadina d'origine lappone.\nTerza di tre figli (Alva e Sven), Greta, dal carattere malinconico e solitario, preferiva restare appartata a fantasticare invece che unirsi ai coetanei nel gioco; da adulta confesser\u00e0 che, pur considerandosi una bambina come tutte le altre, le capitava spesso di sentirsi \"un attimo prima molto felice, e subito dopo molto depressa\". L'unico momento di svago che si concedeva, spesso da sola nella cucina di casa, era giocare a \"fare teatro\": si travestiva con abiti dismessi, si truccava e organizzava personali spettacoli.\nNel 1920, ancora quindicenne, alla morte del padre (a causa dell'epidemia di influenza spagnola), dovette abbandonare la scuola per contribuire al sostentamento della famiglia; si impieg\u00f2 cos\u00ec dapprima in un negozio di barbiere, che abbandon\u00f2 ben presto a causa delle continue \"avances\" che riceveva dai clienti, e poi come commessa presso PUB, i famosi grandi magazzini di Stoccolma. Ben presto fu notata per la sua avvenenza e le fu chiesto di posare come modella e successivamente di apparire in due brevi cortometraggi pubblicitari; i filmati attirarono l'attenzione del regista Erik Arthur Petschle, che la fece esordire sul grande schermo nella commedia \"Luffar-Petter\" del 1922.\nQueste esperienze convinsero la Garbo a prendere seriamente in considerazione la strada della recitazione. Superando una dura selezione, riusc\u00ec a vincere una borsa di studio per l'Accademia Regia di Stoccolma; poco dopo venne chiamata a fare un provino con il quarantenne regista finnico Mauritz Stiller. Al momento del loro incontro Greta Garbo aveva diciotto anni, mentre il regista (che, renitente alla leva, si era rifugiato in Svezia circa vent'anni prima) a quell'epoca godeva gi\u00e0 d'una certa notoriet\u00e0 ed era considerato un innovatore della tecnica cinematografica. L'artista sar\u00e0 per lungo tempo mentore e pigmalione della Garbo, nonch\u00e9 amico riservato e prezioso nei primi anni della carriera di lei.\nLa nascita artistica (1923 - 1925).\nFu a questo punto della sua vita che Greta Lovisa Gustafsson, su consiglio dello stesso Stiller e facendone espressa richiesta al Ministero degli Interni, decise di cambiare il proprio nome in Greta Garbo, ispirandosi a quello di Bethlen G\u00e1bor, sovrano ungherese del XVII secolo. Anche il suo look sub\u00ec dei progressivi mutamenti. Nel tempo libero, la ragazza amava infatti vestire comodamente, in maniera molto informale, e in tal modo invent\u00f2 forse senza esserne in principio consapevole pienamente, anche uno stile: lo 'stile alla Garbo', caratterizzato da un abbigliamento decisamente androgino, con giacche di taglio maschile, pantaloni, camicia e cravatta, riuscendo ad imporre un'immagine innovativa e, nel contempo, sensuale.\nNel marzo del 1924, venne presentato a Stoccolma il film \"La leggenda di G\u00f6sta Berling\": apprezzato dal pubblico, fu per\u00f2 stroncato dalla critica, ma Stiller decise di ripresentarlo a Berlino, dove registr\u00f2 un successo incondizionato. Nella citt\u00e0 tedesca Greta fece conoscenza con il regista Georg Wilhelm Pabst, che le offr\u00ec una parte nel film \"La via senza gioia\" (1925), pellicola che si riveler\u00e0 un classico della cinematografia e consentir\u00e0 alla Garbo il lancio verso un futuro hollywoodiano, con un contratto alla MGM. Il produttore Louis B. Mayer si trovava infatti a Berlino alla ricerca di nuovi talenti e, su consiglio del regista svedese Victor Sj\u00f6str\u00f6m gi\u00e0 attivo a Hollywood, propose un contratto a Stiller che per\u00f2 non sarebbe partito senza Greta Garbo. Mayer avrebbe anche declinato la richiesta ma, dopo una visione privata del film, pare abbia dichiarato che avrebbe preso subito l'attrice ma non il regista.\nStar del muto (1925-1929).\nSebbene non parlasse inglese, la Garbo part\u00ec per gli Stati Uniti assieme al regista pigmalione Mauritz Stiller. Lei si aspettava di trovare Stiller come regista del suo primo film a Hollywood, ma la pellicola \"Il torrente\" (1926), tratta da un racconto dello scrittore spagnolo Vicente Blasco Ib\u00e1\u00f1ez, venne invece diretta da Monta Bell. Nonostante il film non avesse convinto la critica, tutta l'attenzione si concentr\u00f2 su questa nuova attrice europea, tanto che il produttore Irving Thalberg le propose subito dei ruoli simili.\nAlti e bassi (e amarezze) si alternarono a lungo nella storia di donna e d'attrice di Greta Garbo: scrisse spesso agli amici svedesi di sentirsi sola e infastidita dal clamore della celebrit\u00e0, dalle incursioni di giornalisti e fotografi nella sua vita privata, e d'essere scontenta della qualit\u00e0 dei suoi primi film girati nel 1926 nella \"Mecca del cinema\" - \"La tentatrice\" e \"Donna fatale\" - in cui interpret\u00f2 ruoli di \"vamp\" provocanti, distruttive e prive di scrupoli. Dal 1927 al 1937 interpret\u00f2 una ventina di film, sempre nei panni di seduttrice, un ruolo, a suo dire, da lei \u00abdetestato\u00bb. L'attrice avrebbe desiderato interpretare la parte di Giovanna d'Arco, ma le sue aspettative di ottenere ruoli pi\u00f9 aderenti alla sua personalit\u00e0 vennero ripetutamente scoraggiate dalla MGM. A detta di molti, il successo dell'attrice era dovuto anche al fascino del suo volto meravigliosamente illuminato dal direttore della fotografia William H. Daniels. L'attrice stessa pretese che ci fosse sempre lui nei film in cui lavorava, per garantirle una buona riuscita sullo schermo. Forse a causa della sua timidezza, forse a causa della sua avversione al sistema soffocante dello studio, inizi\u00f2 ad avanzare anche altre pretese: non voleva visitatori sul set e pretendeva dei paravento per non essere disturbata dalle maestranze. Inizi\u00f2 anche a chiedere un salario pi\u00f9 alto ad ogni nuovo film. Tutte le richieste venivano sempre accettate dai dirigenti della MGM tranne una: dovette infatti attendere quattro anni e interpretare ancora sette film \"muti\" prima di venire impiegata in un film \"sonoro\".\nI trionfi hollywoodiani (1930-1941).\nLa casa di produzione, consapevole del forte accento svedese dell'attrice, non voleva rischiare di perdere la star che garantiva i maggiori incassi: molti attori e attrici infatti avevano fallito il passaggio dal muto al sonoro. Alla fine, comunque, trovarono una storia adatta a lei, nella quale interpretava una ragazza di origini svedesi. In \"Anna Christie\" (1930), finalmente Greta Garbo 'parl\u00f2' per la prima volta in una pellicola. La sua prima battuta fu rivolta a un barman: \"Gimme a whisky, ginger ale on the side, and don't be stingy, baby!\", che tradotta in italiano \u00e8 \"Dammi un whisky, ginger ale a parte, e non essere tirchio, amico!\". I rotocalchi dell'epoca non mancarono di salutare in maniera entusiastica l'avvenimento, titolando enfaticamente a caratteri cubitali: \"Garbo talks\", ovvero \"la Garbo parla\". Tina Lattanzi, \"voce\" italiana della Garbo, ricorda come l'attrice svedese - vista dal leggio di doppiaggio al di qua dello schermo - emanasse un \"glamour\" inconfondibile ed emozionante, impreziosito da una recitazione quanto mai espressiva e \"giocata\" su minime sfumature.\nNegli ambienti cinematografici sono molte, e non sempre confermate da dati di fatto, le leggende cresciute insieme e attorno alla figura di Greta Garbo; molto si \u00e8 detto sulla sua presunta idiosincrasia a \"girare\" in presenza di persone non strettamente qualificate come 'addetti ai lavori', cos\u00ec come la stampa rosa d'ogni tempo ha accanitamente studiato al microscopio tendenze sessuali e rapporti interpersonali della \"signorina\" Greta Garbo, che per i fotoreporter era possibile immortalare solo di sfuggita mentre - avvolta in un cappotto lungo fino ai piedi, grossi occhiali da sole, il capo avvolto in un'ampia sciarpa - usciva di casa per recarsi a fare la spesa, o per fare solitarie passeggiate.\nMolto chiacchierata a Hollywood fu la storia d'amore, o quanto meno di intensa amicizia, che la Garbo ebbe con l'attore americano John Gilbert, una delle pi\u00f9 fulgide stelle del cinema muto. Sebbene sinceramente legata a lui, l'attrice non esit\u00f2 a lasciarlo quando questi le chiese di sposarlo; indipendente ed autonoma, Greta Garbo non desiderava legarsi a nessuno, principio cui tenne fede per tutta la vita. D'altra parte, fin da quegli anni, emersero le prime testimonianze circa la bisessualit\u00e0 dell'attrice (vedi oltre). All'avvento del sonoro la carriera cinematografica di Gilbert era entrata in crisi poich\u00e9 il suo timbro vocale non si rivel\u00f2 adeguato alle pellicole parlate. Ma la Garbo non lo abbandon\u00f2: nel 1933 lo impose al regista Rouben Mamoulian per un ruolo di comprimario nel film \"La regina Cristina\", che si rivel\u00f2 un grande successo al botteghino.\nDurante gli anni trenta l'attrice visse un'altra importante storia sentimentale con il compositore Leopold Stokowsky, coronata da una romantica fuga d'amore a Ravello, sulla costiera amalfitana, nel 1938.\nVarie biografie confermano, invece, l'intensa relazione lesbica fra Garbo e Mercedes de Acosta, poetessa statunitense di origine spagnola, considerata una delle \"pioniere\" del lesbismo negli ambienti hollywoodiani. Riservata fino all'eccesso, la Garbo non perdon\u00f2 mai alla de Acosta di aver diffuso alla stampa informazioni sulla loro storia sentimentale e, perci\u00f2, chiuse ogni rapporto con lei. In numerose lettere la poetessa implor\u00f2 il suo perdono, ma l'attrice non cedette: la de Acosta morir\u00e0 sola e povera nel 1968 a New York. Sar\u00e0 questa una delle tante occasioni in cui l'artista svedese mostrer\u00e0 di privilegiare il proprio riserbo e la propria indipendenza rispetto ad una relazione affettiva.\nSul grande schermo Greta Garbo \u00e8 stata anche spia, regina del doppio gioco, assassina, aristocratica, moglie infedele, ammaliatrice e donna irresistibile, cortigiana e prostituta. Nel 1939, Ernst Lubitsch intravide le sue ulteriori potenzialit\u00e0 e ne fece la protagonista di un'esilarante commedia, \"Ninotchka\", in cui la diva dimostr\u00f2 insospettate doti di attrice brillante e dove, per la prima volta sullo schermo, la si vide ridere (il film venne infatti lanciato con lo slogan \"Garbo laughs\", ovvero \"la Garbo ride\").\nL'addio al cinema e il ritiro (1942-1990).\nDopo la delusione per l'inatteso e clamoroso insuccesso del film \"Non tradirmi con me\" (1941), a soli 36 anni la Garbo decise di ritirarsi definitivamente dalle scene e per il resto della sua esistenza sfugg\u00ec sempre la notoriet\u00e0: le sue ultime interviste, fra le poche rilasciate, risalgono al 1928, alla scrittrice Rilla Page Palmborg, e al 1929, al cronista del \"New York Times\" Mordaunt Hall. Inizialmente decise di interrompere la carriera sino a che la Seconda guerra mondiale non fosse terminata, ma il ritiro fu poi definitivo. Numerosi furono i copioni che ricevette negli anni successivi, che ogni volta per\u00f2 puntualmente rifiutava, nonostante i produttori le offriessero inutilmente alti compensi affinch\u00e9 tornasse a recitare. Nel 1946 rifiut\u00f2 in ruolo principale ne \"Il caso Paradine\" di Alfred Hitchcock, per la cui parte dunque fu scritturata Alida Valli, e nel 1947 disse di no alla parte sempre da protagonista in \"Mamma ti ricordo\" di George Stevens, ruolo che and\u00f2 a Irene Dunne.\nNel 1949, dopo aver scartato diverse attrici, alcuni produttori la contattarono per interpretare la malinconica ex diva del muto Norma Desmond in \"Viale del tramonto\", ma l'attrice non prese neppure in considerazione la proposta e cos\u00ec la parte and\u00f2 a Gloria Swanson. Nel 1950, anno in cui divenne cittadina statunitense, la Garbo fu nominata migliore attrice dei primi cinquant'anni del secolo dalla rivista \"Variety\". Nel 1951 rifiut\u00f2 di apparire in \"Quo vadis\" di Mervyn LeRoy, e il ruolo della protagonista Blanche DuBois in \"Un tram che si chiama Desiderio\", la cui parte and\u00f2 a Vivien Leigh. Nel 1952 accett\u00f2 di apparire sempre come interprete principale nel thriller \"Mia cugina Rachele\", per poi cambiare idea il giorno dopo, venendo cos\u00ec ingaggiata Olivia de Havilland. Nel 1954 le fu conferito un premio Oscar alla carriera; come migliore attrice era stata candidata quattro volte dall'Academy Award, senza mai vincerlo. Seguiranno altri rifiuti in film come \"Anastasia\", \"Guai con gli angeli\" e \"Airport 75\". Persino il celebre regista italiano Luchino Visconti nel 1960 le offr\u00ec invano una parte ne \"Il testamento di Orfeo\". \nDal ritiro dalle scene fino alla morte, avvenuta al \"Medical Center\" di Manhattan nel giorno di Pasqua del 1990, l'attrice condusse appunto una vita assolutamente riservata, cercando il pi\u00f9 possibile di evitare giornalisti e fotoreporter, restando affiancata solo dalla nipote e dai parenti. Riusc\u00ec a non rilasciare mai alcuna intervista, tranne all'inizio della sua carriera, ma non pot\u00e9 impedire di essere fotografata. Rarissime furono le occasioni in cui si fece fotografare consensualmente. I fotoreporter riuscirono comunque a scattarle di nascosto molte immagini che vennero poi pubblicate sui giornali. Greta Garbo stabil\u00ec la propria residenza a New York, in un lussuoso appartamento alle cui pareti erano appesi alcuni quadri di Renoir, uno fra i suoi pittori preferiti.\nLa Garbo appartiene tuttora al \"mito\" e all'immaginario collettivo, ben oltre quello star system dal quale aveva sempre preso le distanze. Federico Fellini, parlando di lei, la defin\u00ec una \"fata severa\": in cuor suo era, senza mezzi termini, \"la fondatrice d'un ordine religioso chiamato cinema\".\nGreta Garbo riposa nel cimitero di Skogskyrkog\u00e5rden, a Stoccolma."}
{"id": "2070", "revid": "1318658", "url": "https://it.wikipedia.org/wiki?curid=2070", "title": "Gnutella", "text": "Gnutella \u00e8 un network e un protocollo di rete \"Peer to Peer\" dedicato alla condivisione di file aperta e che d\u00e0 vita all'omonima rete.\nL'approccio \u00e8 di tipo \"Peer to Peer\" puro, ovvero quello in cui non esiste il ruolo di directory da parte dei server (presente invece in programmi quali \"Napster\" o \"eMule\"); ogni peer (o nodo equivalente) \"conosce\" alcuni vicini, facendo s\u00ec che le richieste vengano propagate all'interno della comunit\u00e0 sfruttando la relazione di vicinanza. Per ovviare al problema che le richieste continuino a girare in circolo, viene normalmente indicato il numero massimo di \"salti\" (hop), che una richiesta pu\u00f2 fare sui peer contigui a partire dal nodo che l'ha generata prima di essere terminata.\nStoria.\nNonostante il nome contenga la parola GNU, essa non \u00e8 parte del progetto GNU e per questo motivo la FSF, custode del progetto GNU, ha chiesto il cambiamento del nome.\nLa seconda parte del nome deriva da Nutella, nome di una crema gianduia prodotta dall'azienda dolciaria italiana Ferrero, presumibilmente molto apprezzata dagli sviluppatori di questa rete.\nLa prima implementazione del protocollo \u00e8 stata il programma Gnutella scritto da Justin Frankel e Tom Pepper per la Nullsoft all'inizio del 2000. Il programma fu distribuito un giorno solo, il 14 marzo 2000 e fu scaricato da migliaia di persone, grazie all'annuncio apparso su Slashdot. Il codice sarebbe stato rilasciato in seguito probabilmente sotto licenza GNU GPL. Il giorno dopo AOL, che aveva da poco acquisito la Nullsoft, blocc\u00f2 la distribuzione del programma per motivi legali e diffid\u00f2 la Nullsoft dal continuarne lo sviluppo. Nonostante questo, la rete Gnutella sopravvisse sostenuta dalle migliaia di copie scaricate il primo giorno, che continuavano a distribuire il programma. In pochi giorni poi il protocollo fu reingegnerizzato e nacquero nuovi programmi liberi in grado di accedere a questa rete.\nDescrizione.\nGnutella \u00e8 una rete completamente \"serverless\", distribuita. I nodi sono trattati allo stesso modo, indipendentemente dalla banda e dal numero di file condivisi. Ogni nodo si occupa sia di fornire i file che di inviare e rispondere alle richieste di \"routing\" degli altri nodi, compito riservato ai server in una rete centralizzata. Ogni nodo, quindi, \u00e8 sia un client sia un server: \u00e8 definito a proposito \"servent\".\nCi\u00f2 consente una forte stabilit\u00e0 della rete, nella quale possono entrare e uscire continuamente nodi senza modificare le prestazioni.\nReti come Emule hanno invece dei server che contengono una tavola hash, ossia un elenco dei file e degli indirizzi IP dove sono scaricabili; in mancanza di questo diviene difficoltosa l'identificazione dei nodi di rete e particolarmente onerosa la fase di ricerca dei file. Gnutella invia messaggi a un elevato numero di nodi, a fronte di ogni ricerca effettuata, con un impegno di banda e di CPU nei vari nodi.\nIl protocollo Gnutella attualmente implementato differenzia tra nodi \"foglia\" (leaf) e \"ultranodi\" (ultrapeer), al fine di concentrare la maggior parte del traffico di rete verso gli ultranodi, che dedicano alla rete maggiore capacit\u00e0 di banda e di calcolo, risparmiando traffico ai nodi foglia.\nI protocolli di cui \u00e8 composta sono pubblici ed aperti. La sua funzione principale \u00e8 la ricerca di file all'interno dei nodi della rete stessa, e il successivo trasferimento degli stessi al richiedente.\nGnutella \u00e8 un tipico esempio di overlay network.\nApplicazioni.\nEsistono numerose applicazioni che si connettono a questa rete; le pi\u00f9 popolari sono (in ordine alfabetico):"}
{"id": "2071", "revid": "15756", "url": "https://it.wikipedia.org/wiki?curid=2071", "title": "Goro", "text": "Goro (\"G\u00f2r\" in dialetto ferrarese; \"Goro\" in dialetto gorese) \u00e8 un comune italiano di abitanti della provincia di Ferrara in Emilia-Romagna. Fa parte dell'Unione Delta del Po.\nGeografia fisica.\nGoro sorge nella parte pi\u00f9 meridionale del delta del Po, lungo una striscia di terra compresa a nord dalla sponda destra del Po di Goro, che qui segna il confine tra l'Emilia-Romagna ed il Veneto, e a sud dalle rive della sacca di Goro. Il paese, compreso nel territorio del Parco del Delta del Po, \u00e8 situato a 63 km ad est dal capoluogo provinciale Ferrara.\nIl comune di Goro confina a nord-est con quello di Ariano nel Polesine, a sud con il mare Adriatico, ad ovest con quello di Codigoro e a nord-ovest con quello di Mesola. Oltre al capoluogo l'unica frazione del comune gorese \u00e8 Gorino.\nClima.\nLa stazione meteorologica pi\u00f9 vicina \u00e8 quella di Codigoro.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a ; quella del mese pi\u00f9 caldo, luglio, \u00e8 di .\nStoria.\nIl toponimo di Goro deriva da \"Gaurus\", un vecchio ramo del Po di derivazione del Volano.\nL'abitato si form\u00f2 nella prima met\u00e0 del XVIII secolo sull'argine destro del Po, tra il fiume e il mare, in un territorio paludoso dove si ergevano dossi. Qui furono costruite le prime abitazioni, i casoni di canna, una tipologia abitativa rimasta quasi invariata dai primi insediamenti nel delta del Po sino alla loro sostituzione con case in muratura.\nDall'inizio del '600 il porto si spost\u00f2 progressivamente verso sud-est per il rapido avanzamento della costa che arriv\u00f2, un secolo dopo, all'altezza dell'attuale abitato di Goro, iniziando la formazione dell'attuale nota \"Sacca di Goro\".\nLa storia di Goro \u00e8 caratterizzata dalla continua lotta dell'uomo contro le acque del mare e del fiume. Ne sono testimonianza gli antichi manufatti di regimazione idraulica, come Torre Pal\u00f9, Torre Abate, Balanzetta e la chiavica dell'Agrifoglio, e i fari, che dimostrano l'incessante modificarsi del territorio. Nel pieno della seconda guerra mondiale, il 28 marzo 1944, i fascisti uccisero cinque uomini nei pressi di Gorino.\nNella notte tra il 12 e 13 novembre 1958 l'argine ad est del porto di Goro non resistette alla mareggiata provocata dal forte vento di Scirocco che soffiava da giorni, e l'acqua subito invase la Valle Bonello appena bonificata, poche ore dopo fu travolto dalle onde anche l'argine della marina davanti a Ca' Romanina allagando Valle Pioppa e la Scol\u00e0 causando il conseguente allagamento del paese. Tra la fine degli anni cinquanta e l'inizio degli anni sessanta, il paese inizi\u00f2 lentamente ad uscire dalla sua depressione economica e dall'isolamento grazie alla riforma agraria, alle bonifiche e alla costruzione della Strada Statale 309 Romea.\nNel 1962 Goro, fino ad allora frazione di Mesola, divenne comune autonomo tramite il DPR n. 1376 del 5 agosto.\nSociet\u00e0.\nImmigrazione straniera.\nAl 31 dicembre 2019 a Goro risultano residenti 56 cittadini stranieri.\nCultura.\nEventi.\nNel periodo maggio \u2013 giugno \u00e8 possibile gustare i numerosi piatti del luogo alla \"sagra del pesce\" che si tiene nella vicina frazione di Gorino.\nNel secondo e terzo fine settimana di luglio si svolge la \"Sagra della Vongola Verace\" organizzata dall'Associazione Turistica Pro Loco Goro.\nUlteriore festivit\u00e0 \u00e8 la \"fiera di S. Antonio\", santo patrono dei pescatori, che si tiene a Goro la domenica successiva al 13 giugno.\nMolto rinomato anche il Faro Festival, con eventi e performance teatrali e musicali.\nMedia.\nTelevisione.\nIl paese \u00e8 stato il soggetto del documentario di Sergio Zavoli \"I vivi e i morti di Goro\" del 1963.\nGeografia antropica.\nFrazioni.\nLo statuto comunale riconosce come unica frazione Gorino.\nEconomia.\nGoro ha un porto moderno che conserva tratti del borgo peschereccio di un tempo. Pesca, venericoltura e mitilicoltura sono al primo posto nell'economia locale e la locale flottiglia supera le 2.500 imbarcazioni. Il paese vanta il primato europeo nella produzione della vongola verace e si posiziona ai primi posti a livello mondiale. La venericoltura, praticata nella vicina sacca di Goro a partire dagli anni settanta, impiega l'80% delle famiglie goresi e rappresenta il 90% della produzione regionale ed il 40% di quella nazionale.\nAltra importante voce dell'economia locale \u00e8 il turismo, grazie alla presenza del Parco regionale del Delta del Po dell'Emilia-Romagna.\nInfrastrutture e trasporti.\nStrade.\nLa principale via d'accesso a Goro \u00e8 la strada provinciale 27 che unisce il paese alla Strada statale 309 Romea.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nA.S.D. F. Ricci \u00e8 la squadra principale di calcio di Goro che nella stagione 2015/2016 ha vinto il campionato di 2\u00aa Categoria del campionato di calcio italiano, l'attuale presidente \u00e8 Matteo Maestri. La maggior categoria in cui ha militato la squadra di casa \u00e8 il campionato di promozione."}
{"id": "2075", "revid": "1652635", "url": "https://it.wikipedia.org/wiki?curid=2075", "title": "Guerra", "text": "La guerra \u00e8 un fenomeno sociale che ha il suo tratto distintivo nella violenza armata posta in essere fra gruppi organizzati. Nel suo significato tradizionale, la guerra \u00e8 un conflitto tra Stati sovrani o coalizioni per la risoluzione, di regola in ultima istanza, di una controversia internazionale pi\u00f9 o meno direttamente motivata da veri o presunti, ma in ogni caso parziali, conflitti di interessi ideologici ed economici.\nIl termine deriverebbe dalla parola \"werran\" dell'alto tedesco antico che significa \"mischia\". Nel diritto internazionale, il termine \u00e8 stato sostituito, subito dopo la seconda guerra mondiale, dall'espressione \"conflitto armato\", applicabile a scontri di qualsiasi dimensione e tipo.\nLa guerra in quanto fenomeno sociale ha enormi riflessi sulla cultura, sulla religione, sull'arte, sul costume, sull'economia, sui miti, sull'immaginario collettivo, che spesso la cambiano nella sua essenza, esaltandola o condannandola.\nLe testimonianze archeologiche indicano che la guerra fa parte della vita umana da tempo immemorabile: secondo le teorie passate, si presumeva che i primi popoli nomadi (cacciatori-raccoglitori) fossero pi\u00f9 pacifici rispetto ai loro omologhi sedentari (coltivatori) degli anni successivi, ma i ritrovamenti dei luoghi di sepoltura di massa in tutto il mondo hanno portato gli studiosi a rivedere questa teoria. Una sepoltura di massa a \"Jebel Sahaba\" (nota come Cimitero 117), nel Sudan settentrionale, per esempio, contiene i resti di 61 tra adulti e bambini; circa il 40% dei quali sono deceduti per morte violenta e mostrano gravi ferite o delle punte di freccia incastrate tra le ossa. Questo sito risale all'11740 a.C. circa.\nStoria.\nFino alla seconda guerra mondiale era prassi di diritto internazionale ampiamente osservata il far precedere le ostilit\u00e0 da una dichiarazione di guerra.\nLe alleanze militari fra Stati obbligavano i firmatari a entrare nel conflitto se un altro Stato violava la neutralit\u00e0 e l'integrit\u00e0 territoriale, invadendo i confini esterni di uno Stato partecipante con le proprie truppe, oppure ne manifestava la volont\u00e0 con una dichiarazione di guerra: i patti di mutua assistenza militare propagavano rapidamente le dimensioni dei conflitti.\nGeneralmente, il conflitto armato comincia a partire da un evento specifico, il cosiddetto \"casus belli\": un'invasione militare, l'uccisione nemica di concittadini, come soldati, o beneficiari dell'immunit\u00e0 diplomatica, come ambasciatori, capi di Stato o reggenti. Anche incidenti diplomatici possono innescare crisi che si risolvono in un conflitto armato, a causa di inosservanze dei protocolli diplomatici, come non presentarsi a una convocazione o rifiutare di ricevere un ambasciatore, ingerenze politiche sulle nomine, dichiarazioni offensive senza scuse o smentite ufficiali degli organi di stampa ed eventuali dimissioni del dichiarante. Preso a s\u00e9, il casus belli pu\u00f2 essere anche non molto grave, ma la sua importanza \u00e8 amplificata dalle tensioni e dagli attriti gi\u00e0 esistenti.\nLa guerra spesso si manifesta insieme a un periodo di sospensione dello Stato di diritto nel quale il diritto e la giustizia militare si sostituiscono a tutte le altre fonti della giurisprudenza.\nCon l'avvento dell'ONU, il cui statuto condanna lo Stato aggressore e consente allo Stato aggredito di difendersi con immediatezza, la dichiarazione di guerra \u00e8 praticamente scomparsa dallo scenario internazionale. Molte Costituzioni, fra le quali quella italiana, ammettono la guerra di sola difesa. Nessuno Stato \u00e8 infatti disposto a dichiararsi aggressore con una tale procedura, mentre infiniti sono gli appigli per dichiararsi aggredito. In definitiva lo Statuto dell'ONU, che nelle intenzioni doveva servire a far scomparire la guerra, ha fatto invece scomparire soltanto la dichiarazione di guerra.\nSecondo quanto osservato da von Clausewitz, la guerra non \u00e8 accesa dall'azione di chi offende, ma dalla reazione di chi si difende: se non ci fosse reazione, infatti, si verificherebbe un'occupazione e non un conflitto armato. Tale fu il caso, ad esempio, dell'Anschluss, ovvero l'invasione dell'Austria da parte della Germania nel 1938. Si ha pertanto l'inizio della guerra quando si verifica il primo combattimento fra forze contrapposte. La guerra non si conclude per\u00f2 semplicemente con la cessazione dei fatti d'arme; pi\u00f9 formalmente \u00e8 necessario che si verifichi uno dei seguenti eventi:\nTalora, un Paese che vuole entrare in conflitto compie azioni per provocare a guerra l'aggressore e poter reagire; non necessariamente si inizia un conflitto con un'occupazione militare di un territorio straniero. Dalla seconda met\u00e0 del XX secolo a seguire, molte guerre sono state combattute senza essere dichiarate, con interventi militari giustificati come aiuti a governi \"fratelli\" come la guerra del Vietnam, l'invasione sovietica dell'Afghanistan, o semplicemente con un'azione militare diretta come la guerra di Corea o l'invasione del Kuwait. A volte, a queste guerre hanno fatto seguito altre azioni ad esse collegate, come la prima guerra del Golfo nella quale una coalizione, in forza di un mandato dell'ONU, ha schierato sul campo un potente esercito appoggiato da forze navali ed aeree che hanno rimosso il contingente iracheno di occupazione dal Kuwait e distrutto gran parte dell'armamento terrestre ed aereo delle forze armate irachene, disarticolandone le unit\u00e0 operative ma non occupando permanentemente il territorio dell'Iraq.\nIn et\u00e0 contemporanea, nei periodi di tensione e di crisi, si \u00e8 soliti sviluppare un'attivit\u00e0 politica e diplomatica di tutta la comunit\u00e0 internazionale per evitare il conflitto: in tali periodi, le forze armate giocano un ruolo rilevante nel dimostrare la credibilit\u00e0 e la determinazione dello Stato, con lo scopo deterrente di rendere evidente all'antagonista la sproporzione fra l'obiettivo da conseguire e il costo, sociale e materiale, di una soluzione militare. La guerra quindi pu\u00f2 essere evitata quando ambedue i contendenti percepiscono questo sfavorevole rapporto.\nDescrizione.\nFasi temporali.\nLa guerra \u00e8 preceduta da:\nLe guerre sono combattute per:\nClassificazione.\nCi sono svariate classificazioni possibili della guerra. Una \u00e8: \"convenzionale/non convenzionale\". Nella guerra convenzionale sono coinvolte forze armate ben identificate che combattono in modo relativamente aperto e palese, senza far ricorso ad armi di distruzione di massa.\nLa guerra non convenzionale comprende tutto il resto: tattiche di incursione, guerriglia, insurrezione e terrorismo o, in alternativa a tutto ci\u00f2, pu\u00f2 includere la guerra nucleare, batteriologica o chimica.\nTutte queste categorie ricadono normalmente in due pi\u00f9 ampie: \"conflitti ad alta intensit\u00e0 ed a bassa intensit\u00e0\".I primi si manifestano tra due superpotenze o due grandi paesi che si scontrano per ragioni politiche. I conflitti a bassa intensit\u00e0 implicano la contro-insurrezione, gli atti di guerriglia e l'impiego di corpi specializzati nel contrastare i rivoluzionari.\nIl \"Peacekeeping\".\nLe \"operazioni di peacekeeping\", missioni militari armate alle quali un mandato internazionale (ONU o Unione europea) ha conferito legittimit\u00e0, se non possono essere considerate tecnicamente guerre presentano per il personale impegnato tutti i rischi di quelle operazioni, con limitazioni ancora maggiori dal punto di vista delle regole operative. Nell'accezione datagli dalle Nazioni Unite, il \"peacekeeping\" \u00e8 \"un modo per aiutare paesi tormentati da conflitti a creare condizioni di pace sostenibile\". Il personale civile e militare delle missioni ONU viene fornito dai paesi membri.\nQueste operazioni vengono compiute in territori sconvolti da guerre civili e le truppe impiegate dovrebbero fungere da forza di interposizione tra i contendenti e stabilizzazione del territorio, ma se necessario possono usare la forza necessaria a fermare azioni violente contro civili indifesi. Nondimeno la loro presenza non ha impedito episodi come il massacro di Srebrenica, avvenuto durante la guerra civile jugoslava sotto gli occhi di un battaglione di caschi blu olandesi.\nTipi di conflitto.\nI conflitti possono essere diversamente classificati in relazione al numero piuttosto vasto dei loro parametri.\nIn base al tipo dei soggetti che la combattono.\nNon si parla di conflitto asimmetrico se \u00e8 un'organizzazione statale, si veda l'esempio della Spagna nel corso dell'invasione napoleonica, a combattere tramite il proprio esercito con tattiche di guerriglia. Lo scontro tra le formazioni di guerriglia sorte spontaneamente e l'esercito napoleonico, \u00e8 invece considerabile un caso di guerra asimmetrica.\nAltre definizioni dei conflitti.\nNell'uso comune, specie in campo giornalistico o nei discorsi di natura politica, vengono fornite altre definizioni di un conflitto, ancorch\u00e9 giuridicamente e tecnicamente non corrette. Fra le pi\u00f9 usuali:\nDiritto bellico.\nNumerose convenzioni, che nel loro insieme costituiscono il diritto bellico, regolamentano il comportamento in guerra; esso risponde a due grandi e separate questioni, cio\u00e8 qual \u00e8 il modo giusto di intraprendere la guerra e quale \u00e8 il modo giusto di condurla.\n\"Ius ad bellum\".\nIl Patto Briand-Kellogg per primo afferma nel 1928 il ripudio della guerra come strumento di risoluzione delle controversie internazionali, principio poi recepito nelle costituzioni di varie democrazie occidentali nel dopoguerra; la successiva Carta delle Nazioni Unite del 1945 alla nozione di guerra sostituisce la pi\u00f9 ampia nozione di ricorso alla forza, che comprende le cosiddette \"measures short of war\" (misure vicine alla guerra), non regolate dal Patto di Brian-Kellogg, e introduce un sistema di sanzioni per i Paesi che violano il trattato. La Dichiarazione sul diritto dei popoli alla pace del 1984 afferma, non pi\u00f9 nella sola forma negativa di un divieto della guerra, un diritto dei popoli alla pace, e l'impegno per il disarmo nucleare.\nInoltre, lo statuto delle Nazioni Unite consente la legittima difesa di un paese (sia direttamente del paese aggredito, sia di altri Stati che intervengono collettivamente a suo sostegno). Ci\u00f2 per evitare una propagazione incontrollata del conflitto: fuori dei requisiti della legittima difesa (proporzionale e immediata, \"ex\" articolo 51 dello Statuto delle Nazioni Unite) occorre che ci sia un'autorizzazione del Consiglio di Sicurezza all'uso della forza, come \u00e8 successo nella Guerra del Golfo del 1991. La regola sarebbe che il Consiglio di Sicurezza decide di prendere azioni \"ai sensi del capo VII\" mediante l'uso diretto di contingenti militari messi a disposizione dagli Stati membri e posti sotto il comando del Comitato di Stato Maggiore ONU: ma gli articoli 42 e 43 dello Statuto ONU non sono mai stati attuati e la formulazione delle decisioni del Consiglio di sicurezza \u00e8, oramai, nella forma di autorizzazione agli Stati di \"prendere ogni misura necessaria\" in difesa della pace e della sicurezza internazionale.\nInterpretazioni estensive del diritto umanitario hanno portato a considerare legittima l'ingerenza umanitaria, ovvero l'intervento dall'esterno in fatti interni di uno Stato quando questi fatti costituiscano violazione evidente dei diritti dell'uomo. L'ingerenza umanitaria ha giustificato nel passato interventi militari consacrati da una risoluzione ONU per costringere i governi a rispettare quei diritti fondamentali. Analoga ingerenza potrebbe essere autorizzata per proteggere beni culturali ritenuti patrimonio dell'umanit\u00e0.\nLe costituzioni di molti Stati ammettono la guerra di sola difesa, vietando alle forze militari del paese di attaccare civili, militari e infrastrutture sul suolo di un altro paese o comunque appartenenti a un altro Stato sovrano. La Costituzione italiana, con l'articolo 11, \u00e8 una delle pi\u00f9 esplicite: \u00abL'Italia ripudia la guerra come strumento di offesa alla libert\u00e0 degli altri popoli e come mezzo di risoluzione delle controversie internazionali.\u00bb.\n\"Ius in bello\".\nIl diritto bellico \u00e8 affiancato dal diritto umanitario, volto alla protezione delle vittime di guerra. Le pi\u00f9 importanti convenzioni in materia erano, prima della Carta dell'ONU, quelle dell'Aia del 1899 e del 1907.\nLe pi\u00f9 importanti e attuali convenzioni di diritto umanitario sono le convenzioni di Ginevra del 1949 e i suoi protocolli aggiuntivi, due del 1977 e uno del 2005.\nIn Italia, \u00e8 stata posta una questione di legittimit\u00e0 alla Corte Costituzionale in merito all'esistenza di una distinzione fra codici militari in tempo di pace e di guerra, e, successivamente, in merito all'esistenza stessa di un diritto militare, che possa agire in deroga alle regole che disciplinano il rapporto fra privati cittadini. La Consulta ha ribadito il principio per cui le azioni dei militari non sono soggette alle stesse regole dei privati cittadini n\u00e9 essere valutate dai tribunali civili.\nAspetti antropologici.\nL'istinto di sopravvivenza, la preservazione del proprio territorio vitale, la difesa dei propri mezzi di sussistenza, sono alcuni esempi di come una comunit\u00e0 possa esser spinta a prendere le armi contro una comunit\u00e0 nemica che mette a rischio spazi, diritti, valori o beni dati per acquisiti e irrinunciabili. A queste motivazioni di tipo egoistico o utilitaristico si affiancano (e talvolta si coniugano) motivazioni di carattere psicologico o umorale come l'odio, il disprezzo, la vendetta, la paura.\nGuerre di religione.\nUn altro fattore molto forte di innesco per le guerre sono i motivi religiosi, nei quali un preteso diritto derivante da credenze religiose, o interpretazioni personali di scritti o tradizioni precedenti, diventa per un popolo o gruppo religioso causa per lanciare una guerra di aggressione verso quello che viene individuato come bersaglio della propria insoddisfazione. Una guerra di questo tipo viene denominata guerra santa, e gli esempi storici pi\u00f9 noti sono le crociate per il mondo occidentale e il jih\u0101d (che per\u00f2 in arabo ha un significato non necessariamente legato ad operazioni violente) per i musulmani. Entrambe le tipologie di guerra hanno per\u00f2 provocato nei tempi gravi spargimenti di sangue tra i civili. Anche di recente sia in nome del jih\u0101d, sia per sostenere la guerra al terrorismo da parte di personale civile e militare delle forze armate statunitensi o di paesi alleati si sono avuti anche comportamenti non conformi alle leggi di guerra, con torture ed uccisioni sanguinose ed ingiustificate.\nGuerre a sfondo razziale.\nAncora un'altra motivazione \u00e8 la matrice razzista, nella quale un popolo o una nazione aggrediscono un'altra ritenuta inferiore secondo i propri criteri. L'esempio pi\u00f9 eclatante rimane la politica espansionistica della Germania nazista in Europa orientale durante la seconda guerra mondiale, ma analoghi esempi sono i conflitti africani come il genocidio del Ruanda.\nAspetti etici.\nDal punto di vista etico la guerra pone almeno tre tipi di problemi con relativi sotto problemi. Il primo riguarda la responsabilit\u00e0 dell'istituzione pubblica e dei suoi rappresentanti nell'indurre dietro compenso o costringere come dovere patrio dei soggetti a prendere le armi e farne uso contro qualcuno. Il secondo riguarda la legittimit\u00e0 o meno dei comportamenti del soggetto che usa le armi sotto coercizione a farlo e in base a ordini ineludibili. Il terzo riguarda la legittimit\u00e0 dell'azione di belligeranza come autodifesa di una comunit\u00e0 rispetto a danni non necessariamente di tipo violento, ma, per esempio, economico o morale.\nAspetti economici.\nDal punto di vista economico si osserva infatti come nel tempo evolva mantenendo una coerenza logica.\nTerza ondata.\nCol termine \"guerre delegate\" (o guerre per procura) si intende un nuovo tipo di conflitto in cui non avviene un grande dispiegamento di uomini e mezzi sul campo di battaglia, non c'\u00e8 una leva militare obbligatoria ed \u00e8 pure molto limitato anche l'invio di militari professionisti: il Paese invia armi e istruttori alle truppe alleate del luogo (regolari o separatiste), ed alcuni \"contractors\", militari ed ex-militari volontari per azioni mirate.\nQuesto tipo di conflitto \u00e8 ugualmente redditizio per la lobby delle armi, mentre ha costi pubblici inferiori e meno morti al fronte (la morte dei contractors in genere non fa nemmeno notizia), e per questo \u00e8 ben vista dai politici rispetto alle possibili critiche della stampa e degli elettori.\nEconomia di guerra.\nNell'economia di guerra, lo Stato nazionale emette una crescente quantit\u00e0 di moneta. Una simile emissione causa svalutazione e iperinflazione che impoveriscono la popolazione e possono arrivare perfino ad azzerare il potere d'acquisto della moneta. \u00c8 frequente che i beni essenziali vengano razionati e che il loro ottenimento venga dunque a prescindere dall'uso della moneta.\nIn controcorrente, \u00e8 la teoria economica di John Maynard Keynes. Il \"deficit spending\", la spesa pubblica finanziata con debiti, sarebbe utile anche in tempo di guerra, per generare piena occupazione e una crescita pi\u00f9 che proporzionale del PIL/pro capite in una nazione con l'economia a terra. Il conflitto crea posti di lavoro che riportano la disoccupazione ai livelli normali pre-crisi, una ricchezza distribuita tra tutti cittadini, e il debito si ripaga da s\u00e9 poich\u00e9 genera una ricchezza nazionale pi\u00f9 alta del debito iniziale. L'esito disastroso dei debiti di guerra al termine dei conflitti mondiali sment\u00ec questa tesi.\nA ci\u00f2 si aggiunge il fatto che il settore militare e della difesa \u00e8 un settore dell'economia fra quelli pi\u00f9 \"capital intensive\" e non \"labour intensive\", vale a dire in cui all'investimento pubblico o privato sono richieste enormi quantit\u00e0 di denaro per generare un minimo numero di posti di lavoro, tutt'altro che utile a riassorbire la disoccupazione.\nIn vista dei conflitti, gli Stati accumulano riserve anche sotto forma di oro, investimento in s\u00e9 poco conveniente perch\u00e9 non genera interessi, diversamente dagli strumenti finanziari o da un investimento produttivo. Tuttavia, l'oro conserva il suo valore nel tempo, mentre le valute si possono deprezzare e gli strumenti finanziari sono soggetti a rischio. La disponibilit\u00e0 di oro rappresenta quindi la garanzia che in cambio si potranno ottenere anche in futuro le risorse necessarie per i bisogni della guerra. L'uso dell'oro si diffonde in conformit\u00e0 alla Legge di Gresham: \u00abla moneta cattiva scaccia quella buona\u00bb. A causa della continua emissione di debito pubblico per finanziare la spesa militare, avviene l'iperinflazione e la svalutazione della moneta ufficiale a corso forzoso che, nonostante lo imponga la legge (a pena di multe e carcere per chi la rifiuta), viene sempre meno accettata per i pagamenti, in favore di mezzi di pagamento che non possono subire svalutazione perch\u00e9 hanno un valore intrinseco prossimo o uguale al loro valore nominale (come i metalli preziosi).\nIn tempo di guerra e anche in vista di un probabile rischio di guerra, gli investimenti in tutte le attivit\u00e0 produttive civili (nei territori che rischiano di esserne coinvolti) crollano bruscamente, a causa sia della probabile incapacit\u00e0 per impoverimento della domanda di assorbire le nuove merci civili, sia a causa delle probabili difficolt\u00e0, impossibilit\u00e0 di eseguire la produzione, per la probabile indisponibilit\u00e0 o distruzione degli impianti e/o di uno o pi\u00f9 degli altri fattori produttivi necessari.\nIn una certa misura l'economia di guerra (che include produzione e commercio di armi, un piccolo valore rispetto all'economia produttiva civile totale) sottrae risorse e soprattutto sottrae distruttivamente quasi ogni possibilit\u00e0 di espansione o ricostruzione ai settori dell'economia civile (la quasi totalit\u00e0 del valore).\nIn tempo di guerra, la spesa militare \u00e8 una voce rilevante e spesso predominante della spesa pubblica. Per sostenerla, gli Stati ricorrono spesso all'indebitamento. Il debito contratto verso soggetti esterni allo Stato \u00e8 in genere denominato in valuta estera o in oro. Mentre il debito contratto in moneta nazionale ne segue le sorti (come il debito italiano nella seconda guerra mondiale, che in termini reali si ridusse a ben poco dopo la fine del conflitto) il debito denominato in altre valute o in oro continua invariabilmente a pesare sull'economia del Paese. Durante la Seconda Guerra Mondiale, l'Italia adott\u00f2 un sistema in cui l'industria militare, che era a controllo pubblico, reinvestiva gli utili comprando titoli di debito pubblico italiano (che, come la moneta fortemente svalutata, non avevano molti acquirenti): in questo modo, si creava un circuito economico chiuso in cui lo Stato emetteva moneta a debito contro titoli per finanziare l'industria militare e questa sua volta ripagava/riacquistava i titoli in scadenza, consentendo una nuova emissione e produzione propria.\nLo Stato che esce vincitore da una guerra pretende non di rado dallo Stato sconfitto il pagamento di indennit\u00e0 dette riparazioni di guerra, che coprono in tutto o in parte le spese sostenute e a volte permettono anche un guadagno monetario. L'origine delle riparazioni di guerra risale all'antichit\u00e0 e si hanno tracce documentate di questa usanza gi\u00e0 nel 440-439 a.C., quando la citt\u00e0 di Samo sconfitta da Atene dovette pagare a questa le spese dell'assedio da essa stessa sostenuto e perso. Nell'era moderna fu Napoleone Bonaparte a collegare inscindibilmente il pagamento dei danni di guerra al trattato di pace che la concludeva, pretendendo dai vari stati sconfitti, come Austria, Prussia, Spagna ed altri, il pagamento in natura e valuta dei danni, stimati dal vincitore; la pratica venne poi ripetuta a ruoli invertiti dopo la sconfitta dell'Impero Francese, e ancora dai prussiani verso la Francia che aveva perso la guerra del 1870; allo stesso modo gli Alleati, su espressa richiesta del presidente statunitense Woodrow Wilson, pretesero dai tedeschi un risarcimento dopo la fine della prima guerra mondiale, ma la sua entit\u00e0 venne calcolata tale da essere considerata altamente punitiva dai britannici, che esitarono prima di appoggiare le pretese francesi. Le conseguenze di queste riparazioni sull'economia tedesca, sommate a quelle indotte dalla grande depressione del 1929, furono tali da venire additate da molti come una delle cause che spinsero i tedeschi ad appoggiare l'avvento del nazismo e lo scoppio della seconda guerra mondiale.\nLe forti oscillazioni borsistiche causate dalle vicende delle guerre, oltre che delle tensioni internazionali, sono fonte di ingenti guadagni immediati da parte dei pochi soggetti in grado di determinare (o di conoscere in anticipo) tali vicende\nAnalisi statistica.\nL'analisi statistica della guerra \u00e8 stata cominciata da Lewis Fry Richardson dopo la prima guerra mondiale. Pi\u00f9 recentemente, banche dati sulle guerre sono state costruite dai \"Correlates of War Project\" e da Peter Brecke, che ha censito e strutturato ricerche gi\u00e0 esistenti.\nLetteratura.\nNel tempo, scrittori di ogni cultura e posizione politica hanno trattato il tema della guerra nelle loro opere. Tra i pi\u00f9 celebri di certo possiamo citare L'arte della guerra, uno dei pi\u00f9 importanti trattati di strategia militare di tutti i tempi del cinese Sun Tzu. Si tratta probabilmente del pi\u00f9 antico testo di arte militare esistente (VI secolo a.C. circa), articolato in tredici capitoli, ognuno dedicato ad un aspetto della guerra. Questo testo ebbe una grande influenza anche nella strategia militare europea. \u00c8 un compendio i cui consigli si possono applicare, al pari di altre opere della cultura sino-giapponese, a molti aspetti della vita, oltre che alla strategia militare, ad esempio all'economia e alla conduzione degli affari.\nGrandi condottieri come Napoleone Bonaparte hanno scritto memorie, nello specifico \"Aforismi politici, pensieri morali e massime sulla guerra\", ma nella storia occidentale abbiamo trattati militari molto pi\u00f9 antichi come quelli di Gaio Giulio Cesare, dal De bello gallico scritto fra il 58 e il 50 a.C. e diviso in otto libri al De bello civili. Molti altri libri sono stati scritti nei secoli successivi, da figure come il tedesco Carl von Clausewitz, il cui trattato Della guerra (Vom Kriege), pubblicato per la prima volta nel 1832, non venne mai completato, a causa della morte precoce dell'autore. Oltre alla famosa citazione che correla guerra e politica, si pu\u00f2 riportare anche:\nCarl von Clausewitz, nel suo libro \"Della guerra\", compie un'analisi del fenomeno: \u00abLa guerra \u00e8 la continuazione della politica con altri mezzi\u00bb e \u00abLa guerra \u00e8 un atto di forza che ha lo scopo di costringere l'avversario a sottomettersi alla nostra volont\u00e0.\u00bb"}
{"id": "2077", "revid": "1632387", "url": "https://it.wikipedia.org/wiki?curid=2077", "title": "Geometria euclidea", "text": "La geometria euclidea \u00e8 un sistema matematico attribuito al matematico alessandrino Euclide, che la descrisse nei suoi \"Elementi\". La sua geometria consiste nell'assunzione di cinque semplici e intuitivi concetti, detti assiomi o postulati e, nella derivazione da detti assiomi, di altre proposizioni (teoremi) che non abbiano alcuna contraddizione con essi. Questa organizzazione della geometria permise l'introduzione della retta, del piano, della lunghezza e dell'area. Sebbene molte delle conclusioni di Euclide fossero gi\u00e0 conosciute dai matematici, egli mostr\u00f2 come queste potessero essere organizzate in una maniera deduttiva e con un sistema logico. Gli \"Elementi\" di Euclide incominciano con un'analisi della geometria piana, attualmente insegnata nelle scuole secondarie e utilizzata come primo approccio alle dimostrazioni matematiche, per poi passare alla geometria solida in tre dimensioni. Dopo Euclide sono nati particolari tipi di geometrie che non necessariamente rispettano i cinque postulati; tali geometrie sono definite \"non euclidee\".\nI cinque postulati.\nI cinque postulati di Euclide sono:\nSi nota subito una differenza tra i primi quattro, immediatamente evidenti e praticamente verificabili col semplice uso di matita, righello e compasso, e il quinto, che non \u00e8 caratterizzato dall'immediatezza pratica dei primi, mentre presenta una formulazione molto pi\u00f9 involuta. Infatti egli dimostra le prime 28 proposizioni del primo libro degli \"Elementi\" senza fare uso del quinto postulato.\nIl quinto postulato \u00e8 equivalente all'assioma seguente, oggi pi\u00f9 usato:\nSulla violazione di questi postulati, e soprattutto sul quinto, si fondano le geometrie non euclidee come ad esempio la geometria iperbolica.\nCorollari.\nDagli assiomi si possono dedurre delle relazioni di incidenza tra punti, rette e piani. Ad esempio:\nSi definiscono quindi altre nozioni, quali ad esempio:\nSul V postulato.\nNel 1899, David Hilbert (nato a K\u00f6nigsberg il 23 gennaio del 1862 e morto a Gottinga il 14 febbraio del 1943) propone un sistema assiomatico corretto per la geometria. Cos\u00ec facendo si cercava di dimostrare per assurdo la correttezza del quinto postulato, e poi perch\u00e9 nella versione originale sono impliciti alcuni altri assunti: ad esempio, nel primo assioma, \u00e8 implicito che la retta esista e sia una sola, e che esistano due punti distinti; nel secondo, che una retta possegga pi\u00f9 di un punto; nel terzo, che nel piano ci siano almeno tre punti non allineati, che si possa riportare un segmento di retta per traslazione senza deformarlo, e via di questo passo.\nVenne cos\u00ec pubblicato \"Grundlagen der Geometrie\", in cui veniva fornito un sistema assiomatico completo, fondato su 21 assiomi, per la geometria euclidea. Fatto questo, subito venne dimostrato da Henri Poincar\u00e9 che la geometria iperbolica, indagata da Giovanni Girolamo Saccheri, fondata correttamente da Nikolaj Ivanovi\u010d Loba\u010devskij e confermata con un modello da Eugenio Beltrami, poteva essere messa in corrispondenza con la geometria euclidea, in modo tale che un'eventuale autocontraddizione dell'una avrebbe causato la rovina anche dell'altra.\nIl piano euclideo.\nPer una completa comprensione della geometria euclidea \u00e8 necessario definire le basi su cui si regge, i concetti primitivi:\nAltri importanti concetti sono: la semiretta (una delle due parti in cui una retta resta divisa da un punto), il segmento (la parte di retta compresa tra due punti, inclusi gli stessi), il semipiano (una delle due parti in cui il piano resta diviso da una retta, definita \"origine\" o \"frontiera\") e l'angolo (una delle due parti di piano delimitate da due semirette aventi origine in comune). Si definisca, infine, il \"poligono\" come una poligonale chiusa e non intrecciata e la \"circonferenza\" come l'insieme dei punti P che hanno distanza \"r\" (con \"r\"&gt;0) da un determinato punto O (detto \"centro\"). \nCon queste premesse in particolare Euclide comincia le sue proposizioni definendo il primo criterio di congruenza (proposizione 4), il secondo criterio di congruenza (proposizione 6) e il terzo criterio di congruenza (proposizione 8). Ognuno dei criteri rispetta gli assiomi di congruenza:\nSu queste propriet\u00e0 Euclide fu in grado di definire la bisettrice di un angolo e la sua costruzione (proposizione 9), e di dimostrare la congruenza di due angoli opposti al vertice, cio\u00e8 angoli definiti da due rette, che si tagliano reciprocamente, e che sono tra di loro opposti (proposizione 15).\nDefinizione di teorema.\nUna parte molto importante della geometria euclidea \u00e8 costituita dai teoremi. Ogni teorema \u00e8 costituito da tre parti principali: le ipotesi (i dati di partenza, che non si possono contraddire), la tesi (ci\u00f2 che si deve dimostrare) e la dimostrazione (l'insieme di tutti i ragionamenti utilizzati per confermare, o smentire, la tesi)."}
{"id": "2080", "revid": "37401", "url": "https://it.wikipedia.org/wiki?curid=2080", "title": "Genere", "text": ""}
{"id": "2081", "revid": "6923", "url": "https://it.wikipedia.org/wiki?curid=2081", "title": "Giorno", "text": "Il giorno o la giornata, costituita dal d\u00ec e dalla notte, come unit\u00e0 di misura del tempo, ha diverse accezioni.\nGiorno siderale o sidereo.\nIl giorno siderale o giorno sidereo \u00e8 il tempo che intercorre tra due passaggi consecutivi della medesima stella al meridiano di un determinato luogo terrestre e ha una durata di 23 ore 56 minuti e 4,0905 secondi. Esso \u00e8 il periodo del moto diurno di rotazione della sfera celeste, nonch\u00e9 del moto di rotazione della Terra rispetto alla posizione media delle stelle visibili. \u00c8 quindi influenzato nella sua durata solo da due fattori:\nGiorno solare.\nGiorno solare vero.\nIl giorno solare vero \u00e8 il tempo che intercorre tra due culminazioni consecutive del Sole su un determinato meridiano.\n\u00c8 leggermente pi\u00f9 lungo di un giorno sidereo perch\u00e9 la Terra, mentre gira su s\u00e9 stessa, orbita attorno al Sole nello stesso senso della rotazione. Ne consegue che, dopo una rotazione \"assoluta\", il meridiano considerato non \u00e8 pi\u00f9 rivolto esattamente verso il Sole, ma lo sar\u00e0 dopo che la Terra avr\u00e0 ruotato su s\u00e9 stessa di un angolo uguale a quello percorso sull'orbita.\nIl giorno solare vero non \u00e8 costante di durata perch\u00e9 la velocit\u00e0 (anche angolare) sull'orbita ellittica varia, in base alla seconda legge di Keplero: il giorno solare vero ha quindi durata massima al perielio, attualmente in gennaio, quando la velocit\u00e0 di rivoluzione \u00e8 maggiore, e minima all'afelio, in luglio, quando la velocit\u00e0 di rivoluzione \u00e8 minore.\nGiorno solare medio.\nIl giorno solare medio, durata media dei giorni solari durante l'anno, \u00e8 usato per fini civili. Il giorno solare medio \u00e8 pari a 24 ore, ovvero 86\u00a0400 secondi.\nA causa del lentissimo rallentamento della rotazione terrestre (negli ultimi 100 anni il giorno si \u00e8 allungato di circa 1,7 millisecondi), la durata media del giorno solare vero \u00e8 oggi lievemente superiore a 86\u00a0400 secondi, per cui molto lentamente il giorno astronomico \"rimane indietro\" rispetto a quello civile: negli ultimi decenni, in media di poco meno di un secondo all'anno. Per questo motivo, dal 1972 \u00e8 stato talvolta aggiunto un secondo al termine del 30 giugno o, pi\u00f9 spesso, del 31 dicembre, in modo da compensare questo ritardo. Questo secondo aggiuntivo \u00e8 chiamato secondo bisestile, per analogia con il giorno aggiunto all'anno bisestile. Fino al 2017 incluso vi sono stati 27 secondi bisestili.\nInizio del giorno.\nOggi il giorno comincia a mezzanotte (ora indicata con \"00:00\", inclusa) e termina con la mezzanotte successiva (24:00, esclusa). Questo uso \u00e8 dovuto al diffondersi degli orologi meccanici ed era detto \"alla francese\". Per praticit\u00e0 vi sono delle eccezioni. Per esempio nel linguaggio comune la notte di un giorno della settimana si estende sino all'alba del giorno successivo, bench\u00e9 il periodo dopo la mezzanotte non ne faccia parte. Analogamente molti biglietti con validit\u00e0 giornaliera (ad esempio quelli di mezzi pubblici) si estendono generalmente nella notte oltre la mezzanotte fino verso la mattina.\nAnticamente, invece, il giorno cominciava all'alba o al tramonto. Nell'antico Egitto, in Grecia e a Roma cominciava all'alba. Giulio Cesare, invece, ci informa nel \"De bello gallico\" che per i Celti il giorno iniziava al tramonto. Analogamente per gli ebrei il giorno inizia non appena si riescono a vedere almeno tre stelle di seconda grandezza. L'inizio del giorno al tramonto era comune nel medioevo in tutta Europa e talvolta era considerato un uso fiorentino. Quando il giorno cominci\u00f2 a essere calcolato alla francese, si cominci\u00f2 a festeggiare la \"vigilia\" delle feste, in modo da conservare le precedenti consuetudini, nonostante l'alterazione del calendario.\nStoria della suddivisione del giorno.\nFin da quando l'uomo cominci\u00f2 ad usare la meridiana, la durata del giorno venne suddivisa in quelle che noi ora chiamiamo ore. Quindi gi\u00e0 Babilonesi ed Egizi usavano questo sistema, che per\u00f2 non era uguale a quello da noi oggi conosciuto.\nLa suddivisione della giornata in 24 ore risale all'antico Egitto (1800-1500 a. C.); le ore del giorno erano 10, scandite dall'ombra dello gnomone della meridiana dall'alba al tramonto. Ad esse si aggiunsero altre due ore rispettivamente per l'aurora e il crepuscolo, parti del giorno nelle quali la meridiana non dava indicazioni. Le ore notturne sono scandite dal passaggio nel cielo notturno dei \"Decani\" . Le notti estive in Egitto durano otto ore, durante le quali si succedono 12 \"Decani\" che scandiscono 12 ore. Nelle notti invernali se ne osservano un numero maggiore, ma solo i primi 12 venivano contati. Questo complesso meccanismo ha portato alla suddivisione del giorno in 24 ore.\nGreci e Romani usarono le \"ore temporali\": il giorno e la notte venivano ambedue suddivisi in dodici parti, cominciando rispettivamente dall'alba e dal tramonto. Cos\u00ec la prima ora del giorno corrispondeva all'alba, la sesta ora pi\u00f9 o meno a mezzogiorno, la dodicesima al tramonto ed altrettanto, ma partendo dal tramonto, avveniva per la notte. Questa suddivisione basata sulle ore di luce e quelle di buio faceva s\u00ec che la durata delle ore estive non fosse uguale a quelle invernali e quella delle ore di luce era diversa dalle ore di buio. Tanto per fare un esempio, d'estate un'ora di luce poteva durare 80 minuti e 40 invece quella di buio.\nI Romani usavano anche suddividere giorno e notte in quattro parti di tre ore ciascuno. La Chiesa abbin\u00f2 varie ore della giornata (ore canoniche) a determinati momenti di preghiera, per cui si avevano:\nTutte queste ore, a parte quella del Notturno, venivano annunciate dal suono delle campane che, con l'andar del tempo, assunsero proprio la funzione di orologio pubblico.\nNel XIV secolo arrivano i primi orologi meccanici e con loro si comincia a contare le ore da una a ventiquattro, dal tramonto al tramonto successivo (almeno in Italia, Boemia, Slesia e Polonia), punto di partenza che variava nel corso dell'anno. Anche le campane, almeno nelle citt\u00e0, si adeguarono a questa suddivisione, che venne denominata \"ore solari all'italiana\" o \"ore boeme\". Essendo basati al momento in cui il sole tramonta, variabile di giorno in giorno, gli orologi dovevano esser regolati periodicamente per adeguarli all'ora di partenza.\nNel resto dell'Europa, a partire dalla Francia, con l'avvento degli orologi il giorno venne invece suddiviso in due periodi di 12 ore uguali, che partivano a mezzogiorno e a mezzanotte (ora \"alla francese\" o \"all'oltramontana\"). In questo modo la durata del giorno era costante e gli orologi non richiedevano correzioni quotidiane. L'introduzione in Italia di questo sistema avvenne in modo graduale e con molte opposizioni. Venne introdotto a Firenze nel 1749, a Parma nel 1755, a Genova nel 1772 e a Milano nel 1786. Ci volle l'occupazione francese per imporlo al resto della penisola, ma ancora nel XIX secolo era da qualcuno utilizzato il sistema precedente.\nData.\nSebbene il termine data abbia il significato di \"momento temporale\", ovvero un'indicazione del tempo generica, nel linguaggio pratico s'intende soprattutto \"giorno\" ovvero un giorno specifico del calendario. In generale, la data potrebbe essere espressa con qualsiasi formato (settimana, mese, trimestre, anno, ecc.)"}
{"id": "2082", "revid": "2149966", "url": "https://it.wikipedia.org/wiki?curid=2082", "title": "Greenwich (borgo di Londra)", "text": "Il Borgo Reale di Greenwich (pronuncia: , oppure ) \u00e8 un borgo della citt\u00e0 di Londra. \u00c8 la localit\u00e0 per la quale passa l'omonimo meridiano.\nStoria.\nIl borgo di Greenwich viene formato nel 1965 dall'unione del borgo metropolitano di Greenwich e della maggior parte del borgo metropolitano di Woolwich (con l'eccezione di North Woolwich, a nord del Tamigi, che diventa parte del borgo londinese di Newham).\nEra stato inizialmente considerato di dare al nuovo borgo il nome di \"Charlton\". Tuttavia, avendo Greenwich fatto richiesta per ottenere lo status di citt\u00e0, il nome che sarebbe stato dato al borgo sarebbe stato \"City of Greenwich\"; dunque, \u00e8 stato ritenuto pi\u00f9 prestigioso dover dare al borgo il nome di Greenwich.\nLa richiesta per l'attribuzione del titolo di citt\u00e0 \u00e8 stata tuttavia rigettata.\nIn occasione del Giubileo di diamante della regina Elisabetta II, nel febbraio del 2012, Greenwich ha assunto la denominazione di \"Borgo reale\", anche grazie ai legami storici che la famiglia reale ha con questo borgo e al fatto che Greenwich sia patrimonio dell'umanit\u00e0.\nGeografia fisica.\nIl borgo si estende per lungo la riva sud del Tamigi: Deptford e Thamesmead sono i quartieri che sorgono lungo le rive del fiume rispettivamente all'estremit\u00e0 occidentale del borgo e all'estremit\u00e0 orientale di esso. A causa della grande ansa del Tamigi, il lungo fiume dell'intero borgo ha una lunghezza di .\nLa zona meridionale del borgo, \u00e8 caratterizzata dalla presenza di un territorio lievemente collinare: fanno infatti parte del borgo i territori collinari di Shooter's Hill (a est del borgo), di Blackheath (a ovest del borgo) e di Eltham (a sud).\nIl borgo reale di Greenwick confina a est con il borgo di Bexley, a sud con il borgo di Bromley e a ovest con Lewisham. Sull'altra sponda del fiume, invece, i borghi contigui a Greenwich sono: Tower Hamlets (a nord ovest), Newham (a nord) e Barking e Dagenham (a nord est).\nDistretti elettorali.\nIl borgo reale di Greenwich \u00e8 diviso in vari quartieri:\nNel borgo, il codice postale predominante \u00e8 \"SE\"; tuttavia, alcune zone hanno come codice postale \"BR\" o \"DA\" (come per esempio Sidcup e Falconwood).\nSociet\u00e0.\nEvoluzione demografica.\nAl 2010, la popolazione residente nel borgo reale di Greenwich era di 238\u00a0096 abitanti.\nQuesta popolazione era etnicamente suddivisa in:\nOsservatorio.\nGreenwich \u00e8 la sede di un celebre osservatorio astronomico.\nCultura.\nGreenwich marittima \u00e8 stata dichiarata patrimonio dell'umanit\u00e0 dall'UNESCO."}
{"id": "2083", "revid": "125185945", "url": "https://it.wikipedia.org/wiki?curid=2083", "title": "Gruppo Locale", "text": "Gruppo Locale \u00e8 il nome proprio dato al gruppo di galassie di cui fa parte la nostra galassia: la Via Lattea. Il Gruppo Locale comprende pi\u00f9 di 80 galassie, per la maggior parte di piccole dimensioni, e il suo centro di massa si trova in un punto compreso fra la Via Lattea e la Galassia di Andromeda. Il gruppo ha un diametro di circa 10 milioni di anni luce o , diviso principalmente in due grossi centri con una forma assimilabile a un manubrio. La massa totale stimata per il gruppo \u00e8 di , mentre la sua dispersione di velocit\u00e0 \u00e8 di .\nDescrizione.\nIl Gruppo Locale \u00e8 un tipico esempio di gruppo di galassie come ce ne sono tanti nell'universo. Esso, con gli altri 5 gruppi pi\u00f9 vicini: Gruppo dello Scultore, Gruppo di galassie di Maffei 1, Gruppo di M81, Gruppo di Centaurus A/M83 e Gruppo di M94 e con l'Ammasso della Vergine, grosso e massiccio gruppo di galassie distante solo 50 milioni di anni luce, fa parte di una struttura pi\u00f9 ampia ed estesa conosciuta come Superammasso della Vergine costituito da vari ammassi e gruppi di galassie.\nI membri pi\u00f9 massicci del Gruppo sono le tre grandi spirali presenti: la Galassia di Andromeda, seguita dalla Via Lattea e dalla Galassia del Triangolo. Ognuna di esse forma un sottogruppo formato da un sistema di galassie \"satelliti\".\nQuesto sistema \u00e8 abbastanza dinamico mostrando interazioni, passate o ancora in atto, tra le galassie satelliti e la Via Lattea. Tale gruppo \u00e8 formato da: Via Lattea, Nana del Cane Maggiore, Nube di Smith, Segue 1, Nana dell'Orsa Maggiore I, Nana dell'Orsa Maggiore II, Nana del Boote III, Grande Nube di Magellano, Piccola Nube di Magellano, Nana del Boote I, Galassia Nana dell'Orsa Minore, Galassia Nana del Drago, Nana della Carena, Galassia Nana del Sestante, Galassia Nana dello Scultore, Galassia Leo I, Galassia Leo II, Galassia Leo V, Galassia Leo IV, Nana di Ercole, Nana dei Pesci II, Galassia Nana della Fornace, Nana dei Cani da Caccia I, Nana dei Cani da Caccia II.\nAltro grande sottogruppo \u00e8 quello di Andromeda composto da: M31 (Galassia di Andromeda), M32, M110, NGC 147, NGC 185, IC 10, Peg DIG, And I, And II, And III, And V, And VI, And VII, And VIII, And IX e And X, And XI, And XII, And XIII, And XIV.\nIl sottogruppo del Triangolo, anche se considerato come parte integrante del sottogruppo di Andromeda, presenta una sua autonomia descrivendo un'orbita molto ampia attorno a M31. Il sistema \u00e8 formato da M33 (Galassia del Triangolo) e due possibili satelliti: Andromeda XXII/Triangulum I e Pisces VII/Triangulum III. La Galassia Nana dei Pesci I (LGS 3), era stata proposta come possibile satellite, ma studi seguenti lo hanno escluso.\n\u00c8 un sottogruppo posto quasi ai confini del Gruppo Locale ed \u00e8 formato da due sistemi binari galattici: NGC 3109 e la Nana dell'Antlia, e le pi\u00f9 distanti Sestante A e Sestante B.\nGli altri membri del gruppo sono separati gravitazionalmente da questi grandi sottogruppi e sono: Leo T, Leo A, IC 1613, Nana della Fenice, NGC 6822, Nana del Tucano, Nana della Balena, Peg Dig, Galassia di Wolf-Lundmark-Melotte, Nana dell'Acquario, Sag Dig.\nAi limiti del Gruppo Locale, in cui le dinamiche gravitazionali sono debolissime o nulle, si posizionano alcune galassie che fanno da ponte tra il nostro gruppo e il vicinato galattico. Queste sono: UKS 2323-326, IC 5152, NGC 1569, NGC 4214, GR 8, UGC 9128, IC 4662.\nEtimologia.\nIl termine \"Gruppo locale\" fu introdotto nel 1936 da Edwin Hubble nel VI capitolo del suo libro \"The realm of the Nebulae\" dove lo definisce come \"un tipico piccolo gruppo di nebulose isolate nello spazio pi\u00f9 ampio\". Nel libro egli mise in ordine decrescente di luminosit\u00e0 le 11 galassie allora conosciute e identific\u00f2 IC 10 come possibile membro del gruppo.Dalla sua iniziale classificazione il numero di galassie facenti parte del Gruppo Locale \u00e8 cresciuto significativamente; in particolare dopo la scoperta di numerose galassie nane o a bassa luminosit\u00e0.\nRappresentazione grafica.\nLa nostra posizione nell'Universo osservabile."}
{"id": "2084", "revid": "443185", "url": "https://it.wikipedia.org/wiki?curid=2084", "title": "Gioco di ruolo dal vivo", "text": "Il gioco di ruolo dal vivo (abbreviato in GRV, in inglese LARP, \"Live Action Role-Playing\") \u00e8 una forma di gioco di ruolo in cui i partecipanti interpretano fisicamente i personaggi con il proprio agire, rappresentando le situazioni fittizie nello spazio reale che li circonda. \u00c8 comune, per accentuare l'immedesimazione, l'uso di costumi, equipaggiamento e scenografie a tema con l'ambientazione del gioco, sia essa storica o di pura fantasia. Si pu\u00f2 considerare un'attivit\u00e0 ludica di forma teatrale e individuarvi un genere artistico nel campo del teatro ludico (anche se \u00e8 opportuno sottolineare che di norma il gioco di ruolo dal vivo non prevede un pubblico ed \u00e8 a esclusivo uso e consumo dei partecipanti).\nLa logica di funzionamento.\nNel gioco di ruolo dal vivo ogni partecipante interpreta il ruolo di un personaggio in un mondo o situazione immaginaria ma, a differenza del gioco di ruolo tradizionale, le azioni non vengono solo descritte ma devono essere rappresentate fisicamente. I giocatori sono generalmente in costume e dispongono di un'attrezzatura adeguata alla parte.\nOgni azione e conseguente reazione, quando questo \u00e8 possibile, viene rappresentata realisticamente, oppure mimata o semplicemente raccontata (come nel gioco di ruolo da tavolo) quando si tratti di eventi eccezionali, non rappresentabili o imprevisti (questa modalit\u00e0 tuttavia \u00e8 un residuo del gioco di ruolo da tavolo che va scomparendo, per lasciare sempre maggiore spazio alla rappresentazione scenica).\nUn duello o una battaglia possono, ad esempio, essere rappresentati in maniera realistica, inscenando una vera e propria lotta (senza dimenticare, com'\u00e8 ovvio, le regole di sicurezza, che ogni gruppo stabilisce pi\u00f9 o meno rigidamente), durante la quale verranno utilizzate ricostruzioni di armi e/o coreografie marziali. In altri casi il medesimo duello potr\u00e0 essere semplicemente mimato, corredandolo delle dichiarazioni dei giocatori (esempio: \"Ti colpisco con un calcio sbattendoti contro il muro!\"). In certi casi tuttavia si pu\u00f2 rendere necessaria la semplice narrazione dell'avvenimento, come nel caso di incantesimi e ricorso alle arti magiche in generale (esempio: \"Dalle mie mani scaturisce una fenice di fuoco, che va colpirti in pieno petto, per poi avvolgerti completamente.\").\nGioco di ruolo e \"rappresentazione teatrale\".\nIl gioco di ruolo dal vivo condivide dunque molte caratteristiche con la recitazione teatrale. Si pu\u00f2 paragonare questo tipo di attivit\u00e0 ad una \"improvvisazione ludica\": i giocatori/attori hanno un canovaccio, costituito dal \"background\" del proprio personaggio, dai suoi obiettivi e dalle sue caratteristiche; devono rispettare alcune regole ma ignorano la maggior parte degli obiettivi e delle caratteristiche dei personaggi altrui.\nIl regista della situazione \u00e8 il \"master\" o \"narratore\"; esso o essi dirigono il gioco ma, a differenza di un regista teatrale, si limiteranno ad osservare, rispondendo alle domande dei giocatori e garantendo lo svolgimento del gioco, senza interferire nelle decisioni individuali dei giocatori. Il master talvolta interpreta, a sua volta, il ruolo di un personaggio, in genere marginale (dato che deve potersi muovere sul terreno di gioco e assentarsi spesso). In altri casi il Master pu\u00f2 interpretare, all'opposto, un personaggio cardine che fa ruotare attorno a s\u00e9 la macchina del gioco e d\u00e0 il via agli eventi. Egli pu\u00f2 anche prendere il posto di volta in volta di un personaggio differente (come, ad esempio, dei negozianti di una cittadina).\nTipologie di regole.\nOgni gioco di ruolo dal vivo ha il proprio sistema di rappresentazione e le proprie convenzioni, pensati per poter trasporre le caratteristiche del gioco di ruolo di riferimento nella realt\u00e0. Generalmente si definisce \"live\" la singola sessione di una \"cronaca\" di gioco. Una \"cronaca\" o \"campagna\" \u00e8 una storia che si svolge nel setting e nel periodo in cui un gruppo di giocatori e master la ambientano.\nAttraverso un sistema di segnali, che possono essere standard oppure studiati ad hoc da ogni gruppo, il giocatore pu\u00f2 comunicare agli altri le proprie azioni senza interrompere la \"recitazione\".\nAd esempio nel popolare gioco di ruolo \"\" un giocatore che incroci le braccia sul petto indicher\u00e0 che in quel momento sta utilizzando una \"disciplina\", un potere che lo rende invisibile; potr\u00e0 pertanto osservare ed ascoltare quello che altri giocatori stanno dicendo, ma questi ultimi dovranno sempre agire come se lui non fosse presente, questo fino a che il giocatore \"invisibile\" non segnaler\u00e0, disincrociando le braccia, di avere smesso di usare la disciplina.\nTipologie di giochi.\nI giochi di ruolo dal vivo pi\u00f9 diffusi in Italia sono quelli di ambientazione fantasy, su modello di popolari giochi come \"Dungeons &amp; Dragons\" e \"Vampiri\", versione dal vivo del gioco di ruolo \"\". Tuttavia, sin dai primi anni del 2000, anche in Italia la scena ha iniziato un progressivo distacco da questi riferimenti pi\u00f9 popolari per esplorare temi, generi e ambientazioni sempre diversi: fantascienza (soprattutto distopie e post-apocalisse), fiabesco, storico, contemporaneo.\nDi solito le sessioni di gioco durano poche ore, ma non sono rari incontri che si protraggono per pi\u00f9 giorni, svolti generalmente nel periodo estivo, i pi\u00f9 famosi e conosciuti.\nGli eventi di gioco di ruolo dal vivo pi\u00f9 famosi in Europa sono il Gathering in Inghilterra, la Drachenfest e il ConQuest in Germania, l'Avatar in Belgio.\nContando migliaia di partecipanti la realt\u00e0 italiana \u00e8 molto attiva ma altrettanto frammentata in decine di associazioni e organizzazioni differenti; non ci sono ancora veri eventi di carattere nazionale in grado di attrarre giocatori provenienti da diverse associazioni, e i tentativi in questo senso hanno avuto un successo solo parziale.\nIn ogni caso gli eventi italiani pi\u00f9 importanti coinvolgono alcune centinaia di partecipanti, non duemila o pi\u00f9 come i grandi eventi europei.\nIn Italia vengono spesso organizzate fiere e manifestazioni, in cui diverse associazioni di giochi di ruolo dal vivo espongono i loro programmi e propongono sessioni dimostrative per chiunque sia interessato ad avvicinarsi a questo tipo d'esperienza. Tra queste spicca Lucca comics &amp; games, il pi\u00f9 importante evento italiano del settore ludico.\nAttualmente il record italiano di associazioni riunite per un evento appartiene alla Festa dell'Unicorno, manifestazione medievalfantasy in cui nel luglio del 2011 si riunirono 16 club di gioco di ruolo dal vivo.\nFreeform Larp.\nNell'ultima decina d'anni, nei giochi di ruolo dal vivo si \u00e8 diffuso il termine \"freeform\", termine derivato dai giochi di ruolo da tavolo che non hanno un sistema fisso di regole, ma vengono create in genere dal master come generiche linee guida, cercando di dare in questo modo massima libert\u00e0 interpretativa ai giocatori. \nOriginariamente tale termine serviva a descrivere quei LARP con sistemi di regole, quasi sempre minime, \"autoprodotti\" dagli stessi registi e giocatori.\nSuccessivamente \"freeform\" ha assunto un significato talmente generico da essere associato a qualsiasi tipo di gioco di ruolo dal vivo con l'esclusione dei LARP pi\u00f9 diffusi come quelli \"fantasy\" o \"Vampiri\" e che non sia collegato in termini di regole a un gioco di ruolo cartaceo. Pur predatando il gioco di ruolo dal vivo comunemente inteso, anche i \"murder party\" (giochi teatrali che coinvolgono il pubblico nel ruolo di investigatori in un giallo interattivo con gli attori come indiziati) sono considerati una forma di LARP.\nLa scrittura dei relativi scenari \u00e8 oggetto ogni anno di un concorso pubblico a Lucca Comics and Games, il \"Gloria Sadun\".\nLe manifestazioni pi\u00f9 importanti sono il Mittlepunkt in Germania e il Knudepunkt in Danimarca, Norvegia, Svezia e Finlandia.\nEsistono infine diverse filosofie di intendere questo genere di Larp, tra i pi\u00f9 importanti ricordiamo i Jeepform, il movimento sperimentale norvegese, e il movimento finlandese di immersione interpretativa."}
{"id": "2085", "revid": "1543377", "url": "https://it.wikipedia.org/wiki?curid=2085", "title": "Gioco di ruolo", "text": "Un gioco di ruolo, abbreviato spesso in GDR o RPG (dall'inglese \"role-playing game\"), \u00e8 un gioco dove i giocatori assumono il ruolo di uno o pi\u00f9 personaggi e tramite la conversazione e lo scambio dialettico creano uno spazio immaginato, dove avvengono fatti ed eventi fittizi, in un'ambientazione narrativa che pu\u00f2 ispirarsi a un romanzo, a un film o a un'altra fonte creativa, storica, realistica come nella vita reale o di pura invenzione. Le regole di un gioco di ruolo indicano come, quando e in che misura, ciascun giocatore pu\u00f2 influenzare lo spazio immaginato.\nDescrizione.\nGeneralmente, nei giochi di stampo tradizionale, un giocatore detto game master (o \"dungeon master\", \"custode\", \"narratore\", \"maestro di cerimonie\", ecc.) conduce la seduta di gioco, crea l'ambientazione e prepara un canovaccio della storia. Propone ai giocatori le situazioni in cui si trovano i loro personaggi, chiede loro cosa intendono fare. I giocatori dichiarano le azioni che compiono i loro personaggi, descrivendole o recitandole. Il dungeon master decide quindi il risultato di queste azioni, in coerenza con l'ambientazione e le regole del gioco.. Ogni personaggio \u00e8 caratterizzato da svariate caratteristiche a seconda del tipo di gioco di ruolo (ad esempio forza, destrezza, intelligenza, carisma e cos\u00ec via), generalmente definite tramite punteggi, che ne descrivono le capacit\u00e0. Le azioni intraprese nel gioco riescono o falliscono secondo un sistema di regole formali e di linee guida.\nIl termine \"gioco di ruolo\" \u00e8 spesso utilizzato indistintamente per descrivere quattro tipologie di giochi, che si differenziano principalmente per il mezzo utilizzato per la loro gestione:\nSvolgimento del gioco.\nVera innovazione del gioco di ruolo \u00e8 l'inserimento dell'immaginario come \"campo di azione\". Tutta la sessione si svolge nell'immaginario, ovvero nella mente di ognuno dei giocatori. Essi sono burattinai che, tramite la descrizione, manovrano i propri personaggi con i limiti e le abilit\u00e0 dettate dalla scheda del personaggio e dal regolamento usato. Dadi, schede e un'eventuale mappa sono generalmente gli unici strumenti fisici presenti sul tavolo di gioco.\nLa maggior parte dei giochi di ruolo seguono lo schema fissato dal primo di essi pubblicato, \"Dungeons &amp; Dragons\". Il gioco \u00e8 solitamente condotto come un piccolo ritrovo sociale. Uno di essi detto il \"master\" (da \"Dungeon Master\", o anche custode, narratore, DM ecc.), che si pu\u00f2 definire come il narratore e l'arbitro della partita, acquista o prepara un insieme di regole e un'ambientazione immaginaria in cui i giocatori interpretano i ruoli dei personaggi giocanti (PG). Questa ambientazione include sfide che i personaggi devono superare mediante il gioco, come trappole da evitare o avversari da sconfiggere. Generalmente i dettagli completi dell'ambientazione sono tenuti segreti, ma la descrizione generale viene data ai giocatori. Il gioco pu\u00f2 essere completato in una sessione di poche ore o nell'arco di molte sessioni, secondo la profondit\u00e0 e la complessit\u00e0 dell'ambientazione.\nOgni giocatore crea il personaggio che interpreter\u00e0 nel gioco. Oltre a definirne il carattere e la storia passata, assegna valori numerici alle caratteristiche personaggio. Questi saranno usati successivamente per determinare il risultato degli eventi in gioco. Nel complesso queste note descrivono il personaggio e il suo posto nell'ambientazione del gioco. Solitamente questi dati sono descritti in una scheda del personaggio nella quale sono elencate le varie informazioni necessarie al master e agli altri giocatori per comprendere e conoscere quel determinato personaggio. Oltre alla storia, ai dati numerici, e alle caratteristiche, all'interno della scheda, possono essere inseriti l'equipaggiamento e altri possedimenti del personaggio, i suoi rapporti con altri personaggi, lo stato di salute, i rapporti con organizzazioni, come l'appartenenza a una gilda o a una corporazione, i punti esperienza accumulati ecc.\nCon il progredire della campagna i personaggi si evolvono, in genere migliorando le proprie abilit\u00e0. Questa evoluzione \u00e8 tipicamente misurata in punti esperienza, accumulati in modalit\u00e0 differente in base ai diversi regolamenti. Ad esempio in alcuni sono assegnati dal master, dopo che il personaggio ha dimostrato delle determinate capacit\u00e0 in specifici incarichi che gli sono richiesti; in altri si accumulano semplicemente giocando. Il master gestisce i personaggi secondari di complemento, i nemici e gli antagonisti, le creature fantastiche, tutti classificati sotto il nome di personaggi non giocanti (PNG), nonch\u00e9 delle forze naturali e sovrannaturali dell'ambientazione, come il tempo atmosferico, le forze politiche o le divinit\u00e0. Normalmente i personaggi interpretati dai giocatori formano un gruppo (o raramente in pi\u00f9 gruppi), con una certa missione collettiva da completare (trama principale).\nIl master inizia il gioco introducendo l'ambientazione e descrivendola ai giocatori, questi descrivono le azioni dei loro personaggi e il primo risponde descrivendo il risultato di queste azioni. Questi risultati possono essere determinati dall'ambientazione e dal buon senso del master, da un valore di successo casuale, o da una combinazione di tutto questo. La maggior parte delle azioni sono lineari e hanno immediatamente successo: per esempio, se un giocatore afferma che il suo personaggio esamina una stanza, il master descriver\u00e0 la stanza, se vuole che il suo personaggio esca dalla stanza, il master gli descriver\u00e0 quello che si trova fuori dalla stanza.\nIl risultato di alcune azioni viene invece determinato dalle regole del gioco. Per esempio mentre esamina una stanza un giocatore pu\u00f2 notare o meno, secondo la sua capacit\u00e0 percettiva, un oggetto importante, come una porta segreta. Questo di solito viene risolto tirando dei dadi e confrontando il risultato ottenuto con gli attributi del personaggio, secondo le regole del gioco, per determinare se l'azione ha avuto successo o meno. Il combattimento viene risolto in una maniera similare, secondo le capacit\u00e0 di combattimento del personaggio e i suoi attributi fisici. Esistono sistemi alternativi per generare risultati casuali, come i dadi non numerici di \"Fudge\", le carte da gioco in \"Deadlands\" o anche una torre di \"Jenga\", o che non usano del tutto alcun metodo casuale, come per esempio \"Amber Diceless Role-Playing\" o \"Nobilis\" (cosiddetti \"giochi di ruolo diceless\").\nGeneralmente, grazie all'esperienza accumulata nel corso delle partite, i giocatori possono migliorare le abilit\u00e0 dei loro personaggi. L'entit\u00e0 del miglioramento, gli attributi migliorabili e le meccaniche usate per migliorarli variano a seconda del sistema di gioco. In alcuni casi alcune abilit\u00e0 possono anche peggiorare, come per esempio previsto con il meccanismo della sanit\u00e0 mentale in \"Il richiamo di Cthulhu\".\nUn gioco pu\u00f2 durare un tempo indefinito, da una singola sessione (completata in poche ore) a una serie di sessioni di gioco ripetute che possono durare per anni, con un cast di personaggi e giocatori che si evolve nel tempo. Il gioco \u00e8 spesso episodico e incentrato su una missione, con una serie di sfide che culminano in un problema o nemico finale da sconfiggere. Sessioni multiple giocate con gli stessi personaggi possono essere correlate l'un l'altra in un arco narrativo di sfide sempre pi\u00f9 impegnative. L'esatto tono, struttura, cadenza narrativa e termine (se c'\u00e8) variano da gioco a gioco, secondo i bisogni e le preferenze dei giocatori.\nLa riuscita del gioco dipende in larga parte dalla bravura del master e dalle capacit\u00e0 interpretative dei giocatori. Il ruolo del master richiede la flessibilit\u00e0 e la capacit\u00e0 di improvvisazione necessarie a integrare il proprio canovaccio per l'avventura con le idee, le azioni e le interpretazioni dei giocatori senza che questi ultimi si trovino \"costretti\" a seguire passo passo la trama delineata dal master. Come in tutti i giochi conta molto l'affiatamento che si crea nel gruppo.\nStoria.\nOrigine del termine.\nIl termine \"role playing\" venne usato per la prima volta dallo psicologo Jacob Levi Moreno, che coni\u00f2 l'espressione \"Role Play\" nel 1934. Dopo aver sperimentato nel 1921 il \"teatro della spontaneit\u00e0\", nel 1930 il dottor Moreno emigr\u00f2 negli Stati Uniti dove mise a punto la \"tecnica dello psicodramma\", ancora oggi utilizzata in psicoterapia: con l'aiuto di alcuni assistenti, il paziente recita un avvenimento del suo passato per lui conflittuale ove vi sia un antagonista, dopodich\u00e9 i ruoli si invertono, affinch\u00e9 il paziente si trovi a recitare la parte del proprio antagonista e possa cos\u00ec capire ci\u00f2 che il suo antagonista aveva provato in quel momento.\nTuttavia questa prima accezione del termine non ha alcuna relazione con il gioco di ruolo inteso come attivit\u00e0 ludica, che discende invece dai wargame: simulazioni di guerra effettuate tramite l'utilizzo di miniature o pedine. All'inizio degli anni settanta i wargame si combinarono con le prime tradizioni di giochi di ruolo, per poi successivamente dare vita alle moderne versioni.\nPrime forme di gioco di ruolo.\nRappresentazioni interattive e improvvisate hanno incluso elementi di gioco, molto tempo prima che questi venissero inventati formalmente, il \"facciamo finta che\" dei bambini, \u00e8, nella sua essenza, un gioco di ruolo molto semplice.\nNell'Europa del sedicesimo secolo gruppi di attori eseguivano una forma di teatro detto Commedia dell'arte, la trama era descritta in termini generali da un canovaccio, ma i dialoghi e le azioni erano improvvisate. Alla fine del diciannovesimo e ventesimo secolo comparvero molti giochi di societ\u00e0 come \"Jury Box\" Ci sono alcune indicazioni che giochi tipo Killer siano stati giocati a New York all'inizio degli anni venti. Una semplice versione in cui l'assassinio veniva eseguito dicendo \"You're dead\" (\"Sei morto\") \u00e8 menzionato in \"Harpo Speaks!\", l'autobiografia di Harpo Marx, nella sezione dedicata agli anni venti.\nNegli anni sessanta i gruppi di rievocazione storica diedero origine a giochi di \"storia creativa\", probabilmente originati con la fondazione della Society for Creative Anachronism a Berkeley il 1\u00ba maggio 1966. Un gruppo simile, la Markland Medieval Mercenary Militia, inizi\u00f2 a tenere eventi presso la University of Maryland in 1969. Questi gruppi erano principalmente dedicati a ricreare accuratamente la storia e cultura medievale, comunque con leggere elementi fantasy e furono probabilmente influenzati dalle rievocazioni storiche.\nLe radici della SCA possono essere fatte risalire al party di laurea in studi medievali di Diana Paxson, il 1\u00ba maggio 1966. Il party inizi\u00f2 con un \"Grand Tournament\" nel quale i partecipanti indossarono elmetti da motociclista, maschere da scherma e una qualche somiglianza di qualche costume e si colpivano con armi in legno compensato, mazze imbottite e anche fioretti da scherma. Terminarono con una parata lungo Telegraph Avenue cantando \"Greensleeves\". Venne definita come una \"protesta contro il ventesimo secolo\". Il calendario interno della SCA parte dalla data di questo party, il nome \"Society for Creative Anachronism\" venne ideato da una delle prime partecipanti, la scrittrice di fantascienza Marion Zimmer Bradley, quando al nascente gruppo occorse darsi un nome ufficiale per riservare un parco per il torneo.\nWargame.\nUna prima forma di wargame comparve alla fine del diciottesimo secolo, con un gioco inventato nel 1780 da Johann Christian Ludwig Hellwig, \"mastro dei paggi\" (\"Pagenhofmeister\") all'accademia militare di Braunschweig. Questo era composto da una mappa di 1666 caselle codificate secondo vari tipi di terreno, pezzi da gioco che rappresentavano ognuno un gruppo di soldati (fanteria, cavalleria, ecc) e regole per il movimento e il combattimento. Georg Vinturius ampli\u00f2 le regole nel 1795 e sostitu\u00ec la mappa quadrettata con una mappa del confine franco belga nel 1798.\nNel 1811 il barone von Reisswitz inizi\u00f2 a sviluppare un wargame che usava una specifica scala e una tavola di sabbia invece di una griglia. Nel 1824, il figlio Georg Heinrich Rudolf Johan von Reiswitz, svilupp\u00f2 una propria versione del gioco del padre, che chiam\u00f2 \"Anleitung zur Darstelling militarische manuver mit dem apparat des Kriegsspiels\" (\"Istruzioni per la rappresentazione di manovre tattiche mediante un wargame\"). La nuova versione aveva diverse innovazioni, come l'uso di mappe topografiche reali per rappresentare il campo di battaglia e regole rigide che quantificavano specificatamente gli effetti del combattimento. Pubblicato con patronaggio del principe Guglielmo, futuro imperatore Guglielmo I di Germania, il regolamento, completo di tavola da gioco e pedine, venne distribuito ad ogni reggimento, ma molti ufficiali comunque ne contestavano l'accuratezza dei risultati. Ma nel 1837 von Moltke, che da luogotenente era stato impressionato dal regolamento, divenne capo dello stato maggiore a staff sostenne l'uso dei wargame per l'addestramento e fece adottare un nuovo regolamento sviluppato dal colonnello Julius Friedrich Wilhelm von Verdy du Vernois. Per la decisione dei risultati il nuovo regolamento usava un arbitro neutrale, che determinava i risultati in base alla situazione e alla sua esperienza di combattimento, eliminando quasi tutti i tiri di dado. Successivamente ai risultati della guerra franco-prussiana del 1870, gli eserciti di altre nazioni iniziarono a interessarsi ai wargame per l'addestramento e cominciarono a sviluppare propri regolamenti e tutt'oggi sono ancora una parte importante dell'addestramento militare.\nIl wargame divenne anche un'attivit\u00e0 hobbistica. H.G. Wells pubblic\u00f2 il primo regolamento di wargame ludico \"Piccole guerre\" (\"Little Wars\") nel 1913. Wells, che era un pacifista, pensava che con il wargame fosse un rimedio omeopatico per gli strategisti, che potevano sperimentare il brivido della battaglia reale, senza le sue tragiche conseguenze. Il regolamento di Wells era un wargame tridimensionale, giocato con miniature di soldatini e cannoni giocattolo a molla che tiravano piccoli proiettili. Le unit\u00e0 venivano eliminate se colpite dal proiettile di un cannone. Emerse un mercato di nicchia per adulti che ricreavano battaglie militari dall'epoca napoleonica in avanti. Sebbene ogni singolo segnalino o pedina rappresentasse tipicamente una squadra di soldati, esistevano alcuni giochi di livello \"schermaglia\" (uomo contro uomo) in cui ogni figura rappresentava un singolo soldato.\nIl gioco da tavolo \"Diplomacy\", di Allan B. Calhamer nel 1954 e pubblicato nel 1959, rese l'interazione sociale e le abilit\u00e0 di relazione interpersonali parte del gioco. Una variante dal vivo di \"Diplomacy\" intitolata \"Slobbovia\" venne usata per lo sviluppo dei personaggi, piuttosto che per il conflitto.\nAlla fine degli anni sessanta gli elementi fantasy usati nei wargames erano in costante aumento. Il linguista M. A. R. Barker inizi\u00f2 a usare delle sessioni simil-wargame per lo sviluppo della sua creazione \"T\u00e9kumel\".. Negli anni settanta la New England Wargamers Association present\u00f2, alla convention della Military Figure Collectors Association, un wargame fantasy intitolato \"Middle Earth\". Lo scrittore fantasy Greg Stafford cre\u00f2 il wargame da tavolo \"White Bear and Red Moon\" per esplorare i conflitti nel suo mondo fantasy Glorantha, sebbene questo non venne pubblicato fino al 1974.\nBraunstein, Chainmail e Blackmoor.\nAlla fine degli anni sessanta Dave Wesely, giocatore di wargame tridimensionali storici, preoccupato dal fatto che le battaglie pi\u00f9 grosse tendessero sempre nel risolversi in dispute sulle regole, trasse dal regolamento \"Strategos: The American Game of War\", l'idea di un arbitro neutrale al di sopra delle parti che controllasse la distribuzione delle informazioni e decidesse nel caso di discussioni sulle regole. Per testare l'idea organizz\u00f2 nel 1969 in una convention presso l'Universit\u00e0 del Minnesota, una partita ambientata nella cittadina fittizia di \"Braunstein\" in epoca napoleonica, i giocatori controllavano elementi in avanscoperta degli eserciti che si stavano avvicinando o abitanti della citt\u00e0. Ogni giocatore aveva obiettivi e capacit\u00e0 diverse. Anche se la partita termin\u00f2 nel caos senza che gli eserciti raggiungessero la citt\u00e0, i giocatori si divertirono molto e chiesero a Wesley di organizzare altre partite simili.. Un simile approccio era stato sviluppato da Michael J. Korns che nel 1968 aveva pubblicato \"Modern War in Miniature\", un regolamento di wargame tridimensionale sulla seconda guerra mondiale in cui ogni giocatore controllava una singola miniatura e il gioco era amministrato da un arbitro.\nWesley organizz\u00f2 altre tre \"Braunstein\", ma con un maggior controllo sulle attivit\u00e0 permesse ai giocatori, due sempre di ambientazione napoleonica e una quarta ambientata in una repubblica delle banane fittizia, con esercito, polizia segreta, ribelli, studenti rivoluzionari. Altri giocatori cominciarono a gestire \"Braunstein\", tra questi Dave Arneson che aveva giocato nella prima e nell'ultima dei \"Braunstein\" originali. Dopo aver provato scenari storici, Arneson svilupp\u00f2 nel 1971 un'ambientazione heroic fantasy, la baronia di Blackmoor, in cui inizialmente ogni giocatore rappresentava s\u00e9 stesso trasferito in un mondo medievale dove la magia funzionava. I personaggi-giocatori vennero ritirati quando Arneson prese da \"Flying Ace\", un gioco dedicato a piloti della prima guerra mondiale, l'idea che ogni giocatore avesse un set di personaggi da cui scegliere chi controllare per una data partita, inoltre introdusse il miglioramento dei personaggi: combattendo e sconfiggendo i loro nemici i personaggi miglioravano le proprie abilit\u00e0, \u00e8 la nascita dell'\"esperienza\".\nIl concetto di Dungeon nacque quando Arneson present\u00f2 uno scenario nel quale i giocatori dovevano salvare una principessa rapita dai sotterranei di Blackmoor Castle. Uno dei giocatori, Dave Megarry, impressionato da come il sotterraneo aveva diretto il flusso dell'avventura, limitando e chiarifiando le scelte tattiche, progett\u00f2 il gioco \"Dungeon!\" che sar\u00e0 pubblicato nel 1975 dalla non ancora nata TSR. Fino a questo momento Arneson aveva arbitrato le partite senza un set di regole, basandosi solo sul suo giudizio per determinare i risultati delle azioni. Poich\u00e9 i suoi giocatori cominciarono a richiedere una maggiore uniformit\u00e0 di regole e un sistema di combattimento standard, Arneson si mise alla ricerca di un regolamento da adottare.\nLa maggior parte dei wargame dell'epoca era basato sulle guerre napoleoniche e sulla guerra di secessione americana, ma c'erano giocatori interessati ad altre epoche, tra cui Gary Gygax e Jeff Perren, di un club di wargame di Lake Geneva, che svilupparono \"Chainmail\", un wargame d'ambientazione medievale pubblicandolo la Guidon Press nel 1971. \"Chainmail\" aveva regole relativamente semplici ed ebbe sufficientemente successo da giustificare una seconda edizione corretta nel 1972. Gygax, appassionato di heroic fantasy, aggiunge delle regole per gestire elementi fantasy, come elfi, nani, troll, elementali, hobbit, goblin, ecc. traendoli principalmente dall'opera di J.R.R. Tolkien. Inoltre, aggiunse anche regole per gestire potenti eroi sul campo di battaglia (nel regolamento standard di \"Chainmail\" ogni miniatura rappresentava un gruppo di dieci uomini) e una decina di incantesimi (palle di fuoco, fulmini e altro) che potessero influenzare uno scontro.\nArneson aveva gi\u00e0 incontrato Gygax ad alcune convention e, essendo in corrispondenza con lui, ricevette una copia dell'espansione fantasy di \"Chainmail\" prima della sua pubblicazione e ne adott\u00f2 il regolamento per la sua campagna di \"Blackmoor\".. Blackmoor conteneva ormai tutti gli elementi alla base dei futuri giochi di ruolo fantasy: punti ferita, punti esperienza, livello dei personaggi, classe di armatura, e dungeon crawl. Arneson si rec\u00f2 a Lake Geneva per dimostrare la sua campagna e Gygax intravedendone il potenziale si assunse l'incarico di scrivere un regolamento completo. Dopo due anni di lavoro il regolamento completato venne pubblicato nel 1974 come \"Dungeons &amp; Dragons\" dalla Tactical Studies Rules.\nAnni settanta.\nLa prima edizione di \"Dungeons &amp; Dragons\" consisteva di una piccola scatola marrone con tre libretti formato digest, pubblicata come espansione di \"Chainmail\" (il sottotitolo era \"Rules for Fantastic Medieval Wargames Campaign Playable with Paper and Pencil and Miniature Figures\", \"Regole per campagne wargame fantastiche medievali giocabili con carta, penna e miniature\"). La popolarit\u00e0 del gioco crebbe inizialmente lentamente, la tiratura della prima edizione fu di 1000 copie e occorsero undici mesi per esaurirla, poi man mano che la voce si diffondeva tra i giocatori sempre pi\u00f9 rapidamente, la seconda edizione di 5000 copie si esaur\u00ec in cinque mesi e lo stesso per la terza di 3000 copie. Nel corso degli anni successivi il gioco ebbe diverse revisioni: nel 1977 venne pubblicato il \"D&amp;D Basic Set\", ad opera dello scrittore John Eric Holmes, che rivedeva e unificava i contenuti della prima edizione e dell'espansione Greyhawk, seguita poi dall'edizione del 1981 di Tom Moldvay e infine da quella del 1983 ad opera di Frank Mentzer (generalmente conosciuta come \"scatola rossa\"), che rimarr\u00e0 a lungo inalterata e sar\u00e0 la base di quasi tutte le traduzioni.\nIl crescente successo del gioco gener\u00f2 un'industria casalinga e una variet\u00e0 di prodotti accessori, creando un'industria amatoriale incentrata su questo hobby. Come tutti i giochi di successo D&amp;D gener\u00f2 un gran numero di imitatori e di concorrenti, alcuni dei quali avevano sfacciatamente lo stesso \"look and feel\". Tra i primi concorrenti di D&amp;D si possono citare come appartenenti alla prima generazione di giochi di ruolo: \"Chivalry and Sorcery\" (1977), \"Traveller\" (1977, il primo gioco di ruolo di fantascienza), \"Tunnels &amp; trolls\" (1975), \"Space Opera\" (1980) e \"RuneQuest\" (1978). Nacquero gruppi di gioco di ruolo dal vivo, convention di gioco organizzate e riviste come \"Dragon\" dedicate al nuovo hobby.\nNel 1977 viene pubblicato \"Superhero 2044\", il primo gioco di ruolo supereroistico, ma il sistema di regole non riscontra particolare successo e due anni pi\u00f9 tardi viene eclissato da \"Villains &amp; Vigilantes\".\nTra il 1977 e il 1979 la TSR lanci\u00f2 \"Advanced Dungeons &amp; Dragons\" (\"AD&amp;D\") (retroattivamente ribattezzato \"AD&amp;D 1st Edition\" dopo il debutto di \"AD&amp;D 2nd Edition\" nel 1989). Questo ambizioso progetto espanse le regole base con tre manuali a copertina rigida (\"Player's Handbook\", \"Dungeon Master's Guide\" e \"Monster Manual\"), che furono seguiti da ulteriori manuali a copertina rigida tra il 1980 e il 1988 che espansero ulteriormente le regole, classi e mostri disponibili. Moduli opzionali nella forma di piccoli libretti offrivano avventure gi\u00e0 pronte. La prima edizione della \"Dungeon Master's Guide\" pubblicata nel 1979 includeva una lista raccomandata di venticinque autori.\nIn Inghilterra il gioco di ruolo si diffonde grazie soprattutto all'opera di Steve Jackson e Ian Livingstone fondatori della Games Workshop, che iniziarono a importare gi\u00e0 dal 1975 \"Dungeons &amp; Dragons\" e successivamente per motivi economici a ristampare su licenza in Inghilterra (era meno costoso ristampare dei manuali piuttosto che importarli dagli Stati Uniti) numerosi giochi di ruolo, tra cui \"Traveller\", \"Call of Cthulhu\" e \"RuneQuest\", e continuando con i nuovi regolamenti che uscirono negli anni successivi fino alla fine degli anni novanta, quando la Games Workshop inizi\u00f2 a concentrarsi esclusivamente sui suoi wargame tridimensionali, soprattutto \"Warhammer 40.000\" e \"Warhammer Fantasy Battle\".\nAnni ottanta.\nI riferimenti letterari e mitologici aiutarono ad attrarre nuovi appassionati al gioco. Il successo fu una benedizione a met\u00e0 per la TSR: problemi di violazione di copyright afflissero del manuale \"Deities and Demigods\". Emerse una controversia che attir\u00f2 l'attenzione pubblica e miglior\u00f2 le vendite, ma stigmatizz\u00f2 anche il gioco. La compagnia si espanse drammaticamente arrivando al picco di 350 impiegati nel 1982, ma per aprile 1984 erano scesi a un centinaio.\nEntrarono in scena nuovi editori, come la Chaosium (\"RuneQuest\", 1978, e \"Il richiamo di Cthulhu\", 1981), la Iron Crown Enterprises (\"Rolemaster\", 1980), la Palladium (\"Palladium Fantasy Role-Playing Game\", 1983), la Victory Games (\"James Bond 007\", 1983) e la West End Games (\"Paranoia\", 1984). Questi giochi erano tutti basati su un sistema caratteristiche/abilit\u00e0 come introdotto da \"Traveller\".\nI giochi di ruolo iniziarono a influenzare altri media. Un nuovo genere di videogiochi basato sui giochi di ruolo inizi\u00f2 a comparire sui primi mainframe, cominciando con \"\" e \"Rogue\", entrambi pubblicati nel 1980. Nel 1983 venne prodotto un cartone animato basato su \"Dungeons &amp; Dragons\", chiamato anch'esso \"Dungeons &amp; Dragons\".\nIniziarono ad essere realizzati giochi di ruolo basati su propriet\u00e0 intellettuali concesse in licenza agli editori di giochi, come il Girsa (Iron Crown Enterprises, 1984) ispirato all'universo narrativo del Signore degli Anelli, il gi\u00e0 citato \"Il richiamo di Cthulhu\" e \"Stormbringer\" (Chaosium, 1981), ispirati agli omonimi franchise letterari, \"Ghostbusters\" e \"Guerre stellari - Il gioco di ruolo\" (West End Game, rispettivamente 1986 e 1987), ispirati agli omonimi franchise cinematografici, o \"Marvel Super Heroes\" (TSR, 1984), ispirato ai fumetti della Marvel Comics.\nFino a questo punto ogni gioco era legato a un'ambientazione specifica: per giocare in un'ambientazione fantascientifica e in una fantasy spesso si dovevano imparare due diversi sistemi di gioco. Agli inizi degli anni ottanta la Chaosium aveva pubblicato il Basic Role-Playing, una versione semplificata del regolamento gi\u00e0 esistente di RuneQuest, che poteva essere adattata ad altre ambientazioni. Nel 1986, cercando di produrre un singolo sistema di gioco generico che potesse soddisfare i bisogni di tutti i giocatori, la Steve Jackson Games pubblic\u00f2 \"GURPS\" - il \"Sistema di Gioco di Ruolo Universale\". L'enfasi di \"GURPS\" sulla sua \"universalit\u00e0\" si dimostr\u00f2 una tattica di vendita di successo, che lo rese uno dei sistemi di gioco di ruolo pi\u00f9 popolari negli anni novanta.\n\"GURPS\" e \"Champions\" introdussero anche il game balance tra i personaggi nel gioco di ruolo, a differenza di \"Dungeons &amp; Dragons\" in cui personaggi giocanti venivano generati casualmente basandosi sui risultati dei dadi, in \"GURPS\" (e altri sistemi) i giocatori ricevono un certo numero di punti da spendere per comprare attributi, abilit\u00e0, vantaggi speciali per i propri personaggi e possono accettare svantaggi o attributi particolarmente bassi in cambio di punti aggiuntivi da spendere\nIl mercato venne saturato da numerosi regolamenti, sistemi di gioco, moduli di avventura e altro materiale che affollava gli scaffali dei negozi specializzati. Il gioco pi\u00f9 importante continuava a essere \"Dungeons &amp; Dragons\", che era per\u00f2 cresciuto in una massa di regole coerenti ed incoerenti, spiegate in pi\u00f9 di quattordici volumi diversi. Pertanto nel 1989 venne pubblicata la seconda edizione di \"Advanced Dungeons &amp; Dragons\" che riallineava e semplificava la situazione, eliminando molte incoerenze. Questa edizione ridusse i prestiti letterari per ridurre i problemi di copyright, grazie anche alla pubblicazione di diverse ambientazioni ufficiali per il gioco, che permettevano di utilizzare creature, oggetti e situazioni originali. Artefatti sopravvissuti a questa eredit\u00e0 furono il diffuso uso di personaggi di ispirazione tolkieniana e la persistenza del termine \"vorpal\", preso in prestito dal poema di Lewis Carroll, \"Jabberwocky\" per la spada magica pi\u00f9 potente della prima edizione.\nIl gioco di ruolo si diffonde all'estero.\nLe traduzioni permisero all'hobby di espandersi in altre nazioni.\nIn Italia, il gioco di ruolo ha sempre dimostrato una forte vitalit\u00e0 creativa. La prima citazione di un gioco di ruolo sulla stamapa italiana \u00e8 di Giampaolo Dossena e Raffaele Rinaldi in un supplemento de \"L'Espresso\", viene pubblicata una fanzine dedicata (\"La voce del drago\") e i primi giochi di ruolo vengono importati dagli importatori di wargame Nel 1982 Marco Donadoni pubblica per l'International Team il gioco da tavolo \"VII Legio\", che presenta comunque alcuni aspetti narrativi dei giochi di ruolo A Morino si svolge il 31 dicembre 1983 il primo toreno italiano di \"Dungeons &amp; Dragons\" Quando nel 1985 l'Editrice Giochi pubblic\u00f2 la traduzione italiana di \"Dungeons &amp; Dragons\", a cura di Giovanni Ingellis, gi\u00e0 esistevano giochi di ruolo originali italiani, a partire da \"I Signori del Caos\" di Giovanni Maselli, Auro Miselli e Franco Tralli (\"Black-Out\", 1983), subito seguito da \"Kata Kumbas\" di Agostino Carocci e Massimo Senzacqua (Bero Toys, 1984). Sono poi uscite decine di altri titoli in italiano, sia ideati da autori della penisola che traduzioni di giochi esteri, diversi dei quali pubblicati da grossi editori a distribuzione nazionale.\n\"Traveller\" venne tradotto in giapponese nel 1984, rapidamente seguito da \"Dungeons &amp; Dragons\" nel 1985. Nuovi regolamenti cominciarono ad apparire fuori dagli Stati Uniti, come \"Midgard\" (1981) e \"Uno sguardo nel buio\" (1984) in Germania, \"Drakar och Demoner\" (1982) in Svezia, \"Warhammer Fantasy Roleplay\" (1986) nel Regno Unito, \"Adventurers of the North, Kalevala Heroes\" (1989) in Finlandia e \"\" (1983) e \"Sword World RPG\" (1989) in Giappone.\nIl primo gioco di ruolo a essere tradotto in francese \u00e8 \"Dungeons &amp; Dragons\" nel 1983, seguono \"Call of Cthulhu\" (1984), \"Advanced Dungeons &amp; Dragons\" (1986) e \"RuneQuest\" (1987). Contemporaneamente vengono pubblicati giochi di ruolo originali francesi, \"Ultime Epreuve\" (Jeux Actuel, 1983), \"Legendes celtiques\" (Jeux Descartes, 1984), \"Empire Galactique\" (Laffont, 1984), \"Mega\" (Jeux et Strat\u00e9gie, 1984) e \"R\u00eave de Dragon\" (Nouvelles \u00c9ditions Fantastiques, 1985).\nAnche in Spagna vennero pubblicati in spagnolo edizioni di \"Dungeons &amp; Dragons\" (Dalmau Carles Pla, 1985), \"Call of Cthulhu\" (Joc Internacional, 1988), \"RuneQuest\" (Joc Internacional, 1988), \"Middle-earth Role-Playing\" (Joc Internacional, 1989) and \"Traveller\" (Dise\u00f1os Orbitales, 1989). Giochi di ruolo originali spagnoli non comparvero fino a met\u00e0 degli anni novanta: \"Aquelarre\" (Joc Internacional, 1990) e \"Mutantes en la sombra\" (Ludotecnia, 1991) pubblicati in Spagna e \"Laberinto\" pubblicato in Messico nel 1998.\nAnni novanta.\nFu una decade innovativa durante la quale molti nuovi giochi di ruolo invasero i mercati. La Lion Rampant, che aveva pubblicato \"Ars Magica\" (1988), un gioco di ruolo che enfatizzava la caratterizzazione del personaggio e la narrazione rispetto alle meccaniche di gioco e al combattimento, si fuse con White Wolf Magazine dando vita alla White Wolf, che adott\u00f2 lo stesso approccio per il proprio gioco \"\" (1991) di genere horror gotico, la cui ambientazione faceva appello all'allora crescente movimento gotico e che si prestava bene anche al gioco di ruolo dal vivo. \"Vampiri: la masquerade\" fu un enorme successo e divenne probabilmente il gioco di ruolo pi\u00f9 popolare dopo \"D&amp;D\", generando un enorme numero di spinoff conosciuti collettivamente come \"Mondo di Tenebra\".\nLa caduta del comunismo permise all'hobby di diffondersi ulteriormente. Fu pubblicata una rivista polacca di giochi di ruolo, \"Magia i Miecz\" (\"Magia e Spada\"), seguita presto da diversi giochi di ruolo polacchi, e successivamente da giochi di altri paesi postcomunisti.\nNel 1993, Peter Adkison e Richard Garfield, laureando in matematica all'Universit\u00e0 della Pennsylvania, pubblicarono il primo gioco di carte collezionabile con un'ambientazione fantasy reminescente del gioco di ruolo intitolato \"\". Il gioco ebbe un grande successo e la sua casa editrice, la Wizards of the Coast (WotC) si espanse enormemente. L'improvvisa comparsa ed estrema popolarit\u00e0 di \"Magic\" colse le altre case editrici di giochi di sorpresa, e molte pubblicarono propri giochi di carte collezionabili cercando lo stesso successo di \"Magic\". Per un certo periodo, alcuni pessimisti pronosticarono la fine dei giochi di ruolo come hobby serio, sebbene alla fine, quando le acque si calmarono, il gioco di ruolo continuasse a prosperare \u2013 seppur con difficolt\u00e0.\nIn questo periodo si assistette anche all'avanzare della tecnologia computerizzata che port\u00f2 il mondo del gioco di ruolo verso nuove frontiere. I videogiochi di ruolo erano gi\u00e0 diffusi nel mondo del computer, ma generalmente offrivano esperienze di gioco molto lineari, pi\u00f9 tattiche che interpretative. Comunque, con la proliferazione di personal computer e la possibilit\u00e0 di giocare giochi online su \"Bulletin board system\" (BBS) o altre reti, spesso in realt\u00e0 gestite da fan e senza collegamenti con gli editori di giochi di ruolo, prepar\u00f2 la strada ai MUD, MMORPG e ai giochi via e-mail. L'uso di materiali coperti da copyright o di nomi coperti da trademark in queste realt\u00e0 port\u00f2 era spesso malvisto dai detentori delle relative propriet\u00e0 intellettuali, e problemi sull'uso di questo materiale si erano gi\u00e0 manifestati alla fine degli anni ottanta con la TSR e prima con la Mayfair Games, editrice della linea di supplementi \"Role-Aids\" e quindi contro i condivisori di file.\nCon il tempo e il denaro dei giocatori diviso in tre parti l'industria del gioco di ruolo declin\u00f2. Comparvero su \"Dragon Magazine\" e altre riviste dedicati ai giochi di ruolo articoli che presagivano \"la fine del gioco di ruolo\", dato che l'interazione faccia a faccia veniva spesa giocando a \"Magic\". Per il 1995 La TSR era stata superata sia dalla Games Workshop che dalla Wizards of the Coast in termini di volumi di vendita. I suoi tentativi di entrare nel mercato dei giochi collezionabili, in particolare, con \"Dragon Dice\", non ebbero successo. Allo stesso tempo tent\u00f2 di promuovere aggressivamente le sue linee di romanzi, pubblicandole molti pi\u00f9 del solito, ma alla fine dell'anno la Random House (principale distributrice dei prodotti della TSR) ritorn\u00f2 merce invenduta per milioni di dollari facendo entrare in crisi finanziaria la TSR, che venne infine acquistata dalla Wizards of the Coast nel 1997. La Wizards of the Coast divenne a sua volta una divisione della Hasbro nel 1998, dopo essere stata acquistata per una cifra stimata in 325 milioni di dollari.\nPer il 1994 grazie alla crescente diffusione di Internet i fan del gioco iniziarono a condividere online articoli e materiale creato da loro e la TSR inizi\u00f2 una politica aggressiva di cause legali contro chiunque condividesse online materiale su \"AD&amp;D\", chiedendo che il materiale venisse ritirato dalla rete, in alcuni casi anche contro siti che rendevano disponibile materiale su altri giochi di ruolo e non collegato a \"Dungeons &amp; Dragons\". Questa politica continu\u00f2 causando l'ira dei fan del gioco fino alla chiusura della TSR e la sua cessione alla Wizards of the Coast.\nNel frattempo si stavano sviluppando riflessioni critiche e teoriche sulla teoria dei giochi di ruolo. Nel 1994-95 \"Inter*Active\", (successivamente ribattezzata \"Interactive Fiction\") pubblic\u00f2 una rivista dedicata allo studio dei giochi di ruolo. Alla fine degli anni novanta, una discussione sulla natura dei giochi di ruolo sul newsgroup rec.games.frp.advocacy gener\u00f2 il triplice modello. Dalla comunit\u00e0 scandinava di giocatori di ruolo emersero diversi posizioni ideologiche sulla natura e sulla funzione dei giochi di ruolo, e si iniziarono a tenere con regolarit\u00e0 conferenze accademiche dette knutepunkt, a partire dal 1997.\nNegli anni novanta vedono in Italia la nascita di numerose riviste specializzate. Fra queste, le principali furono \"Rune\", prima rivista italiana di gioco di ruolo fantasy e di fantascienza a essere pubblicata in edicola, e \"Kaos\" nell'ottobre 1991, che diventer\u00e0 per alcuni anni la testata di riferimento dell'intero settore.\nGiochi di ruolo gratuiti.\nI giochi di ruolo gratuiti sono regole, sistemi e manuali che vengono condivisi, molto spesso direttamente dagli autori, tramite Internet e sono quindi indipendenti dagli editori. Il metodo di condivisione e il supporto varia in base a molti fattori, spesso determinati dalle possibilit\u00e0 tecnologiche, come il formato del manuale (dal testo al pdf), il tipo di hosting e i programmi di editing, diventati negli anni 2010 pi\u00f9 diffusi e accessibili rispetto agli albori di Internet.\nFin dal 1992 si discute, su Internet, di sistemi fatti in casa, segnalando che il tentativo, riuscito o meno, di costruire propriamente un gioco di ruolo \u00e8 presente da prima dell'era digitale, portando a sperimentazioni piuttosto ardite per l'epoca, come quella dell'assenza di un master.\nSi pu\u00f2 trovare traccia di avvenute auto-pubblicazioni on-line gi\u00e0 nello stesso anno 1992, ma naturalmente pi\u00f9 si va indietro nel tempo e inferiore sar\u00e0 la qualit\u00e0 del supporto: giochi risalenti ai primi anni di Internet venivano condivisi in rete come semplici file testuali o addirittura come post all'interno dei newsgroup.\nSempre negli anni novanta nascono siti specifici che raccolgono link e descrizioni a giochi gratuiti, alcuni di questi contenevano descrizioni e link a centinaia di regolamenti gratis di tutto il mondo. Risale al 17 novembre 1992 il post di Steffan O'Sullivan nel quale propone un primordiale scheletro di gioco freeform, SLUG (\"Simple, Laid-back Universal Game\") e che con la collaborazione di altri frequentatori di rec.games.design si evolse in \"Fudge\" e dal quale a sua volta discender\u00e0 nel 2003 \"Fate\". In Italia la condivisione di regolamenti gratis segue sempre le regole di Internet, esattamente come all'estero: i primi regolamenti gratuiti possono essere datati intorno alla met\u00e0 degli anni novanta e anche in Italia esistono siti che fin da allora promuovono il gdr gratis. Nel 1997 anche la rivista Kaos, parlando di alcuni siti Internet fece una veloce recensione di un GdR gratis in italiano, sottolineando come senza spendere nulla si potesse avere a casa un GdR di una certa qualit\u00e0.\nVentunesimo secolo.\nConstatando che le vendite dei supplementi dei regolamenti vendevano molto meno che i libri base necessari per il gioco, Ryan Dancey brand manager di \"Dungeons &amp; Dragons\" per la Wizards of the Coast diresse l'impegno di licenziarne la nuova edizione mediante il \"d20 System Trademark\", permettendo ad altre compagnie di supportare il \"d20 System\" mediante un'unica identit\u00e0 di marchio. Questo era distinto dalla Open Gaming License, che permetteva di produrre opere composte o derivate dal materiale designato come Open Game Content. Editori professionisti e non poterono quindi pubblicare modifiche o supplementi al sistema senza pagare per l'uso delle propriet\u00e0 intellettuali associate, che restavano di propriet\u00e0 della Wizards of the Coast..\nQuesta operazione permise di distribuire il costo di supportare il gioco, incrementando le vendite dei manuali base, che potevano essere venduti solo dalla Wizards of the Coast. Le nuove regole di \"D&amp;D\" divennero note come \"d20 System\", e venne pubblicato un System Reference Document (SRD), contenente le regole necessarie per scrivere un supplemento o gestire una partita a breve termine, ma prive delle regole per gestire l'avanzamento dei personaggi a lungo termine. Il movimento open gaming godette di grande successo, anche se non mancarono le critiche, e furono pubblicati molti giochi con il marchio \"d20 System\".\nUna conseguenza imprevista da Dancey del \"d20 System\" \u00e8 di aver dato possibilit\u00e0 dei nostalgici delle vecchie edizioni dei regolamenti di ricrearli sfruttando la Open Gamin License ma riscrivendo le regole, dando nascita al movimento della Old School Renaissance e alla produzione dei retrocloni.\nInoltre la Open Gamin License diede modo anche ala Paizo Publishing (casa editrice che produceva prodotti legati a \"Dungeons &amp; Dragons)\" di creare un proprio gioco di ruolo basato sul \"d20 System.\" In contemporanea all'uscita della quarta edizione di D&amp;D venne pubblicata la versione beta di quello che diverr\u00e0 \"Pathfinder Roleplaying Game\" un gioco compatibile con l'estesa mole di espansioni disponibili per D&amp;D 3.5.\nAd ogni modo negli anni recenti, \"Dungeons &amp; Dragons\" ha dominato economicamente questo mercato hobbistico. Grazie a una pesante attivit\u00e0 di marketing, \"D&amp;D\", insieme a linee di prodotti sussidiari compatibili prodotte da altri editori, ha composto oltre il 50% delle vendite dei giochi di ruolo (dati del 2002).\nGiochi indie.\nAll'inizio del 2000 sono sorte comunit\u00e0 in internet che hanno affrontato i GdR da un punto di vista critico. Principale tra queste \u00e8 stata il forum di The Forge, attivo tra il 2000 e il 2012. I partecipanti discutevano dei giochi che stavano sviluppando, sia dal punto di vista del progetto, sia su come produrli e pubblicarli. Altre discussioni erano incentrate sullo sviluppo di teorie sul gioco di ruolo e questo sulla base principalmente del seminale saggio \"System Does Matter\" di Ron Edwards, port\u00f2 allo sviluppo di modelli teorici, come la teoria GNS o il Big Model, e sulla base di questi nuovi approcci all'hobby. Ci\u00f2 era dovuto dall'esigenza di ridefinire le meccaniche, i ruoli dei giocatori e la loro autorit\u00e0 sul piano creativo e narrativo. Si sono sviluppati cos\u00ec giochi di ruolo talora autodefinitosi indipendenti (\"indie\").\nRispetto ai giochi di ruolo tradizionali, questi giochi (alcuni esempi sono: \"Cani nella vigna;\" \"Avventure in prima serata;\" \"Dungeon World\"; \"Non cedere al sonno;\" \"Sorcerer;\" \"Donjon e\" \"La mia vita col padrone\") si differenziano sia per la notevole variet\u00e0 di regole e di tecniche narrative utilizzate, sia per un diverso approccio al gioco, alle sue finalit\u00e0 e alle tematiche da esso affrontate. La figura del master tende a differenziarsi in misura pi\u00f9 o meno marcata da quella classica. Il suo ruolo viene ridefinito, principalmente in quanto la sua autorit\u00e0 e l'ambito in cui si muove vengono ora delimitati dalle regole, contrariamente a quanto accade nei giochi tradizionali dove, la figura del Master, ha la responsabilit\u00e0 di interpretare il regolamento e applicarlo, a volte, in maniera arbitraria, se questo aiuta a migliorare l'esperienza di gioco del gruppo. Di fatto egli diventa dunque un giocatore allo stesso livello degli altri e, in alcuni giochi, come per esempio \"Fiasco o Un penny per i miei pensieri,\" non \u00e8 nemmeno prevista la presenza di una figura simile e le sue funzioni vengono ripartite all'interno del gruppo e definite scena per scena.\nEsistono diverse definizioni di cosa si richiede a un gioco per essere definito \"indie\". Alcune richiedono che gli elementi commerciali, di progetto o concettuali del gioco rimangano sotto il controllo dell'autore, altre che semplicemente sia creato al di fuori di un ambiente corporativo. Altre ancora fanno semplicemente riferimento alle teorie succitate facenti parte del corpus definito Big Model.\nL'avvento del \"print on demand\" e della pubblicazione in formato ebook, ha reso possibile agli autori indie la produzione di giochi estremamente focalizzati sul progetto e di venderli direttamente al pubblico finale saltando gli intermediari. Gli editori indie tipicamente non hanno relazioni d'affari con negozianti e distributori e vendono i loro prodotti mediante e-commerce o direttamente di persona alle convention di gioco. Comunque alcuni magazzini di spedizione e distributori su piccola scala gestiscono i prodotti indie usando il tradizionale sistema a tre livelli."}
{"id": "2086", "revid": "305248", "url": "https://it.wikipedia.org/wiki?curid=2086", "title": "Giove", "text": ""}
{"id": "2088", "revid": "1745361", "url": "https://it.wikipedia.org/wiki?curid=2088", "title": "Gioco da tavolo", "text": "Un gioco da tavolo \u00e8 un gioco che richiede una ben definita superficie di gioco, che viene detta di solito \"tabellone\" o \"plancia\" laddove non esistano termini pi\u00f9 specifici legati allo specifico gioco in questione (come scacchiera o damiera); sulla superficie vengono solitamente piazzati e/o spostati i \"pezzi\" che, sempre in assenza di termini pi\u00f9 specifici, si diranno \"segnalini\". \nDescrizione.\nOvviamente si tratta di una categoria di cui non \u00e8 possibile dare una definizione sufficientemente precisa; per esempio, il concetto di tabellone pu\u00f2 essere anche inteso in senso piuttosto lato (includer\u00e0 il caso di plance individuali per i giocatori, tabelloni assemblati via via come parte del gioco, ecc.). In sostanza, si potrebbe includere in questa categoria qualunque gioco richieda un tavolo o superficie analoga, ma escludendo i giochi di carte tradizionali, che sono un mondo a s\u00e9; oppure ci si pu\u00f2 rifare all'espressione (tutto sommato non meno vaga) \"giochi in scatola\".\nI giochi da tavolo rappresentano un fenomeno piuttosto diffuso nei paesi occidentali come momento di aggregazione, sebbene la loro importanza nella vita sociale dipenda anche dalle tradizioni nazionali. In Germania e nei paesi di lingua tedesca, per esempio, la cultura del gioco da tavolo \u00e8 molto pi\u00f9 diffusa che in Italia. Non a caso proprio la Germania ospita sin dal 1979 il premio \"Spiel des Jahres\" (\"Gioco dell'Anno\"), che \u00e8 il pi\u00f9 importante riconoscimento del mondo per i giochi da tavolo.\nQuesto genere di giochi ha una notevole importanza come intrattenimento per la famiglia, specialmente per quelli che si prestano a essere giocati a tutte le et\u00e0; ma non mancano giochi da tavolo le cui regole possono risultare troppo complicate persino per molti adulti (come alcuni wargame), o che richiedono un ragionamento attento e approfondito (come molti classici giochi astratti quali gli scacchi e la dama).\nClassificazione.\nFornire una classificazione soddisfacente e completa dei giochi da tavolo non \u00e8 cosa facile; alcune suddivisioni di fondo, tuttavia, sono applicate abbastanza universalmente in letteratura e dalle comunit\u00e0 di giocatori.\nSimulazioni e giochi astratti.\nAlcuni giochi possono essere considerati come simulazioni, pi\u00f9 o meno semplificate, di aspetti della vita e del mondo reale, favorendo la finzione e il gioco di ruolo. Esempi celebri di giochi di simulazione includono \"Monopoly\" (che \u00e8 una simulazione del mondo del mercato immobiliare), \"Cluedo\" (in cui i giocatori impersonano investigatori sulla scena di un delitto), o \"RisiKo!\", il pi\u00f9 diffuso in Italia fra le molte migliaia di giochi che simulano la guerra e la geopolitica. Una simulazione molto pi\u00f9 realistica dello scontro militare si trova nei wargame propriamente detti. Vi sono giochi di simulazione sul gioco del calcio come Subbuteo o FooTable, con pedine che rappresentano i calciatori che si muovono con un \u201ctocco a punta di dito\u201d nel primo od in base al risultato di dadi nel secondo.\nD'altro canto, alcuni giochi non rappresentano alcuna situazione reale, o alludono alla realt\u00e0 solo molto vagamente; vengono solitamente detti \"giochi astratti\". Esempi classici includono gli scacchi, la dama, la dama cinese, il go e il reversi, il domino, il mahjong, il mancala, il backgammon. Molti di questi giochi hanno forti connotazioni geometriche o matematiche. In questa categoria si possono anche classificare i \"giochi di parole\" come \"Scarabeo\" o \"Verba Game\" e i giochi di indovinelli e domande come \"Trivial Pursuit\".\nGiampaolo Dossena, uno tra i massimi esperti di giochi in Italia, ha proposto la suddivisione dei giochi in \"giochi di ambientazione\" e di \"simulazione\". I primi sono i giochi il cui regolamento non ha nessun legame specifico con il contesto rappresentato (per es. \"Monopoly\"), i secondi, viceversa, rappresentano ricostruzione in meccanismi e procedure di gioco dell'ambito reale di ispirazione (per es. i wargame).\nDeterminismo, fortuna, e statistica.\nUn'altra suddivisione dei giochi pu\u00f2 essere fatta in ragione della rilevanza dell'elemento casuale, e quindi della fortuna, nelle dinamiche del gioco. Nei giochi a informazione completa la fortuna \u00e8 in genere completamente assente; una buona parte dei giochi astratti (scacchi, dama, e cos\u00ec via) ha questa caratteristica. Questi giochi hanno una meccanica completamente deterministica: in ogni momento, la situazione di gioco dipende \"esclusivamente\" dalle scelte via via operate dai giocatori, e i giocatori hanno tutte le informazioni necessarie per prevedere le conseguenze di tali scelte.\nL'estremo opposto \u00e8 costituito dai giochi di \"pura fortuna\", dove il giocatore in effetti non ha la possibilit\u00e0 di eseguire alcuna scelta strategica; si tratta normalmente di giochi per bambini, come il gioco dell'oca.\nLa maggior parte dei giochi per adulti con componente casuale, invece, si possono classificare come \"giochi statistici\". In questo caso l'elemento casuale \u00e8 presente ma la sua rilevanza viene ridimensionata dalla legge dei grandi numeri ed \u00e8 possibile agire strategicamente sulla base di considerazioni statistiche. In \"RisiKo!\", per esempio, l'andamento delle battaglie \u00e8 governato da una serie di lanci di dadi, ma le probabilit\u00e0 di vincere o perdere uno scontro possono essere calcolate in maniera precisa a partire dall'entit\u00e0 delle forze in campo. Un altro gioco tipicamente statistico \u00e8 \"I coloni di Catan\", in cui la probabilit\u00e0 di ottenere un certo risultato casuale \u00e8 addirittura indicata esplicitamente sul tabellone di gioco. L'elemento casuale pu\u00f2 essere ottenuto con mezzi molto diversi: il pi\u00f9 frequente \u00e8 certamente il dado, spesso (ma non sempre) a sei facce, oppure mazzi di carte particolari come gli \"Imprevisti\" di \"Monopoly\".\nSebbene alcuni puristi considerino l'elemento casuale nei giochi poco desiderabile, altri sostengono che il caso, per lo meno nei giochi di tipo statistico, possa condurre a problemi strategici pi\u00f9 interessanti e ricchi di sfaccettature attraverso concetti come il valore atteso e la gestione del rischio.\nPresenza della diplomazia.\nUn altro elemento importante in un gioco da tavolo \u00e8 la presenza o meno di elementi di diplomazia (il concetto si applica, solitamente, a giochi per almeno tre giocatori), ovvero la possibilit\u00e0 dei giocatori di stringere alleanze, stabilire accordi, e cos\u00ec via. Ne I coloni di Catan, per esempio, \u00e8 fondamentale convincere gli altri giocatori a stabilire rapporti commerciali. Anche in \"RisiKo!\" il fattore diplomatico pu\u00f2 essere fondamentale, bench\u00e9 il regolamento ufficiale escluda esplicitamente la possibilit\u00e0 di stringere alleanze.\nNei giochi con diplomazia vengono messi in campo una serie di qualit\u00e0 personali che non hanno spazio negli altri giochi, come la capacit\u00e0 di persuadere e l'abilit\u00e0 di mediazione. Tipicamente, i giocatori in svantaggio si coalizzano contro quello che sembra star vincendo; gi\u00e0 convincere gli altri giocatori che un certo giocatore \u00e8 vicino alla vittoria diventa quindi un aspetto del gioco (laddove ovviamente il \"vantaggio\" dipenda da elementi non direttamente o oggettivamente osservabili). In alcuni giochi, come \"Diplomacy\", la diplomazia \u00e8 l'elemento predominante.\nAltre classificazioni e alcune famiglie di giochi.\nSi possono ovviamente suddividere i giochi da tavolo (come qualsiasi altra categoria di giochi) anche in funzione del numero minimo e massimo di partecipanti, del livello di difficolt\u00e0 delle regole (solitamente indicato nella confezione del gioco in termini di et\u00e0 minima consigliata per i giocatori), della durata delle partite (con giochi che si risolvono tipicamente in mezz'ora o meno, come \"Clans\", a giochi che possono durare molte ore, come gli scacchi o la maggior parte dei wargame); e cos\u00ec via.\nVi sono poi una serie di famiglie di giochi che si possono identificare chiaramente, in maniera indipendente dalle precedenti classificazioni.\nGiochi di percorso.\nNei giochi di percorso, il tabellone rappresenta un \"tragitto\" che deve essere compiuto dai giocatori, e il vincitore \u00e8 normalmente il giocatore che arriva per primo al traguardo. Si pu\u00f2 citare ancora una volta il gioco dell'oca, ma esistono anche molti giochi di percorso pi\u00f9 complessi come \"Taboo\".\nParty game.\nI party game sono giochi da tavolo che incoraggiano l'interazione sociale. Generalmente hanno regole facili, una preparazione veloce e durata contenuta; spesso sono basati sulle abilit\u00e0 dei partecipanti, tipo colpo d'occhio, intuizione, pensiero laterale, capacit\u00e0 di inventare storie, capacit\u00e0 di bluff, la fortuna \u00e8 generalmente presente e possono essere giocati da gruppi di persone abbastanza grandi.\nGiochi di posizionamento.\nSi tratta di una categoria di giochi piuttosto diffusa in Germania, in cui la dinamica \u00e8 incentrata sul posizionamento di pedine sul tabellone, allo scopo di ottenere determinati risultati per esempio di tipo geometrico; in alcuni casi, addirittura, il tabellone \u00e8 il \"risultato\" delle azioni di posizionamento (per esempio di tasselli che vanno a comporre gradualmente il tabellone in un modo che ricorda i puzzle); il caso pi\u00f9 celebre \u00e8 probabilmente \"Carcassonne\".\nGiochi di carte.\nAlcuni giochi da tavolo non utilizzano un tabellone, ma si giocano solo, o principalmente, facendo uso di speciali carte. In questo caso non ci riferiamo ai giochi di carte propriamente detti, ovvero che fanno uso di mazzi di carte tradizionali (per esempio da briscola o da ramino), bens\u00ec a quei giochi che utilizzano mazzi di carte appositamente progettati. L'uso delle carte anzich\u00e9 di altri supporti fisici pu\u00f2 spesso considerarsi un fatto accidentale, che non implica necessariamente particolari differenze tecniche rispetto ai giochi con tabellone; \"I coloni di Catan\", per esempio, esiste sia nella versione con tabellone che nella versione con le carte.\nWargame.\nI wargame sono giochi da tavolo che simulano in maniera \"accurata\" guerre e battaglie. In alcuni casi l'enfasi \u00e8 proprio sul realismo della simulazione, e questo pu\u00f2 facilmente implicare regole anche molto difficili, accettabili solo dai veri appassionati e improponibili per il giocatore medio. Vi sono tuttavia anche wargame che cercano un compromesso fra il realismo delle meccaniche di gioco e la giocabilit\u00e0; \u00e8 il caso, per esempio, di molte produzioni della casa editrice (oggi scomparsa) International Team, come \"Zargo's Lords\" o \"Kroll &amp; Prumni\". Moltissimi wargame hanno ambientazione storica, ma non mancano esempi di wargame fantasy, fantascientifici, e cos\u00ec via. Per motivi tecnici, una gran parte dei wargame utilizzano plance di gioco caratterizzate da una griglia esagonale (si parla spesso, in tal caso, di \"wargame esagonali\") che consente una miglior simulazione degli spostamenti.\nGiochi di miniature.\nI giochi di miniature (che spesso sono wargame, detti in tal caso wargame tridimensionali) sono quelli in cui i pezzi stessi sono miniature realizzate con particolare realismo, elemento che pone questi giochi al confine con il modellismo.\nGiochi in stile tedesco.\nUno dei filoni pi\u00f9 vitali e innovativi nel mercato dei giochi da tavolo \u00e8 quello dei giochi della tradizione tedesca; fra i giochi considerati \"classici\" di questa tradizione si possono citare \"I coloni di Catan\", \"Carcassonne\" e \"Puerto Rico\". Si tratta in genere di giochi caratterizzati da elementi strategici, regole semplici e adatte al gioco in famiglia, componentistica di buona qualit\u00e0, e breve durata delle partite. Alcuni autori e produttori di giochi italiani e di altre nazioni si ispirano chiaramente a questa tradizione; un esempio per l'Italia \u00e8 Leo Colovini.\nGiochi americani.\nQuasi in contrapposizione al gioco alla tedesca \u00e8 il filone americano. I giochi all'americana sono principalmente, ma non solo, di simulazione, spesso storica, ma anche di rappresentazione di realt\u00e0 industriali, luoghi di fantascienza, ecc. Di solito hanno una durata piuttosto elevata, da 2 ore in su, e hanno una componentistica particolarmente ricca e curata. La caratteristica dominante del gioco \"americano\" \u00e8 l'elevata ambientazione dello stesso, ovvero la meccanica del gioco non \u00e8 quasi mai avulsa dal suo contesto.\nOggi la tradizione americana resiste ricevendo per\u00f2 una forte influenza da quella tedesca. Recentemente sono stati immessi sul mercato nuovi giochi che si pongono a met\u00e0 tra i due filoni prendendo il meglio da entrambi, come la versione da tavolo del recente videogioco \"\".\nGiochi di critica sociale.\nI giochi sono stati utilizzati spesso, soprattutto nella storia recente, come mezzo di propaganda, satira o sensibilizzare l'opinione pubblica su certe tematiche sociali. Questi giochi, generalmente prodotti da case editrici minori o allegati a giornali, possono rappresentare semplici rivisitazioni di giochi preesistenti arricchiti per\u00f2 dal messaggio di critica sociale, oppure avere meccanismi di gioco originali. Tra i primi si cita il francese \"Plan Social\", il cui scopo \u00e8 quello di licenziare i propri operai e delocalizzare la propria azienda in Cina, ma le regole sono in realt\u00e0 simili a quelle di \"UNO\"; tra gli italiani, abbiamo come esempio recente il gioco \"Bunga Republic\", nel quale il giocatore \u00e8 chiamato a vestire i panni di un politico senza coscienza e collezionare poltrone, escort e ricchezze attraverso la corruzione degli avversari; come anche \"Corteo\" (edito originariamente da \"I giochi del No\" nel 1979), dove due squadre di giocatori si misurano in uno scenario di scontri urbani tra il potere, la polizia, ed il corteo, un insieme variegato di forze appartenenti ai movimenti e alla sinistra extraparlamentare degli anni settanta.\nGiochi cooperativi.\nIn questo tipo di giochi, chiamati anche collaborativi, i giocatori uniscono le forze \"contro\" il gioco per raggiungere un obiettivo comune, vincendo o eventualmente perdendo tutti assieme. I giochi cooperativi enfatizzano la cooperazione sulla competizione tra i giocatori. I partecipanti in genere giocano contro il gioco, e talvolta anche contro uno o due altri giocatori, che assumono il ruolo di traditori.\nHanno cominciato a diffondersi a partire dagli anni 2000 grazie a giochi molto popolari come \"Pandemia\" o \"Hanabi\".\nNel 2017 sono diventati popolari giochi cooperativi ispirati all'\"escape room\", tra quelli pi\u00f9 noti troviamo \"Escapoly\" (un gioco da tavolo che permette di trasformare la propria casa in una scena del crimine) e \"The Game\".\nGiochi di destrezza.\nUn'altra famiglia di giochi da tavolo \u00e8 quella dei giochi che non richiedono abilit\u00e0 intellettuali, ma piuttosto abilit\u00e0 manuali e di destrezza. Appartengono a questa famiglia giochi come Shangai e Jenga.\nStoria.\nI giochi da tavolo nell'antichit\u00e0.\nI giochi da tavolo hanno una lunga storia e sono stati giocati nella maggior parte delle culture e delle societ\u00e0; alcuni (come i mancala) apparvero in tempi antichissimi, forse addirittura prima della scrittura. Numerosi siti archeologici, artefatti e documenti forniscono importanti indizi circa la storia dei giochi da tavolo:\nI giochi da tavolo oggi.\nI giochi da tavolo e i giochi in scatola iniziarono a diffondersi nel XX secolo, in seguito alla nascita di un ceto medio che aveva a disposizione denaro da spendere e tempo libero. La popolarit\u00e0 del gioco da tavolo crebbe ancora di pi\u00f9 dopo la seconda guerra mondiale, epoca in cui vennero inventati molti dei giochi che oggi sono considerati classici del genere. \nL'avvento della tecnologia informatica ha portato i videogiochi, che certamente hanno sottratto ai giochi da tavolo parte dell'attenzione di cui godevano in precedenza; in particolare, sta rapidamente declinando la categoria dei giochi da tavolo con regole molto complesse, che si prestano evidentemente a essere applicate dal calcolatore in modo pi\u00f9 veloce, rapido e affidabile. \nTuttavia, i videogiochi non svolgono, a oggi, molti dei ruoli chiave del gioco da tavolo (in particolare l'aggregazione e l'intrattenimento familiare), per cui \u00e8 improbabile che possano soppiantarli del tutto. In effetti, esiste anche una certa interazione fra le due categorie di giochi: alcuni videogiochi (per esempio \"Civilization\") sono trasposizioni di giochi da tavolo, e alcuni giochi da tavolo (per esempio \"Age of Mythology\"), viceversa, derivano da videogiochi di successo."}
{"id": "2089", "revid": "332676", "url": "https://it.wikipedia.org/wiki?curid=2089", "title": "Go (gioco)", "text": "Il go \u00e8 un gioco da tavolo strategico per due giocatori.\nIl go ebbe origine in Cina, dove \u00e8 giocato da almeno 2500 anni; \u00e8 molto popolare nell'Asia orientale e si \u00e8 diffuso nel resto del mondo negli anni recenti. \u00c8 un gioco molto complesso strategicamente malgrado le sue regole semplici; un proverbio coreano dice che nessuna partita di go \u00e8 mai stata giocata due volte, il che \u00e8 verosimile se si pensa che ci sono diverse posizioni possibili.\nIl go \u00e8 giocato da due giocatori che collocano alternativamente pedine (dette pietre) nere e bianche sulle intersezioni vuote di una \"scacchiera\" (detta \"goban\") formata da una griglia 19\u00a0\u00d7\u00a019. Lo scopo del gioco \u00e8 il controllo di una zona del goban maggiore di quella controllata dall'avversario; a questo scopo i giocatori cercano di disporre le proprie pietre in modo che non possano essere catturate, ritagliandosi allo stesso tempo dei territori che l'avversario non possa invadere senza essere catturato.\nA parte la dimensione del goban e delle posizioni di partenza le regole sono state mantenute nei secoli, cosicch\u00e9 pu\u00f2 essere considerato, anche in virt\u00f9 dei ritrovamenti di goban 17 x 17 della Dinastia Han (scoperti nel 1954 nel Wang-Du, nella provincia di Hebei), il gioco pi\u00f9 antico ancora praticato.\nNome.\nIn Cina viene chiamato , da \"wei\" (\u570d), \"accerchiare\", e \"qi\" (\u68cb), \"pedina\". Il termine cinese pi\u00f9 antico per questo gioco \u00e8 \"yi\" \u5f08. Fino alla dinastia Tang la grafia di \"qi\" rimase incerta, in seguito la variante con il radicale di \"pietra\" rimase nel \"kanji\" giapponese \u7881 mentre in cinese il radicale di \"legno\", precedentemente scritto sotto la parte fonetica, fu scritto alla sua sinistra.\nIl gioco \u00e8 noto in Giappone come \u7881 (\"go\") o \u56f2\u7881 (\"igo\"), in Corea come e in Vietnam come \"c\u1edd v\u00e2y\".\nNei paesi occidentali viene chiamato comunemente con il nome giapponese \"go\", talvolta scritto \"goe\" per facilitarne la pronuncia agli anglofoni.\nStoria.\nNascita in Cina.\nAlcune leggende fanno risalire il gioco al leggendario imperatore cinese Yao (2337\u20132258 a.C.), che lo fece inventare dal suo consigliere Shun allo scopo di insegnare a suo figlio Danzhu la disciplina, la concentrazione e l'equilibrio. Altre teorie vogliono il go derivato dall'abitudine dei signori della guerra e generali tribali cinesi di usare pezzi in pietra per pianificare gli attacchi; \u00e8 anche possibile che il materiale del gioco del go fosse inizialmente utilizzato per predire il futuro. Ancora gli antropologi hanno dato altre interpretazioni, analizzando il mito da un punto di vista strutturale, mentre secondo altri studiosi il go non sarebbe che una rappresentazione simbolica della terra, con le pietre che bloccano e rilasciano il qi lungo le linee.\nLa prima testimonianza scritta del gioco \u00e8 ritenuta quella presente negli annali intitolati \"Zuo Zhuan\", risalenti probabilmente al IV secolo a.C., in cui \u00e8 riferito un evento del 548 a.C. Esistono menzioni del gioco anche nel libro XVII dei \" Dialoghi\" di Confucio, risalente al III secolo a.C. circa, e in due dei libri di Mencio (III secolo a.C.). In tutti questi casi il gioco \u00e8 chiamato \"y\u00ec\" (\u5f08), una parola che oggi significa \"giocare (a go)\". Il primo trattato completo sul go fu scritto tra il 1049 e il 1054 con il titolo di \u68cb\u7ecf\u5341\u4e09\u7bc7 (\"Qijing Shisanpian\", \"Classico del \"Weiqi\" in tredici capitoli\").\nInizialmente il gioco era giocato su una griglia 17 \u00d7 17, ma la griglia 19 \u00d7 19 divenne quella pi\u00f9 comune all'epoca della dinastia Tang (618-907).\nIn Cina il go era considerato il gioco dell'aristocrazia, mentre lo \"xiangqi\" (gli scacchi cinesi) era il gioco del popolo. Il go era anche considerato una della quattro arti dello \"junzi\" (il gentiluomo cinese), assieme alla calligrafia, alla pittura e a suonare lo \"guqin\".\nDiffusione in Corea e Giappone.\nForse il go raggiunse la Corea nel V secolo, ma esistono prove della sua diffusione a partire dal VII secolo. Alla fine del 16 secolo, il baduk divent\u00f2 popolare tra gli Yang\u2013ban (la pi\u00f9 importante classe sociale); inoltre era incluso tra quattro arti nobili (musica, baduk, pittura e calligrafia) da studiare.\nNel frattempo il gioco aveva raggiunto anche il Giappone, dove nell'VIII secolo era molto popolare alla corte imperiale; entro l'inizio del XIII secolo era diffuso anche tra il popolo.\nNel 1603 Tokugawa Ieyasu ricre\u00f2 un governo nazionale unificato in Giappone. Nello stesso anno nomin\u00f2 \"Godokoro\" (\"Ministro del go\") il miglior giocatore di go giapponese, il monaco buddhista Nikkai (nato con il nome di Kano Yosaburo nel 1559); Nikkai assunse il nome di Honinbo Sansa e fond\u00f2 la scuola di go Honinbo, mentre diverse altre scuole furono fondate in competizione poco dopo. Queste scuole, ufficialmente riconosciute e finanziate pubblicamente, incrementarono enormemente il livello di gioco e introdussero il sistema di classificazione dan/kyu dei giocatori. I giocatori delle quattro scuole (Honinbo, Yasui, Inoue, Hayashi) gareggiavano nelle annuali \"partite del castello\", giocate alla presenza dello sh\u014dgun.\nAlla fine del periodo Edo assistiamo alla fine del patrocinio dello shogunato a favore del rinnovamento del potere imperiale, ma pure alla inesorabile caduta delle grandi scuole goistiche: il go rinascer\u00e0 grazie alla libert\u00e0 di stampa che porter\u00e0 a una forte competizione tra i quotidiani, ma pure alla nascita delle prime rubriche sul go.\nIn Occidente.\nMalgrado la sua ampia popolarit\u00e0 nell'Asia orientale il go si \u00e8 diffuso lentamente nel resto del mondo, a differenza di altri giochi di origine asiatica come gli scacchi. Schadler ipotizza che gli scacchi abbiano un fascino pi\u00f9 diffuso in quanto nel gioco si utilizzano pezzi che possono essere resi congruenti con la cultura dei giocatori (si pensi alla Regina e all'Alfiere degli scacchi occidentali e al Consigliere e all'Elefante di quelli cinesi) e in quanto il go ha una fine anti-climatica, a differenza degli scacchi e del loro scacco matto, tanto che giocatori neofiti di go hanno difficolt\u00e0 a capire quando una partita \u00e8 terminata.\nBench\u00e9 ci fossero gi\u00e0 state delle menzioni del go, a incominciare dal \"De Christiana Expeditione apud Sinas suscepta ab Societate Iesu\" di Matteo Ricci, la prima descrizione dettagliata del go in una lingua occidentale fu il \"De circumveniendi ludo Chinensium\" (\"Del gioco dei Cinesi dell'accerchiamento\"), scritto in latino da Thomas Hyde e incluso nel suo trattato sui giochi da tavolo del 1694 \"De ludis orientalibus\" (\"Dei giochi orientali\"). Malgrado ci\u00f2, la diffusione in Occidente del go inizia verso la fine del XIX secolo, quando lo scienziato tedesco Oskar Korschelt scrisse un trattato sul gioco; per l'inizio del XX secolo il go si era diffuso negli imperi tedesco e austriaco. Nel 1905 Edward Lasker impar\u00f2 il gioco mentre era a Berlino; quando si trasfer\u00ec a New York, Lasker fond\u00f2 il New York Go Club assieme (tra gli altri) ad Arthur Smith, che aveva imparato il gioco mentre viaggiava in Oriente e aveva pubblicato il libro \"The Game of Go\" nel 1908. Il libro di Lasker \"Go and Go-moku\" (1934) aiut\u00f2 la diffusione del gioco per tutti gli Stati Uniti, cosicch\u00e9 nel 1935 fu fondata la American Go Association; due anni dopo, nel 1937, nacque l'Associazione tedesca di go.\nLa seconda guerra mondiale ostacol\u00f2 la maggior parte delle attivit\u00e0 goistiche, ma la diffusione del gioco riprese dopo la fine della guerra. Per gran parte del XX secolo la Nihon Ki-in, la federazione goistica giapponese, gioc\u00f2 un ruolo fondamentale nella diffusione del go al di fuori dell'Asia orientale, pubblicando la rivista in lingua inglese \"Go Review\" negli anni sessanta, fondando centro goistici negli Stati Uniti, in Europa e in America meridionale, e inviando spesso insegnanti professionisti in viaggio nelle nazioni occidentali. Nel 1982 fu fondata la International Go Federation (\"Federazione internazionale di go\"), che oggi raccoglie 71 paesi membri; alcune statistiche rivelano che nel mondo una persona su 222 gioca a go.\nRegole del gioco.\nSebbene vi siano delle piccole differenze tra le regole usate in diversi paesi, principalmente tra le regole cinesi e quelle giapponesi per calcolare il punteggio, queste non influenzano praticamente la tattica e la strategia del gioco.\nRegole di base.\nDue giocatori, \"Nero\" e \"Bianco\", dispongono alternatamente una \"pietra\" (il pezzo del gioco) del proprio colore in un \"punto\" (intersezione) vuoto della griglia disegnata sul \"goban\" (la scacchiera del go). Normalmente Nero muove per primo; in caso di partita con handicap, quando uno dei due giocatori \u00e8 molto pi\u00f9 forte dell'altro, il pi\u00f9 debole prende Nero e dispone due o pi\u00f9 pietre di handicap sul goban, e Bianco muove per primo. Le regole si applicano a tutte le griglie: goban con griglie 13\u00d713 e 9\u00d79 sono quelli pi\u00f9 diffusi nell'insegnamento ai neofiti, la griglia ufficiale \u00e8 composta da 19\u00d719 linee e meno frequentemente vengono usate anche goban con griglie 32\u00d732 Una volta giocata, una pietra non pu\u00f2 essere spostata in un punto differente.\nPietre dello stesso colore che siano adiacenti orizzontalmente o verticalmente formano un \"gruppo\", le cui libert\u00e0 sono la somma delle libert\u00e0 delle pietre da cui \u00e8 composto e che non pu\u00f2 essere diviso successivamente, formando a tutti gli effetti una pietra unica pi\u00f9 grande. Solo le pietre che siano connesse una all'altra da linee disegnate sul goban formano un gruppo; le pietre vicine diagonalmente non sono connesse. I gruppi possono essere ingranditi giocando altre pietre su intersezioni loro vicine o connessi insieme giocando una pietra su un'intersezione che sia adiacente a due o pi\u00f9 gruppi dello stesso colore.\nLa maggior parte delle regole non permette a un giocatore di giocare una pietra in modo che uno dei suoi gruppi rimanga senza libert\u00e0, una sorta di \"suicidio\", con un'unica eccezione: se la nuova pietra cattura una o pi\u00f9 pietre avversarie, queste sono rimosse per prime, lasciando la pietra appena giocata con almeno una libert\u00e0. Si dice che questa regola \"proibisca il suicidio\".\nI giocatori non possono effettuare una mossa che riporti il gioco alla posizione immediatamente precedente a quella dell'avversario; questa regola, detta \"regola del \"ko\"\" (dal giapponese \u52ab, \"k\u014d\", \"eone\"), serve a prevenire ripetizioni infinite delle stesse mosse. Un esempio tipico dell'applicazione di questa regola \u00e8 il caso in cui una prima pietra A cattura una seconda B e in cui rigiocare la pietra B farebbe ricatturare la pietra A: si avrebbe cos\u00ec una sequenza infinita di catture. Ci\u00f2 che avviene in pratica \u00e8 che se il secondo giocatore \u00e8 interessato a catturare A, gioca la propria pietra altrove in modo da obbligare il primo a non rimuovere il \"ko\" per poi ricatturare A. La ripetizione di questo tipo di scambi (cattura del \"ko\", minaccia lontana, risposta alla minaccia, cattura del \"ko\") prende il nome di \"combattimento ko\". Tutte le varianti delle regole concordano nella formulazione della regola del \"ko\" che impedisce di tornare alla posizione immediatamente precedente, ma si comportano differentemente nel caso in cui una mossa riporti a una posizione ancora precedente.\nInvece di giocare una pietra, un giocatore pu\u00f2 \"passare\": questo avviene, di norma, quando il giocatore ritiene che non gli restino altre mosse utili da giocare. Quando entrambi i giocatori passano consecutivamente, la partita termina e si calcola il punteggio.\nCalcolo del punteggio.\nCi sono due metodi di calcolo del punteggio per la determinazione del vincitore di una partita; solo occasionalmente questi due metodi portano a risultati differenti e ciascuno di questi metodi di conteggio ha vantaggi e svantaggi. Il primo metodo (detto conteggio giapponese) calcola il \"territorio controllato\", ed \u00e8 quello diffuso in Giappone e Corea, e, probabilmente, quello originariamente utilizzato in Cina; il secondo metodo (detto conteggio cinese), che calcola l\"'area occupata\", \u00e8 quello utilizzato in Cina a partire, si ritiene, dal XV secolo.\nNei paesi occidentali si utilizzano di norma le regole giapponesi, sebbene vi siano delle differenze tra paese e paese, specie a livello ufficiale. Se la Nuova Zelanda usa da parecchio tempo regole basate sull'area, le federazioni nazionali di go degli Stati Uniti, della Francia e del Regno Unito si sono orientate verso questo tipo di conteggio solo recentemente, adottando un tipo di conteggio che assomiglia molto a quello territoriale pur dando risultati uguali a quello basato sull'area, allo scopo di minimizzare i disagi del cambiamento.\nDopo che entrambi i giocatori hanno passato consecutivamente le pietre ancora sul goban ma che non potrebbero evitare la cattura, le cosiddette pietre \"morte\", sono rimosse. Di norma i giocatori esperti concordano sulle pietre che sono morte.\nCon il conteggio basato sull'area il punteggio di un giocatore \u00e8 il numero di pietre del suo colore presenti sul goban pi\u00f9 le intersezioni vuote circondate da queste.\nIl punteggio basato sul territorio richiede che i giocatori conservino le pietre catturate, dette \"prigioniere\", alle quali aggiungono le pietre morte alla fine della partita. Il punteggio \u00e8 pari al numero di intersezioni vuote circondate dalle pietre del giocatore pi\u00f9 il numero di pietre prigioniere. In base alle regole giapponesi e coreane esistono punti vuoti, anche circondati da pietre dello stesso colore, che sono considerati neutrali: si tratta di una situazione particolare in cui quelle pietre sono dette \"vive in \"seki\"\".\nSe i due giocatori non concordano sulle pietre morte, nel caso del conteggio basato sull'area riprendono semplicemente a giocare fino a risolvere la disputa. Nel caso del conteggio territoriale, ci\u00f2 che avviene praticamente \u00e8 che si segna la disposizione finale delle pietre e si riprende a giocare fino a risolvere la disputa, per poi tornare alla situazione finale e rimuovere le pietre morte; in realt\u00e0 esistono regole complesse per risolvere la situazione.\nConsiderato il fatto che il numero di pietre che un giocatore ha sul goban \u00e8 pari al numero di mosse effettuate meno i prigionieri che l'avversario ha preso, il risultato \"netto\", cio\u00e8 la differenza tra il punteggio del Nero e quello del Bianco, \u00e8 spesso uguale in entrambi i sistemi di conteggio e raramente differisce di pi\u00f9 di un punto, infatti, considerando il caso ideale in cui i giocatori passino un'unica volta uno dopo l'altro al termine della partita, le pietre giocate da ciascuno potranno al pi\u00f9 differire di un'unit\u00e0 a vantaggio di chi ha mosso per primo (il Nero). (Per esempio, al solo scopo di fissare le idee, se Nero ha giocato dieci pietre, Bianco ne ha giocate dieci e ha fatto tre prigionieri, si ha (tralasciando la parte comune ai due tipi di conteggio, cio\u00e8 il numero di intersezioni vuote circondate dalle pietre di un certo giocatore, che ovviamente non pu\u00f2 influire essendo lo stesso criterio in entrambi i casi): per \"area\" Nero totalizza 7 (10-3) e Bianco 10 con un differenziale tra i due di 3 (10-7); per \"territorio\" Nero totalizza 0 e Bianco 3 con differenziale ancora di 3 (3-0)). Ci sono stati tentativi di concordare un insieme di regole internazionale; le regole normalmente riconosciute dalla International Go Federation sono quelle utilizzate nel World Amateur Go Championship, basate sulle regole giapponesi, e quelle dei primi World Mind Sports Games dell'ottobre 2008, basate essenzialmente sulle regole cinesi, con qualche elemento di compromesso preso dalle regole giapponesi e coreane.\nVita e morte.\nSebbene non sia menzionato nelle regole del go, per lo meno in quelle pi\u00f9 semplici come quelle in vigore in Nuova Zelanda e negli Stati Uniti, il concetto di \"gruppo vivo\" \u00e8 essenziale per una vera comprensione del gioco del go.\nQuando un gruppo di pietre \u00e8 quasi circondato e non ha la possibilit\u00e0 di connettersi con altre pietre dello stesso colore, pu\u00f2 trovarsi in tre condizioni: \"vivo\", \"morto\" o in una condizione non ancora determinata. Un gruppo di pietre \u00e8 \"vivo\" se non \u00e8 possibile catturarlo anche se l'avversario pu\u00f2 muovere per primo; al contrario, il gruppo \u00e8 morto se \u00e8 catturabile anche se il giocatore proprietario del gruppo ha la prima mossa. Nel caso in cui il destino del gruppo dipenda da quale giocatore ci giochi per primo, il gruppo \u00e8 considerato n\u00e9 vivo n\u00e9 morto: in tal caso il giocatore che muove per primo pu\u00f2 rendere il gruppo \"vivo\", se si tratta del possessore del gruppo, o \"ucciderlo\" se si tratta dell'avversario.\nAffinch\u00e9 un gruppo sia vivo, deve essere in grado di creare almeno due \"occhi\" se minacciato. Un \"occhio\" \u00e8 un'intersezione libera circondata da pietre di quel giocatore in cui l'avversario non pu\u00f2 giocare per la regola del \"suicidio\". Se un gruppo possiede almeno due occhi, l'avversario non potr\u00e0 catturarlo, in quanto esso avr\u00e0 almeno due libert\u00e0 che non possono essere occupate da pietre avversarie. Un solo occhio non \u00e8 sufficiente a garantire la vita di un gruppo, in quanto l'avversario pu\u00f2 rimuovere prima tutte le altre libert\u00e0 del gruppo e poi riempire l'occhio rispettando la regola del suicidio in quanto cattura l'intero gruppo.\nLa regola dei due occhi ha una rara eccezione, detta \"seki\" o \"vita reciproca\". Se due o pi\u00f9 gruppi di diversi colori sono tra loro adiacenti e condividono le stesse libert\u00e0, \u00e8 possibile che si verifichi una situazione in cui nessuno dei due giocatori rimuova per primo una libert\u00e0, in quanto questo permetterebbe all'avversario di catturare; il risultato \u00e8 che i due gruppi, \"vivi in \"seki\"\", rimangono sul goban. Le situazioni pi\u00f9 frequenti per un \"seki\" sono quella in cui ciascun giocatore ha un gruppo senza occhi e i due gruppi condividono due libert\u00e0 o quella in cui ciascun gruppo ha un occhio ed entrambi coindividono la stessa libert\u00e0. I \"seki\" sono molto infrequenti e di norma sono il risultato del tentativo di invasione di un giocatore in un gruppo avversario quasi stabilizzato.\nEquipaggiamento.\nSebbene sia possibile giocare a go con una scacchiera di carta e monete o pedine di plastica come pietre l'equipaggiamento economico pi\u00f9 diffuso consiste di goban in compensato o truciolato e pietre in plastica o vetro. Pi\u00f9 costosi sono i goban e le pietre in materiali tradizionali, sebbene siano ancora diffusi tra i giocatori.\nEquipaggiamento tradizionale.\nIl \"goban\" tradizionale \u00e8 in legno massiccio, spesso tra i 10 e i 18\u00a0cm. Il legno pi\u00f9 pregiato tra quelli tradizionalmente impiegati in Giappone \u00e8 la \"Torreya nucifera\", detta \"Kaya\" in giapponese, caratterizza da una tinta dorata: i goban pi\u00f9 costosi sono costruiti con legname proveniente da alberi vecchi fino a 700 anni. Pi\u00f9 recentemente si sono diffusi esemplari costruiti in \"Torreya californica\", il cui successo \u00e8 dovuto al colore chiaro, agli anelli pi\u00f9 sbiaditi, al suo prezzo inferiore e alla maggiore disponibilit\u00e0. Tra i legni utilizzati per goban di qualit\u00e0 ci sono il \"Thujopsis dolabrata\" (\"Hiba\" in giapponese), il \"Cercidiphyllum japonicum\" (\"Katsura\"), l\"'Agathis\" (\"Kauri\") e i \"Picea\"; quest'ultimo ha il nome commerciale di \"Shin Kaya\" (\"nuovo Kaya\"), sebbene le due specie non siano imparentate. Nella tradizione giapponese, le pietre sono contenute in coppe di legno massiccio, sono lenticolari e sono fatte di conchiglia (quelle bianche) e ardesia (le nere). La dotazione \u00e8 di solito di 181 pietre nere e 180 bianche. Tradizionalmente l'ardesia per le pietre da go \u00e8 ricavata dalle miniere della prefettura di Wakayama, mentre la conchiglia \u00e8 quella della variet\u00e0 \"Hamaguri\", ma, dato il ridotto numero di pietre ottenibili da questa fonte, recentemente si utilizzano conchiglie che si trovano in Messico. Come conseguenza della diffusione del gioco, le risorse naturali giapponesi non sono pi\u00f9 in grado di provvedere alla fornitura di un numero sufficiente di equipaggiamenti da gioco: sia le conchiglie che il legno di \"kaya\" richiedono molto tempo per crescere fino alla dimensione necessaria, e stanno diventando rare, incrementando cos\u00ec fino a valori molto elevati il prezzo dei prodotti finiti.\nIn Cina il gioco \u00e8 giocato tradizionalmente con pietre \"yunzi\", che hanno un lato convesso e l'altro piatto, e provengono dalla provincia dello Yunnan. Storicamente le pietre pi\u00f9 prestigiose erano fatte di giada, spesso date in dono dall'imperatore.\nNelle associazioni e durante i tornei, quando \u00e8 necessario avere disponibili un gran numero di goban e di pietre, normalmente non si usano gli equipaggiamenti tradizionali. In queste circostanze si usano di solito goban alti appena 1\u20135\u00a0cm, senza gambe, pietre in plastica o vetro e contenitori delle pietre in plastica, se quelli in legno non sono disponibili.\nI goban giapponesi sono ricoperti da una griglia larga 1,5 e lunga 1,4 \"shaku\" (455\u00d7424\u00a0mm) con dello spazio ulteriore per permettere di giocare le pietre sul bordo e agli angoli. Il goban non \u00e8 quindi un quadrato, ma un rettangolo i cui lati sono nel rapporto 15:14, in modo che quando il giocatore vi si siede davanti, il suo punto di vista angolato accorci la griglia tendendo a renderla quadrata. Inoltre le pietre nere sono tradizionalmente un po' pi\u00f9 larghe di quelle bianche, di modo da contrastare l'illusione ottica che porta le pietre bianche a sembrare un po' pi\u00f9 grandi di quelle nere di uguale dimensione.\nI contenitori per le pietre sono di forma semplice, tipicamente sferica con la parte inferiore appiattita; il coperchio \u00e8 fatto in modo che non chiuda ermeticamente e normalmente \u00e8 rovesciato sul tavolo prima della partita, di modo da appoggiarvi le pietre avversarie catturate. Sebbene i contenitori siano normalmente di legno lavorato al tornio, esiste l'alternativa economica di origine cinese di contenitori in paglia intrecciata.\nTecnica di gioco.\nIl modo tradizionale di giocare una pietra a go consiste nel prelevarla dal contenitore, tenendola tra indice e medio (il medio sopra la pietra, l'indice sotto), e di porla nella intersezione libera desiderata. Le abitudini di rigirare le dita nel contenitore o di tenere pi\u00f9 pietre contemporaneamente in mano non sono molto apprezzate, in quanto sono rumorose e possono disturbare l'avversario; \u00e8 quindi ritenuto educato prendere una sola pietra alla volta e solo dopo che si \u00e8 deciso dove giocarla.\n\u00c8 assolutamente accettato giocare con fermezza la pietra sul goban in modo che faccia un suono secco; le propriet\u00e0 acustiche del goban sono infatti considerate importanti. I goban tradizionali, costruiti con un certo spessore, sono tradizionalmente dotati di un incavo piramidale detto \"heso\" sulla faccia inferiore. La tradizione vuole che per mezzo di questo incavo il goban abbia una migliore risonanza quando si gioca una pietra; la spiegazione pi\u00f9 verosimile, per\u00f2, \u00e8 che l\"'heso\" permette al legno del goban, che \u00e8 comunque sensibile all'umidit\u00e0, di non deformarsi e di rispondere in maniera elastica alle pietre giocate.\nGestione del tempo di gioco.\nUna partita di go pu\u00f2 essere cronometrata utilizzando un orologio da go. Le prime misurazioni del tempo in partite professionistiche furono introdotte negli anni 1920 e furono controverse. Le interruzioni delle partite e le mosse registrate furono regolamentate negli anni 1930. Oggi i tornei di go utilizzano regole per la gestione del tempo molto differenti; tutti i metodi principali prevedono un ammontare di tempo principale che il giocatore pu\u00f2 gestire a proprio piacimento, ma si differenziano per la gestione del tempo supplementare. Nelle partite professionistiche i giocatori hanno dei collaboratori che tengono traccia del tempo impiegato, per non distrarsi dalla partita.\nIl sistema pi\u00f9 diffuso per la gestione del tempo supplementare prende il nome di \"byoyomi\" (in giapponese \"lettura dei secondi\"). Le due varianti principali del \"byoyomi\" sono i seguenti.\nRegistrazione delle partite e notazione.\nLa registrazione delle partite di go avviene attraverso il \"kifu\", un diagramma raffigurante il goban con sopra le pietre giocate numerate in ordine di mossa; se una mossa \u00e8 stata giocata nello stesso punto di una precedente, si appone un'annotazione a fianco del diagramma del tipo \"57 in 51\", per indicare appunto che la mossa 57 \u00e8 stata giocata nel punto occupato dalla mossa 51. Un'altra notazione \u00e8 simile alla notazione algebrica degli scacchi. Comunemente si usano numeri per entrambi gli assi, invece che numeri per uno e lettere per l'altro, in modo che il punto \"3-4\" sia quello sulla terza riga e quarta colonna dall'angolo. Poich\u00e9 il goban \u00e8 simmetrico, non c'\u00e8 bisogno di specificare l'origine del sistema di riferimento.\nIl formato digitale pi\u00f9 diffuso per la registrazione delle partite di go \u00e8 lo Smart Game Format (estensione: sgf); sono disponibili pi\u00f9 di 50.000 file sgf di partite tra professionisti e i principali server di go permettono di salvare le partite in questo formato.\nCompetizioni.\nGradi e punteggi.\nNel go esistono dei gradi che indicano la bravura del giocatore, che tradizionalmente sono divisi in gradi \"kyu\" e \"dan\", un sistema recentemente adottato anche nelle arti marziali; pi\u00f9 recentemente hanno iniziato a diffondersi sistemi basati su punteggi calcolati matematicamente, simili al sistema Elo. Questi sistemi di punteggio sono spesso accompagnati da una formula che permette di convertire il punteggio di un giocatore nel suo grado kyu o dan. I gradi kyu, abbreviati con 'k', sono considerati livelli per studenti, e decrescono al crescere della forza del giocatore, con 1k (primo kyu) corrispondente al livello pi\u00f9 alto. I gradi dan, abbreviati con 'd', sono considerati i gradi dei maestri, e crescono da 1d (primo dan) a 7d. Il grado di \"shodan\" (\"primo dan\" professionale) corrisponde alla cintura nera delle arti marziali orientali. I giocatori professionisti hanno una serie di gradi dan loro riservata, che va da 1p (primo dan professionista) a 9p. A livello amatoriale, una differenza di un grado corrisponde a una pietra di handicap; a livello professionistico, la pietra di handicap corrisponde, grossolanamente, a tre livelli di differenza. Per esempio in una partita tra un 1k e un 5k sarebbero necessarie quattro pietre di handicap per rendere uguali le possibilit\u00e0 di vincita.\nRegole dei tornei e delle partite.\nDurante i tornei sono utilizzate delle regole che possono influenzare il gioco senza fare parte delle regole del gioco, e che possono essere diverse a seconda del torneo. Le regole del torneo che possono influenzare il gioco riguardano il valore del \"komi\" (il punteggio di compensazione per il giocatore bianco), la disposizione delle pietre di handicap e i parametri delle norme sul tempo. Le norme dei tornei che non influenzano il gioco riguardano il sistema del torneo, le strategie di accoppiamento e i criteri di formazione della classifica.\nI sistemi pi\u00f9 diffusi per l'organizzazione di tornei di go sono il sistema McMahon, il sistema svizzero, il sistema a gironi all'italiana e quello a eliminazione diretta; in alcuni tornei si usa una combinazione di pi\u00f9 sistemi, come nel caso dei tornei professionistici, in molti dei quali si adotta un sistema a gironi all'italiana seguito da un sistema a eliminazione diretta.\nLe regole del torneo determinano anche:\nIl go nell'informatica e nella matematica.\nDiversi aspetti del gioco, anzitutto il numero elevato di mosse possibili nelle fasi iniziali del gioco (circa solo per le prime quattro mosse, ovvero i primi due turni) che impediscono il metodo della forza bruta, fanno s\u00ec che, contrariamente al gioco degli scacchi, non si riesca a fare giocare un computer con tale metodo a un livello superiore a quello di un buon dilettante. Ci\u00f2 ha dato vita a un ramo di ricerca collegato all'intelligenza artificiale. Il primo software capace di battere un maestro umano \u00e8 stato AlphaGo, sviluppato da Google DeepMind, che nell'ottobre 2015 ha sconfitto Fan Hui.\nIl 9 marzo 2016 si \u00e8 tenuta la prima di una serie di cinque partite fra Lee Sedol (vincitore di 18 titoli internazionali) e AlphaGo con in palio $1.000.000. La partita \u00e8 stata trasmessa in diretta su youtube.com. AlphaGo ha vinto la prima partita. Ha poi vinto la seconda e la terza, venendo battuto nella quarta. AlphaGo ha vinto la sfida per 4 a 1.\nElwyn Berlekamp e David Wolfe hanno sviluppato una teoria matematica dei finali basata sulla teoria dei giochi di John Horton Conway. Bench\u00e9 non abbia generalmente un'utilit\u00e0 nella maggior parte delle partite aiuta notevolmente l'analisi di alcune classi di posizioni.\nProverbi sul go.\nEsistono vari proverbi sul go che descrivono delle pratiche utili a ottenere vantaggi, ma non costituiscono in alcun caso regole assolute (a parte alcuni, legati soprattutto alle problematiche di gioco di vita e morte).\nIn altri media.\n\u00c8 rimasta celebre una partita di go giocata a Hiroshima il giorno in cui fu sganciata la bomba atomica sulla citt\u00e0.\nMusica.\nWang Fei \u738b\u83f2 nel suo disco del 1994, \u5929\u7a7a \"Cielo\", canta la canzone \u68cb\u5b50 \"Qizi\", tradotta per il mercato internazionale come \"Chess\". In realt\u00e0 il titolo significa \"pedina\" (termine cinese generico sia per le pedine degli scacchi sia per le pietre del go) e dal contesto della canzone, e dai termini tecnici impiegati, si pu\u00f2 desumere che tratti del gioco del go. Wang Fei utilizza la metafora della pedina nella mano del giocatore come immagine dei suoi sentimenti in balia della volont\u00e0 dell'amato."}
{"id": "2093", "revid": "322321", "url": "https://it.wikipedia.org/wiki?curid=2093", "title": "Gambellara", "text": "Gambellara (\"Ganbe\u0142ara\" in veneto) \u00e8 un comune italiano di abitanti della provincia di Vicenza in Veneto. Famosa per le sue produzioni vitivinicole, \u00e8 conosciuta nel mondo per il suo vino pi\u00f9 rappresentativo: il recioto di Gambellara e il Gambellara Vin Santo.\nGambellara ha anche tre frazioni: Sarmazza, Torri di Confine e Sorio di Gambellara.\nStoria.\nA Sorio, durante la prima Guerra d'Indipendenza, l'8 aprile 1848 si \u00e8 svolta la Battaglia di Sorio tra l'impero austriaco e corpi franchi della Repubblica di San Marco.\nCultura.\nEventi.\nLa festa paesana pi\u00f9 importante a Gambellara \u00e8 la Festa dell'uva e del recioto, che \u00e8 arrivata alla novantaduesima edizione.\nLa sagra si svolge la quarta domenica di settembre di ogni anno, mentre la sagra del santo patrono, San Marco, viene festeggiata il 25 aprile.\nIn occasione dell\u2019Epifania inoltre, si festeggia l\u2019accensione del cosiddetto \u201cBujelo\u201d, il rogo della befana."}
{"id": "2094", "revid": "399", "url": "https://it.wikipedia.org/wiki?curid=2094", "title": "Girolamo Comi", "text": "Biografia.\nGirolamo Comi, uomo di nobili origini (era Barone di Lucugnano, in provincia di Lecce), dopo aver compiuto studi irregolari in Svizzera dal 1908 al 1912, esord\u00ec a Losanna con la raccolta \"Il Lampadario\" (1912) e si trasfer\u00ec a Parigi, dove venne a contatto coi principali esponenti della poesia simbolista del primo Novecento. Tornato in Italia per il richiamo alle armi nel 1915, fu presto riformato e dichiarato inabile alla guerra grazie all'intercessione del potente zio Antonio De Viti De Marco. Sposatosi nel 1918 con Erminia De Marco, dimor\u00f2 dal 1920 al 1946 a Roma, dove entr\u00f2 a far parte dei cenacoli poetici orfico-misteriosofici che esistevano negli anni venti nella Capitale, frequentando tra gli altri Julius Evola e, in seguito, Nicola Moscardelli ed Ernesto Buonaiuti.\nDapprima frequent\u00f2 il salotto romano della baronessa Emmelina De Renzis dove entr\u00f2 in contatto con le idee steineriane, rimanendone inizialmente influenzato, e dove conobbe Arturo Onofri stringendo con lui un sodalizio poetico. In seguito fece parte del circolo magico-esoterico noto come Gruppo di Ur, assumendo lo pseudonimo \u00abGic\u00bb, e pubblicando sulla rivista del gruppo alcune parti della poesia \"Cantico del tempo e del seme\" (oggi in \"Krur 1929\", Roma, Tilopa, 1981, pp. 274-276). In seguito collabor\u00f2 con lo stesso Evola scrivendo per la rivista \"La Torre\" e per \"Diorama Filosofico\" (inserto di \"Regime fascista\", diretto da Roberto Farinacci).\nDal 1920 aveva ripreso l'attivit\u00e0 poetica, e al 1933 \u00e8 databile la sua conversione al cattolicesimo. Successivamente, il poeta svilupp\u00f2 un particolare concetto di \"cattolicesimo aristocratico\" e si avvicin\u00f2 all'ortodossia fascista, alternando il prosieguo della scrittura poetica a prose di carattere politico-filosofico-morale (\"Aristocrazia del cattolicesimo\", 1937).\nNel 1946, separatosi dalla moglie, torn\u00f2 stabilmente nella sua tenuta di Lucugnano, dove diede vita all'Accademia Salentina e alla rivista letteraria \"L'Albero\", oltre al particolare esperimento economico dell'Oleificio Salentino, un tentativo di imprenditoria solidale che port\u00f2 in breve tempo il poeta alla rovina finanziaria, nonostante la raccolta poetica \"Spirito d'armonia\" (1954) gli avesse conferito un discreto successo di pubblico.\nOppresso da problemi economici, nel 1961 vendette il palazzo avito alla Provincia di Lecce per destinarlo a pubblica biblioteca, rimanendovi in qualit\u00e0 di custode e bibliotecario, e nel 1965 spos\u00f2 la sua domestica Tina Lambrini, al suo servizio dal 1948 che col passare degli anni era divenuta anche un affettuoso sostegno morale. Mor\u00ec confortato dall'affetto dei suoi paesani, che lo avevano spiritualmente e materialmente sostenuto durante gli ultimi poveri anni di vita.\nPensiero.\nPersonalit\u00e0 minore ma complessa nell'ambito della letteratura italiana del Novecento, Comi seppe soprattutto in giovent\u00f9 recepire le pi\u00f9 vive istanze culturali europee, ma il provincialismo della propria educazione gli imped\u00ec di giungere a delle elaborazioni poetiche realmente originali.\nSuccessivamente, volgendosi alla visione di un \u00abordine magico e misterioso che governa il cosmo\u00bb, l'architettura di una pretesa razionalit\u00e0 spesso esasperata, la tendenza a una metafisica eccessivamente complessa e, dopo ancora, l'elaborazione concettuale di un cattolicesimo elitario e sostanzialmente lontano dal moderno evangelismo, costituirono altrettanti limiti poetici di un autore che, tuttavia, non manca di improvvise aperture a un lirismo d'immediata efficacia, particolarmente quando la poesia offre un richiamo alla radice culturale e naturale del Salento."}
{"id": "2099", "revid": "367445", "url": "https://it.wikipedia.org/wiki?curid=2099", "title": "Grenoble", "text": "Grenoble (: ; in francese ; \"Granopoli\" in italiano; \"Grenoblo\" in arpitano) \u00e8 un comune francese di 157.424 abitanti della Francia sud-orientale, capoluogo del dipartimento dell'Is\u00e8re e antica capitale del Delfinato.\nTerzo comune per popolazione della regione Alvernia-Rodano-Alpi, dietro a Lione e Saint-\u00c9tienne, si trova al centro della seconda agglomerazione urbana della regione dopo quella di Lione: \"Grenoble-Alpes M\u00e9tropole\" conta quasi 440.000 abitanti. Grenoble \u00e8 anche il sedicesimo comune francese per popolazione nonch\u00e9 la pi\u00f9 grande metropoli alpina, davanti a Innsbruck, primato che le ha valso il nomignolo di \"capitale delle Alpi\". L'area urbana, invece, con i suoi 675.122 abitanti, \u00e8 l'undicesima di Francia (dati 2011).\nLa citt\u00e0 ha oltre 2000 anni di storia. In epoca gallo-romana il borgo gallico era noto con il nome di Cularo, in seguito ribattezzato Gratianopolis. La sua importanza crebbe durante l'XI secolo, quando i conti d'Albon scelsero la citt\u00e0 come capitale della loro provincia, il Delfinato. Questo status, consolidatosi in seguito all'annessione alla Francia, le permise di sviluppare la propria economia: Grenoble divenne quindi una citt\u00e0 parlamentare e militare, alla frontiera con la Savoia. I suoi abitanti, chiamati \"Grenoblois\" in lingua francese, si sono distinti in svariate vicende che hanno coinvolto la Francia, dalle Grandi Guerre d'Italia, alla Rivoluzione francese, fino alla seconda guerra mondiale. La citt\u00e0 \u00e8 stata anche teatro di svariati progressi in ambito sociale e scientifico.\nGrazie allo sviluppo industriale, iniziato nel XVIII secolo con la rinomata industria guantaria, accentuatosi nella seconda parte del XIX secolo con la \"scoperta\" dell'energia idroelettrica, Grenoble ha visto a poco a poco aumentare la propria importanza, con una crescita particolarmente accentuata durante il boom economico francese degli anni 1945-1975, periodo detto comunemente \"i Trenta gloriosi\" (\"les Trente Glorieuses\"): i giochi olimpici invernali del 1968 sono diventati il simbolo cittadino di questo periodo di grande trasformazione urbana e sociale. Proseguendo ancora oggi sulla via dello sviluppo, Grenoble si configura come un grande centro scientifico europeo.\nGeografia fisica.\nTerritorio.\nIl comune di Grenoble si sviluppa in una piana al centro di tre massicci: il massiccio del Vercors a sud-ovest, quello della Chartreuse a nord e la catena di Belledonne ad est; approssimativamente si trova al centro della parte francese delle Alpi.\nQuesta prossimit\u00e0 con le montagne fece dire allo scrittore francese Stendhal: \u00abAll'estremit\u00e0 di ogni via, una montagna\u00bb.\nGrenoble si situa nella parte sud-est del territorio francese, a una distanza relativamente ridotta dall'Italia (in linea d'aria 70\u00a0km circa) e dalla Svizzera (in linea d'aria 110\u00a0km).\nL'agglomerazione di Grenoble si trova lungo l'asse del Solco alpino, che si estende da Valence, nel Dr\u00f4me, fino a Ginevra, in Svizzera, e che comprende anche le cittadine di Chamb\u00e9ry, Annecy, Aix-les-Bains, Voiron e Romans-sur-Is\u00e8re.\nBench\u00e9 si trovi attualmente alla confluenza dei fiumi Is\u00e8re e Drac, la citt\u00e0 in origine fu costruita a livello dei contrafforti della Bastiglia, su un leggero tumulo presente sulla riva sinistra dell'Is\u00e8re, nel punto pi\u00f9 facilmente sormontabile ed edificabile e che allo stesso tempo permettesse di accogliere un ponte prima della confluenza tra i due corsi d'acqua: l'Is\u00e8re aveva scavato il proprio letto battendo contro lo sperone meridionale del Monte Rachais per poi proseguire il suo corso verso ovest perdendosi in numerosi meandri.\nAllo stesso modo, i villaggi dei dintorni cittadini furono costruiti al riparo delle inondazioni, sui pendii dei tre massicci. \u00c8 solo con la canalizzazione degli alvei fluviali che la citt\u00e0 di Grenoble pot\u00e9 espandersi verso il resto della pianura.\nDal punto di vista topografico, il chilometro zero da cui parte il chilometraggio si trova sul ponte di via Marius Gontard. In linea d'aria, Grenoble si trova a 47\u00a0km da Chamb\u00e9ry, a 71\u00a0km da Valence, a 73\u00a0km da Gap, a 92\u00a0km da Vienne, a 97\u00a0km da Lione, a 122\u00a0km da Ginevra, a 154\u00a0km da Torino, a 204\u00a0km da Nizza, a 211\u00a0km da Marsiglia e a 483\u00a0km da Parigi.\nDal punto di vista del trasporto su gomma, invece, Grenoble si trova a 224\u00a0km da Torino, a 320\u00a0km da Nizza e a 547\u00a0km da Parigi.\nGeologia e idrologia.\nL'agglomerato urbano si espande principalmente nella pianura formata dalla confluenza tra l'Is\u00e8re e il Drac, ossia nelle valli dell'Is\u00e8re, del Drac e del Gr\u00e9sivaudan, a formare una Y detta \"Y grenoblois\", al cui centro si trova la citt\u00e0, coprendo la piana che si insinua tra i massicci della Chartreuse, di Belledonne e del Vercors.\nQuesta conformazione peculiare ci permette di definire la valle di Grenoble come \"cuvette grenobloise\", ossia una valle particolarmente piatta di origine glaciale la quale, nonostante la posizione alpina, fa di Grenoble la citt\u00e0 pi\u00f9 piatta di Francia e tra le pi\u00f9 piatte d'Europa, l'ideale per gli spostamenti in bicicletta.\n anni fa, la fusione del ghiacciaio dell'Is\u00e8re porta alla creazione d'un grande lago che perdura per oltre anni dando vita a un bacino lacustre wurmiano. Questo primitivo lago glaciale, ritirandosi, ha lasciato un notevole numero di corsi d'acqua emersi a seguito della sua progressiva scomparsa.\nAncora nel XVII secolo, quando il Drac non era ancora canalizzato, raggiungeva l'Is\u00e8re in pi\u00f9 punti diramandosi in numerosi meandri, verso l'attuale ponte della Porta di Francia. Il resto della piana, sottomesso ad inondazioni frequenti dell'uno e dell'altro corso d'acqua, si dividevano in paludi, coltivi e pascoli poveri. Nel corso dei secoli, la lotta degli abitanti per governare i due fiumi ha dato vita al simbolo de \"il serpente e il dragone\": il Drac, il \"drago\", \"draco\" in lingua latina, era un torrente dalle inondazioni violente e repentine, prima della costruzione delle dighe per l'idroelettrico, mentre l'Is\u00e8re, che forma numerose volute nella piana del Gr\u00e9sivaudan, \u00e8 il \"serpente\" della mitologia locale.\nAncora oggi, il rapporto con l'acqua \u00e8 particolare dato che alcune falde fratiche (\"nappes phr\u00e9atiques\") si trovano a meno di due metri dalla superficie, obbligando le nuove costruzioni a dotarsi di fondazioni speciali e rendendo qualunque progetto di trasporto sotterraneo irrealistico a ragione del costo finanziario che comporterebbe.\nOrografia.\nL'altitudine di Grenoble varia tra i 204 e i 600\u00a0m s.l.m.; il comune si trova a 212\u00a0m di quota. La citt\u00e0 \u00e8 dominata dalla Bastiglia, un'antica fortezza difensiva costruita su un rilievo a circa 475\u00a0m s.l.m., accessibile dal centro cittadino con la funivia di Grenoble Bastille, le cui cabine sono comunemente chiamate \"les bulles\" e sono divenute uno dei simboli cittadini.\nClima.\nIl clima di Grenoble e dintorni \u00e8 piuttosto atipico: come per la vasta area del sud-est della Francia, si tratta di un clima semi-oceanico e semi-continentale, ma presenta anche una tendenza al clima mediterraneo, con precipitazioni estive molto pi\u00f9 deboli che in inverno. Tuttavia, l'ambiente alpino circostante influenza a sua volta il clima, con temporali frequenti e condizioni meteorologiche molto variabili nell'arco della giornata, nonostante l'altitudine relativamente modesta della citt\u00e0 che \u00e8 in media di 213\u00a0m s.l.m..\nLa corona di montagne frena i venti e diminuisce il loro effetto regolatore, tanto che l'escursione termica annuale \u00e8 tra le pi\u00f9 elevate di Francia, con una differenza di 19\u00a0\u00b0C tra gennaio e luglio. Allo stesso modo, l'escursione termica giornaliera \u00e8 pi\u00f9 marcata che altrove a causa delle cime che circondano la citt\u00e0: esse favoriscono un innalzamento delle temperature rapido con il sole durante il giorno e permettono, durante la notte, un raffreddamento pi\u00f9 efficiente. \nPer questi motivi, in inverno le temperature sono tra le pi\u00f9 basse della Francia ma, in estate, la citt\u00e0 \u00e8 tra le pi\u00f9 calde del paese, raggiungendo gli oltre 35\u00a0\u00b0C ogni anno, temperatura che generalmente si mantiene per alcuni giorni consecutivi. Tra le annate pi\u00f9 calde si ricordano il 2003, il 2006, e tutti gli anni tra il 2009 e il 2013.\nGrazie all'ambiente montagnoso, si osservano lunghi periodi soleggiati sul bacino di Grenoble: le montagne limitano l'arrivo delle perturbazioni o delle nuvole basse, la cui formazione \u00e8 interrotta dalle forti precipitazioni che cercano di spostarsi dai massicci confinanti. Di fatto, i massicci alpini formano una barriera ai venti occidentali piovosi, esacerbando in questo modo le precipitazioni che raggiungono quasi sulla \"m\u00e9tropole\": le piogge sono dunque pi\u00f9 abbondanti, gli inverni un po' pi\u00f9 freddi e le estati pi\u00f9 calde che nella vicina valle del Rodano.\nLa durata media del soleggiamento \u00e8 prossima alle 2.100 ore all'anno, una media leggermente superiore a quella di Tolosa.\nL'ambiente montagnoso, in questo caso dato dalle Prealpi del sud, induce a sua volta un fenomeno particolare: l\"effetto f\u00f6hn\" che porta ad innalzamenti anomali delle temperature fuori stagione. Questo fenomeno, spesso associato al vento del sud, pu\u00f2 verificarsi tutti gli anni ma si riscontra soprattutto in autunno e in inverno, quando le depressioni sono pi\u00f9 frequenti e vigorose. A seguito di queste condizioni climatiche sono stati registrati oltre 20\u00a0\u00b0C nel dicembre del 2000 e oltre 30\u00a0\u00b0C ad ottobre 2006. Nella data del 23 luglio 2009, durante uno di questi fenomeni eccezionali, a Le Versoud, nei pressi di Grenoble, \u00e8 stata registrata una temperatura minima di 26,5\u00a0\u00b0C, mentre una minima notturna di 32\u00a0\u00b0C \u00e8 stata registrata a Vizille, a sud-est dell'agglomerazione, segnando il record della notte pi\u00f9 calda mai misurata nella Francia metropolitana.\nSegue una tabella comparativa tra citt\u00e0 effettuata con dati di M\u00e9t\u00e9o-France:\nLa tabella seguente rappresenta le temperature e le precipitazioni misurate nel periodo 1981-2010 alla stazione meteorologica dell'Aeroporto di Grenoble Is\u00e8re (dati M\u00e9t\u00e9o-France):\nIl clima di Grenoble citt\u00e0 \u00e8 decisamente diverso da quello del suo aeroporto, che si trova a circa 40\u00a0km a nord-ovest della citt\u00e0, nella val di Bi\u00e8vre. Di fatto, la posizione strategica nel cuore dell'arco alpino dona alla citt\u00e0 un clima pi\u00f9 mite di qualche grado centigrado, variazioni di temperatura pi\u00f9 importanti, un migliore irraggiamento e precipitazioni pi\u00f9 abbondanti rispetto alla zona dell'aeroporto. Queste differenze sono evidenti nella tabella sottostante, che presenta le temperature medie e le massime rilevate alla stazione meteorologica di Grenoble - Saint Martin d'H\u00e8res nel periodo 1945-2012:\nDue mesoclimi diversi coesistono nell'agglomerazione di Grenoble.\nIl nord-ovest della citt\u00e0 \u00e8 direttamente influenzato dalla \"cluse\" dell'Is\u00e8re che favorisce l'inghiottimento del vento del nord tra i massicci del Vercors e della Chartreuse, creando un fenomeno chiamato \"cannone sparaneve\" (\"canon \u00e0 neige\" in francese) da M\u00e9t\u00e9o-France che favorisce le precipitazioni nevose tra la stazione di Grenoble e Voreppe, come nel caso della nevicata del 28 ottobre 2012 che ha visto cadere varie decine di centimentri di neve nei pressi della stazione ferroviaria mentre nel centro storico, pi\u00f9 a est, non cadde che qualche fiocco.\nViceversa, la zona est, il centro storico e la valle del Gr\u00e9sivaudan godono di un clima privilegiato grazie alle falesie calcaree della Chartreuse e alla buona esposizione solare. Questo territorio, che risulta maggiormente protetto dalle nevicate e dai venti freddi, \u00e8 chiamato la \"piccola Nizza\". Il clima pi\u00f9 mite si riflette nella presenza di specie mediterranee, quali la lavanda officinale (\"Lavandula angustifolia\"), l'acero minore (\"Acer monspessulanum\"), il leccio (\"Quercus ilex\") e ancora nelle piante coltivate nei giardini, quali l'oleandro (\"Nerium oleander\"), il pino marittimo (\"Pinus pinaster\"), negli ulivi e nei palmizi che normalmente soffrirebbero per il freddo e le gelate.\nStoria.\nDa borgo gallico a capitale del Delfinato.\nIl primo riferimento a Grenoble risale al 43 a. C..\nInizialmente semplice insediamento gallico (\"vicus\") chiamato Cularo, costruito in posizione strategica lungo la via romana tra Vienne e l'Italia passando per il colle del Monginevro, il borgo venne fortificato sotto Diocleziano e Massimiano tra il 284 e il 293 d.C., diventando romano. Venne quindi riconosciuto capoluogo nel 379 con il nome di \"Gratianopolis\", in onore dell'imperatore Graziano. Delle truppe vi stazionavano continuamente (\"Cohors I Flavia\") e fu sede vescovile: la presenza di un vescovo, facente capo al vescovo Domnin de Grenoble, in seguito santificato, \u00e8 attestata almeno dal 381 d.C..\nBisogna attendere l'XI secolo per vedere l'importanza della citt\u00e0 crescere considerevolmente, quando i conti d'Albon, futuri delfini del Viennois, la scelsero come capitale del loro stato, il futuro Delfinato.. Grenoble si trov\u00f2 allora ad essere una capitale indipendente del Sacro Romano Impero.\nI delfini successivi fondarono la storica universit\u00e0 scomparsa nel 1338 e il Consiglio del Delfinato (\"Conseil delphinal\") s'install\u00f2 a Grenoble nel 1340. Durante la guerra dei cent'anni, la noblit\u00e0 del Delfinato partecip\u00f2 ai conflitti contro l'Inghilterra e i suoi alleati.\nNel 1349, la citt\u00e0 si trov\u00f2 unita al regno di Francia in seguito al trasferimento (senza riscatto) del Delfinato alla Corona di Francia, e in questo modo Grenoble divenne capitale provinciale. La presenza tra il 1447 e il 1456 del delfino, nonch\u00e9 futuro Luigi XI, re di Francia, rinforz\u00f2 lo statuto di \"citt\u00e0 parlamentare\" con la creazione di un terzo parlamento di Francia.\nLa citt\u00e0 divenne ugualmente sede di guarnigioni, vista la vicinanza della frontiera con il ducato di Savoia. Si afferm\u00f2 come principale citt\u00e0 della Provincia. Durante le Grandi Guerre d'Italia, la nobilt\u00e0 del Delfinato si distinse, in particolar modo sotto la guida del condottiero Pierre Terrail de Bayard, \"il cavaliere senza macchia e senza paura\".\nDurante le guerre di religione francesi, massacri e distruzioni scossero e devastarono il Delfinato senza posa e Grenoble usc\u00ec indebolita dagli scontri. La situazione peggior\u00f2 fino alla vittoria finale di Fran\u00e7ois de Bonne de Lesdigui\u00e8res, che si impossess\u00f2 di Grenoble nel 1590. Divenuto amministratore del Delfinato, il Lesdigui\u00e8res modific\u00f2 e ingrand\u00ec considerevolmente la capitale dando il via a una serie di opere di costruzione che saranno la prima generazione di fortificazioni della Bastiglia.\nDal XVII secolo in poi.\nNel 1628 il cardinale Richelieu cancell\u00f2 ogni indipendenza amministrativa della regione. Nel 1788, a difesa del parlamento locale dai decreti del ministro Brienne, vi ebbe luogo la Giornata delle tegole (\"Journ\u00e9e des Tuiles\"): la fatale concessione della convocazione degli Stati generali, da parte di Luigi XVI, avrebbe avuto luogo dopo che gli Stati provinciali del Delfinato avevano condizionato a tale concessione la fine dei disordini.\nLa fuga del Conte Salet, scappato dopo i primi accenni della Rivoluzione, provoc\u00f2 poi a Grenoble e a Vizille la sua divisione nei tre dipartimenti attuali.\nNapoleone nel 1815 attravers\u00f2 la regione accolto con grande esultanza a Grenoble e accese grandi entusiasmi nella popolazione e le truppe qui stanziate passarono sotto le sue bandiere. Il 6 luglio, per\u00f2, L'Armata d'Italia, composta da austro-piemontesi e comandata dal generale Johann Maria Philipp Frimont fu protagonista a pochi giorni dalla disfatta napoleonica di Waterloo, avvenuta il 18 giugno, dell'episodio noto come battaglia di Grenoble.\nNella battaglia, una colonna di soldati guidata dal generale Alessandro Gifflenga si diresse verso la piazzaforte difesa da 70 cannoni, dove si erano arroccate le truppe fedeli a Napoleone. Alla periferia della citt\u00e0 i francesi vennero sconfitti e furono indotti ad evacuare. La battaglia rappresent\u00f2 il primo impiego bellico dei Carabinieri Reali, istituiti dal Re di Sardegna Vittorio Emanuele I di Savoia un anno prima, il 13 luglio 1814.\nNell'Ottocento.\nGrenoble ebbe poi un notevole sviluppo con l'industrializzazione del XIX secolo.\nIl generale Fran\u00e7ois-Nicolas-Beno\u00eet Haxo trasform\u00f2 la fortezza della Bastiglia di Grenoble, che assunse l'aspetto attuale tra il 1824 e il 1848. Sotto il Secondo Impero, la citt\u00e0 assistette la costruzione delle prime linee ferroviarie e i primi treni giunsero nel 1858. L'anno successivo venne interessata da alluvioni importanti che devastarono l'area urbana.\nNel 1869 l'ingegnere Aristide Berg\u00e8s ebbe un ruolo centrale nell'industrializzazione della citt\u00e0 e nella costruzione della prima centrale idroelettrica. Con l'avvento delle cartiere ci fu lo sviluppo economico di Grenoble e della valle Gr\u00e9sivaudan.\nIl 4 agosto 1897 venne inaugurata una fontana di bronzo e pietra in Place Notre-Dame, ad opera dello scultore Henri Ding, per commemorare gli eventi pre-rivoluzionari del 1788. \nNel Novecento.\nLa Prima guerra mondiale provoc\u00f2 una nuova industrializzazione a Grenoble, poich\u00e9 per sostenere lo sforzo bellico, nuove industrie idroelettriche si svilupparono lungo i vari fiumi della regione, mentre diverse ditte si convertirono al settore degli armamenti. Furono edificate nell'area circostante anche fabbriche elettrochimiche. Questo nuovo sviluppo cre\u00f2 un'ondata migratoria anche di stranieri, in particolare di lavoratori italiani, che si stabilirono nel quartiere di Saint-Laurent.\nLo sviluppo industriale fu messo in evidenza dall'Esposizione universale di energia idroelettrica e turismo del 1925, visitata da oltre un milione di persone. L'evento costrinse la demolizione delle mura cittadine e l'espansione urbana a sud. Nel 1926 il sito della mostra divenne un parco pubblico, intitolato al sindaco Paul Mistral morto nel 1932. L'unico edificio di questa mostra rimasto nel parco \u00e8 la fatiscente Tour Perret, che venne poi chiusa al pubblico nel 1960 a causa del suo pessimo stato di manutenzione.\nDurante la Seconda guerra mondiale, nella battaglia delle Alpi, l'invasione nazista fu fermata vicino a Grenoble a Voreppe dalle forze del generale Cartier nel giugno 1940. Le forze francesi resistettero fino all'armistizio con l'Asse. Grenoble faceva quindi parte del nuovo Stato francese collaborazionista, prima dell'occupazione italiana dal 1942 al 1943. La relativa misericordia degli occupanti italiani verso le popolazioni ebraiche provoc\u00f2 un numero significativo di spostamenti di profughi in questa regione dalla Francia sotto diretto controllo tedesco.\nGrenoble fu un attivo centro della Resistenza, rappresentata da figure come Eug\u00e8ne Chavant, L\u00e9on Martin e Marie Reynoard. La stessa Universit\u00e0 di Grenoble sostenne operazioni clandestine e forn\u00ec documenti falsi. Ma, nel settembre 1943, in seguito all'armistizio italiano, la citt\u00e0 venne occupata dalle truppe tedesche, che intensificarono la repressione del movimento partigiano. L'11 novembre 1943, l'anniversario dell'armistizio del 1918), si tennero scioperi e manifestazioni davanti alla sede del comando collaborazionista e, in risposta, gli occupanti arrestarono circa 400 manifestanti. Due giorni dopo, i partigiani fecero esplodere il Poligono di tiro, scioccando gli occupanti che dovettero intensificare la repressione. Il 25 novembre 1943 le truppe occupanti uccisero 11 membri della Resistenza locale, questo violento giro di vite venne chiamato \"San Bartolomeo di Grenoble\". Per questi eventi, la citt\u00e0 venne designata dalla Francia libera \"capitale dei Maquis\" dalle antenne della BBC.\nDopo lo sbarco in Normandia, le operazioni di sabotaggio raggiunsero il culmine, con numerosi attacchi che ostacolarono considerevolmente l'attivit\u00e0 delle truppe tedesche. Con lo sbarco in Provenza, le truppe tedesche evacuarono la citt\u00e0 il 22 agosto 1944. Il generale Charles de Gaulle arriv\u00f2 a Grenoble il 5 novembre 1944 e confer\u00ec alla citt\u00e0 la Compagnon de la Lib\u00e9ration per riconoscere \"una citt\u00e0 eroica al culmine di la resistenza francese e il combattimento per la liberazione \".\nNel 1955, il futuro premio Nobel per la fisica Louis N\u00e9el cre\u00f2 il Centro di studi nucleari di Grenoble (CENG), dando vita al modello di Grenoble, una combinazione di ricerca e industria. La prima pietra fu posata nel dicembre 1956.\nNel 1968 Grenoble ospit\u00f2 i X Giochi olimpici invernali. Questo evento contribu\u00ec a modernizzare la citt\u00e0 con lo sviluppo di infrastrutture come un aeroporto, autostrade, un nuovo municipio e una nuova stazione ferroviaria.\nSociet\u00e0.\nEtnie e minoranze straniere.\nCirca il 25% degli abitanti (che si chiamano \"Grenoblois\") \u00e8 di origine italiana (in particolar modo siciliani e pugliesi). Nel 1931 gli italiani a Grenoble erano circa 12.000 \u2013 il 15% circa della popolazione e quasi i 2/3 degli immigrati \u2013 di cui circa 2.500 provenienti da Corato, nella citt\u00e0 metropolitana di Bari, e circa 800 da Sommatino, un piccolo borgo rurale e minerario nel libero consorzio comunale di Caltanissetta. La seconda guerra mondiale, e il periodo precedente, segnarono una diminuzione netta dei flussi: nel 1946 gli stranieri a Grenoble erano 10.200 circa \u2013 l'8% della popolazione \u2013 e gli italiani circa 5.500. Subito dopo il conflitto, tuttavia ripresero e restarono consistenti per circa un ventennio. Nel 1975 gli italiani erano ancora il gruppo straniero pi\u00f9 numeroso a Grenoble e in Is\u00e8re.\nCultura.\nIstruzione.\nLa citt\u00e0 \u00e8 sede dell'Universit\u00e0 di Grenoble-Alpes e della Grenoble \u00c9cole de management. Nel \"Polygone scientifique\" vi si trova un importante polo di ricerca fisica comprendente lo European synchrotron radiation facility (ESRF), l'Institut Laue-Langevin (ILL) e una delle sedi dello European Molecular Biology Laboratory (EMBL). Le industrie high tech partecipano anche alla rinomanza della citt\u00e0: Grenoble \u00e8 il secondo centro scientifico francese (con ventimila scienziati) ed il maggior polo europeo nell'ambito delle nanotecnologia con il centro Minatec.\nCucina.\nLa cucina tipica di Grenoble presenta alcuni elementi caratteristici della cucina del Delfinato.\nNella zona \u00e8 diffusa e rinomata la produzione di noci, note come noci di Grenoble, primo frutto AOC francese, con le quali si realizza la torta di noci di Grenoble, vino, liquore, dolci, caramelle, cioccolati, olio, in guarnizione per insalate o pizze.\nLe noci sono il simbolo della cucina grenoblese, insieme al gratin dauphinois.\nSpecialit\u00e0 regionali sono vari piatti a base di crostacei, soprattutto gamberi e gamberetti: le specie locali soccombenti e in via d'estinzione, quali i gamberi di fiume \"Austropotamobius pallipes\" e \"Astacus astacus\", vittime dell'inquinamento e dell'ipersfruttamento, sono sempre pi\u00f9 soppiantate dai crostacei alloctoni introdotti dall'uomo, turchi (\"Astacus leptodactylus\") e americani (\"Orconectes limosus\"), nella preparazione del pollo ai gamberi, del piccione ai gamberetti, del gratin di code di gambero e della quiche ai gamberetti. \nAltre specialit\u00e0 sono la \"zuppa dell'envers\" e il maiale in fricassea, e altre novit\u00e0 dovute all'immigrazione italiana come la pizza aux ravioles (raviolini del Royans al formaggio) o la \"pizza grenobloise\" (noci, Blu di Sassenage...).\nIl vicino comune di Sassenage \u00e8 celebre per il formaggio locale Blu del Vercors a pasta erborinata, cos\u00ec come il circondario di Voiron, noto per i plum-cake e la cioccolata, ha dato il nome ad una ricetta tradizionale: le coste di bietola \"alla voironnaise\".\nNell'area si producono varie birre aromatizzate (al miele, alle noci, alla liquirizia, ecc.) che prendono il nome dal celebre contrabbandiere Louis Mandrin, le birra di marca Mandrin, oltre a diverse birrerie locali.\nLa regione produce inoltre tre celebri liquori: la Charteuse dei monaci certosini, verde o gialla, il genep\u00ec, la genziana.\nL\"Ant\u00e9site\" a base di liquirizia, \u00e8 una bevanda dissetante, inventata per combattere l'alcolismo.\nLa citt\u00e0 \u00e8 stata sede degli stabilimenti industriali dello sciroppo Teisseire nel 1720, del pastificio Lustucru nel 1824, del biscottificio Brun nel 1883 ed ancora della cioccolateria C\u00e9moi nel 1920.\nA Grenoble non si trova nessun ristorante stellato della Guida Michelin, tuttavia nei pressi della citt\u00e0, a Uriage-les-Bains si trova il ristorante \"Grand H\u00f4tel\", due stelle Michelin.\nIl comune si trova al centro di diverse zone d'origine designate dall\"Institut national de l'origine et de la qualit\u00e9\" (INAO): l'AOC-AOP Noce di Grenoble, l'IGP Emmental francese centro-orientale (etichettato anche \"Label rouge\"), l'IGP Is\u00e8re bianco, ros\u00e9 e rosso.\nNel comune di Grenoble, la produzione di vino \u00e8 in via di ripresa sulle pendenze della Bastiglia, oltre alla produzione intorno al comune di Saint Ismier.\nGeografia antropica.\nGrenoble \u00e8 la citt\u00e0 al centro della Communaut\u00e9 d'agglom\u00e9ration Grenoble Alpes M\u00e9tropole, comunemente chiamata \"La M\u00e9tro\", la quale al 1\u00ba gennaio 2014 include i seguenti comuni: Bresson, Bri\u00e9-et-Angonnes, Champ-sur-Drac, Champagnier, Claix, Corenc, Dom\u00e8ne, \u00c9chirolles, Eybens, Fontaine, le Fontanil-Cornillon, Gi\u00e8res, Herbeys, Jarrie, La Tronche, Le Gua, Meylan, Miribel-Lanch\u00e2tre, Mont-Saint-Martin, Montchaboud, Murianette, Notre-Dame-de-Commiers, Notre-Dame-de-M\u00e9sage, Noyarey, Poisat, Le Pont-de-Claix, Proveysieux, Quaix-en-Chartreuse, Saint-Barth\u00e9lemy-de-S\u00e9chilienne, Saint-\u00c9gr\u00e8ve, Saint-Georges-de-Commiers, Saint-Martin-d'H\u00e8res, Saint-Martin-le-Vinoux, Saint-Paul-de-Varces, Saint-Pierre-de-M\u00e9sage, Le Sappey-en-Chartreuse, Sarcenas Sassenage, S\u00e9chilienne, Seyssinet-Pariset, Seyssins, Varces-Alli\u00e8res-et-Risset, Vaulnaveys-le-Bas, Vaulnaveys-le-Haut, Venon, Veurey-Voroize, Vif e Vizille.\nQuesta \"communaut\u00e9 d'agglom\u00e9ration\" di 49 comuni per 444\u00a0810 abitanti diventer\u00e0 una \"metropoli\" (in lingua francese \"m\u00e9tropole\"), ossia un organismo di cooperazione intercomunale a fiscalit\u00e0 propria a partire dal 1\u00ba gennaio 2015, in ottemperanza alla legge di riforma delle collettivit\u00e0 territoriali del 2010 ripresa dalla legge 27 gennaio 2014 di ammodernamento degli atti pubblici territoriali e dell'attuazione delle \"m\u00e9tropoles\".\nI comuni limitrofi a Grenoble sono 10 di quelli che compongono \"La M\u00e9tro\": Saint Martin d'H\u00e8res, Eybens, \u00c9chirolles, Seyssins, Seyssinet-Pariset, Fontaine, Sassenage, Saint-\u00c9gr\u00e8ve, Saint Martin le Vinoux e La Tronche.\nA titolo meramente esemplificativo, la somma della superficie del comune di Grenoble e dei comuni della sua prima cintura rappresentano esattamente la stessa superficie del comune di Parigi: 105,4\u00a0km2 per 325.000 abitanti.\nLa citt\u00e0 si suddivide in 6 cantoni, parte insieme agli altri degli altri comuni dell'Arrondissement di Grenoble.\nInfrastrutture e trasporti.\nStrade.\nLa citt\u00e0 \u00e8 raggiunta dalle autostrade A41 (da Grenoble al confine con la Svizzera), A48 (da Grenoble verso Lione) e A51 (da Grenoble verso il sud della Francia e Marsiglia). In prossimit\u00e0 del centro abitato la A41 e la A51 sono collegate dalla \"Rocade Sud\" (\"tangenziale sud\"), e la A48 \u00e8 collegata alla A51 tramite la A480, che rappresenta la tangenziale ovest. Inoltre \u00e8 in progetto la \"Rocade Nord\" (\"tangenziale nord\") tra la A48 e la A41, che potrebbe essere realizzata nel 2014.\nFerrovie.\nGrenoble \u00e8 attrezzata di una stazione TGV, 4 linee tranviarie, 25 linee d'autobus e 4 linee d'autobus notturne. La qualit\u00e0 dei trasporti urbani \u00e8 esemplare, in termini di rispetto degli orari, et\u00e0 del materiale rotabile e pulizia dei convogli.\nAeroporti.\nL'Aeroporto di Grenoble-Is\u00e8re (Codice IATA: GNB) si trova vicino a Grenoble. L'aeroporto dispone di un solo terminale con servizi aeroportuali (es. ufficio di cambio). L'autonoleggio si trova presso l'aeroporto (es. Avis, Europcar, Hertz, National). Degli autubus garantiscono il servizio pubblico da/per l'aeroporto (Aeroporto di Grenoble \u2013 Lyon Part Dieu, Aeroporto di Grenoble \u2013 Grenoble stazione degli autobus e stazione ferroviaria).\nAmministrazione.\nCantoni.\nFino alla riforma del 2014, il territorio comunale della citt\u00e0 di Grenoble era ripartito in 6 cantoni:\nciascuno comprendente una parte della citt\u00e0. Nessun altro comune vi era compreso.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 di Grenoble \u00e8 stato ripartito in 4 cantoni:\nSport.\nGrenoble \u00e8 particolarmente nota per gli sport invernali. Oltre ad aver accolto i Giochi olimpici invernali nel 1968, a volo d'uccello \u00e8 molto vicina a varie stazioni sciistiche: si trova infatti a 14\u00a0km dalla stazione di sci di Chamrousse, a soli 30 minuti di distanza in auto, e a 16\u00a0km da quella di Les Sept Laux, a 17\u00a0km da Villard-de-Lans, a 25\u00a0km dall'Alpe d'Huez, ossia a poco pi\u00f9 di un'ora di distanza dalla citt\u00e0 in auto, a 35\u00a0km da Les Deux Alpes e a 48\u00a0km da La Grave. Su strada queste distanze sono all'incirca il doppio.\nA Grenoble nacque Andr\u00e9 Rene Roussimoff, pi\u00f9 noto come Andr\u00e9 the Giant, celeberrimo wrestler e attore."}
{"id": "2101", "revid": "812251", "url": "https://it.wikipedia.org/wiki?curid=2101", "title": "Giornata mondiale dei profughi", "text": "La Giornata internazionale del rifugiato, indetta dalle Nazioni Unite, viene celebrata il 20 giugno per commemorare l'approvazione nel 1951 della Convenzione relativa allo statuto dei rifugiati (Convention Relating to the Status of Refugees) da parte dell'Assemblea generale delle Nazioni Unite.\nVenne celebrata per la prima volta il 20 giugno 2001, nel cinquantesimo anniversario della suddetta Convenzione.\nOgni anno l'Alto commissariato delle Nazioni Unite per i rifugiati (UNHCR) seleziona un tema comune per coordinare gli eventi celebrativi in tutto il mondo.\nNel 1914 venne istituita la Giornata mondiale del Migrante e del Rifugiato dalla Chiesa cattolica, che, dal 2019, si celebra ogni anno nell'ultima domenica di settembre."}
{"id": "2102", "revid": "260676", "url": "https://it.wikipedia.org/wiki?curid=2102", "title": "Gattinara", "text": "Gattinara (\"Gatin\u00e8ra\" in piemontese) \u00e8 un comune italiano di abitanti della provincia di Vercelli, nell'estremit\u00e0 sud della Valsesia in Piemonte.\n\u00c8 al 4\u00ba posto, fra i comuni della provincia, per numero di abitanti e al 17\u00ba per estensione. Citt\u00e0 fondata nel 1242 come Borgo franco, con dodici isolati rettangolari, riunendo le genti dei villaggi circostanti (Castellazzo, Loceno, Locenello, Mezzano, Rado). Sul territorio cittadino sorge la Torre delle Castelle, uno degli ultimi resti delle fortificazioni medievali (con il castello di San Lorenzo), risalenti al XII-XIII secolo e oggi simbolo della citt\u00e0.\nA Gattinara si produce l'omonimo vino DOCG.\nGeografia fisica.\nTerritorio.\nGattinara dista circa dal capoluogo Vercelli, in direzione della Valsesia. Dista inoltre da Novara e da Biella. Il territorio \u00e8 bagnato a est dal fiume Sesia, confine naturale con la provincia di Novara. Il paese di Gattinara \u00e8 costituito dalle localit\u00e0 di Sottomonte, Crosa, Castelle, Centro Storico, Bonda, Rado, San Bernardo.\nSottomonte \u00e8 il quartiere pi\u00f9 settentrionale della citt\u00e0, quando, lasciato il Comune di Romagnano Sesia, si entra nel Comune di Gattinara. I confini di Sottomonte sono a sud con il quartiere del Centro Storico, ovvero in via Monte Grappa e in via Fiume Sesia, a ovest e sud-ovest con le localit\u00e0 Castelle e Crosa, ovvero in via Monte Cervino.\nIl quartiere del Centro Storico \u00e8 limitato a nord in via Monte Grappa, a sud in via Carlo Furno, a est in piazza Molino, a ovest dalla circonvallazione. San Bernardo, il primo quartiere per estensione e densit\u00e0 demografica, sede della seconda parrocchia della citt\u00e0, si estende a ovest della circonvallazione, in direzione di Lozzolo e di Rovasenda, limitato a nord-est in via Castellazzo e a sud-est dal sottopassaggio in via Ottaviano.\nTra Sottomonte (nord), San Bernardo (ovest) e il Centro (sud-est) si trova il quartiere Crosa. Tra Sottomonte (nord), San Bernardo (ovest), Crosa (sud-est), in direzione di Serravalle Sesia e di Lozzolo, si trova la Regione delle Castelle, a cui appartiene l'omonima Torre. Procedendo da essa, in direzione nord-est, si trovano i colli di San Lorenzo e di San Grato, da cui ha origine il quartiere di Sottomonte.\nTra via Carlo Furno (a nord), via Dante Alighieri (a est) via Ottaviano (a sud) e via Luigi Faglia (a ovest) si estende la Bonda. Tra la Bonda a nord e San Bernardo a nord-ovest, si estende il quartiere di Rado. Tra il Fiume Sesia e il centro abitato si estende la Baraggia gattinarese: si trovano a nord la ex Colonia Bertotto, geograficamente annessa a Sottomonte, i Mulu al centro e la C\u00e0 d'Assi a sud.\nClima.\nGattinara, secondo la classificazione dei climi di K\u00f6ppen, gode di un clima temperato delle medie latitudini, piovoso o generalmente umido in tutte le stagioni e con estati molto calde e afose. Le precipitazioni si concentrano nei periodi compresi tra marzo e maggio, con un leggero calo nei mesi estivi, e un riacutizzarsi nel periodo compreso tra ottobre e novembre inoltrato. L'inverno \u00e8 caratterizzato generalmente da una discreta percentuale di piovosit\u00e0 e di neve.\nStoria.\nEt\u00e0 antica e medievale.\nLa Gattinara di oggi nasce a met\u00e0 Duecento nel quadro di un territorio che fin dall'et\u00e0 romana vede fasi intense di occupazione: all'et\u00e0 imperiale risalgono infatti i resti di insediamenti e aree funerarie emersi tanto presso l'attuale centro abitato, quanto nelle campagne circostanti. Da sempre, e ci\u00f2 vale anche per l'antichit\u00e0, l'asse di percorrenza lungo il fiume Sesia \u00e8 uno dei pi\u00f9 frequentati, soprattutto poich\u00e9 funge da collegamento tra la pianura e le vie per i valichi alpini, e proprio in corrispondenza di Gattinara si unisce ai percorsi provenienti anche dal Biellese. Un punto cruciale, dunque, che anche nei primi secoli del Medioevo non vede venir meno una presenza umana che resta strettamente legata, oltre che alle valenze stradali, alle numerose risorse offerte dall'ambiente circostante. Nascono in questo periodo numerosi piccoli centri abitati, la maggior parte dei quali trova collocazione sicura sui primi contrafforti collinari: Loceno, Locenello, Mezzano, Gattinaria, questi sono i loro nomi, oltre all'importante centro di Rado, che invece si sviluppa, con il suo castello, lungo la strada Vercellese, accanto al fiume e al guado per Ghemme.\nA ridosso del Mille la popolazione stanziata in questi insediamenti \u00e8 impegnata nell'opera di dissodamento e sfruttamento di ampie superfici di terreno, sottratte al bosco e alla brughiera, e verosimilmente nello sfruttamento dei versanti collinari mediante la pratica della viticoltura. A livello politico e strategico in questo periodo cresce anche l'attenzione nei confronti di questa zona, che diviene cruciale nell'ambito dei complessi equilibri di potere che intercorrono tra i comuni di Vercelli e di Novara, per i quali il fiume \u00e8 linea di confine. Proprio a guardia delle bocche della Valsesia, distretto di pertinenza novarese, i vercellesi decidono di costruire tra 1185 e 1187 un forte castello intorno alla pieve d'altura di S. Lorenzo, occupando la sommit\u00e0 di un colle che forse gi\u00e0 qualche secolo prima aveva visto stabilirsi un insediamento.\nNel 1242, per irrobustire ulteriormente il presidio di questa fascia territoriale, il comune di Vercelli stabilisce di fondare un borgo franco \u2013 cio\u00e8 un insediamento di nuova fondazione, privo di gravami feudali e dipendente direttamente dall'autorit\u00e0 comunale \u2013 nel quale si dovranno trasferire forzosamente gli abitanti dei piccoli centri della zona. Scompaiono cos\u00ec gli insediamenti poco fa ricordati \u2013 con l'eccezione di Loceno, divenuta l'attuale Lozzolo \u2013 per dare origine al nuovo borgo che prende il nome di Borgo della Pieve, e poi \u2013 da uno dei centri pi\u00f9 importanti tra quelli abbandonati \u2013 Gattinara. Gattinara cresce e prospera nei secoli immediatamente successivi, autonoma e libera com'\u00e8 da tutti i vincoli feudali, si d\u00e0 un governo indipendente munendosi di statuti, approvati dal comune di Vercelli e a pi\u00f9 riprese confermati anche dal successivo dominio sabaudo. Signori di Gattinara sono i Signori di Vintebbio dai quali discendono i Gattinara appunto e gli Arborio, quindi i Testa, i de Rege, i Biamino e altre nobili famiglie di origine consortile. Il centro abitato, costruito su una maglia regolare e caratterizzato da uno sviluppo urbanistico rigidamente controllato sin dalla fondazione, \u00e8 munito di un sistema di fortificazioni complesso, integrato \u2013 probabilmente a partire dal XIV secolo \u2013 da un castello ricetto; numerose chiese si affacciano sulle vie principali, e tra tutte la pi\u00f9 importante, la pieve di San Pietro Apostolo, che costituisce un punto di riferimento, a livello ecclesiastico e sacramentale, per i centri della zona sino a Lozzolo e Roasio. La vita economica e politica del borgo tra XIV e XV secolo \u00e8 vivace, e ne \u00e8 riflesso uno sviluppo artistico di assoluto rilievo, del quale oggi rimane a testimonianza la stupenda facciata in cotto istoriato della chiesa parrocchiale.\nEt\u00e0 moderna.\nIl giovane Mercurino Arborio, nato a Gattinara nel 1465 da una delle famiglie pi\u00f9 ricche del borgo, dopo molteplici e sempre pi\u00f9 prestigiosi incarichi diplomatici tanto alla corte sabauda, quanto a quella di Massimiliano d'Asburgo, giunge a ricoprire la carica di gran cancelliere dell'imperatore Carlo V e a rivestire l'abito cardinalizio; muore nel 1530, e la storiografia odierna, dopo anni di ingiusto oblio, lo ricorda come un personaggio di levatura culturale eccezionale, che ha profondamente influenzato gli sviluppi politici europei. Dopo la morte del cardinale, la sua famiglia, impugnando le volont\u00e0 testamentarie dell'illustre congiunto e trovando appoggio negli ambienti sabaudi, riesce a estendere sul borgo le forme di una feudalit\u00e0 \u2013 inedita, sinora, per la comunit\u00e0 fondata come \"franca\" nel 1242 \u2013 che diviene elemento di costante contrasto sino alle soglie del XIX secolo, quando la bufera napoleonica la eliminer\u00e0 di fatto.\nCon il XVI secolo, inoltre, i problemi per Gattinara arrivano anche dall'esterno: pestilenze, eserciti di passaggio, assedi e saccheggi, nel quadro delle guerre gallo-ispaniche, dalle quali il borgo esce malconcio, mutilato delle sue fortificazioni e fortemente depauperato a livello demografico. L'occupazione francese nel 1555 costituisce il momento culminante di questo periodo di crisi, che solo dopo il 1559 trova sollievo, nell'aprirsi di un breve periodo in cui si registra un deciso ristabilimento economico, caratterizzato da un'evoluzione agricola sinora rallentata dagli eventi bellici. Tra il 1580 e il 1630 \u2013 anno della terribile pestilenza \u2013 nuove sciagure belliche colpiscono la zona, che solo grazie a una forte immigrazione dalla Valsesia non vede troppo drammaticamente ridotta la sua popolazione. Grazie a ci\u00f2, la ripresa a met\u00e0 Seicento \u00e8 abbastanza rapida, testimoniata anche da una intensa e qualificata attivit\u00e0 edilizia che vede cambiare i lineamenti del borgo, abbellirsi e ampliarsi le sue chiese e i suoi conventi e aumentare la densit\u00e0 edilizia. Il Settecento \u00e8 per Gattinara un secolo di grande prosperit\u00e0; mercati e commercio, agricoltura, viticoltura, sono settori prosperi, che alimentano flussi di merci imponenti, facendo del borgo un punto di riferimento per le comunit\u00e0 dell'alta pianura vercellese e un punto di snodo di traffici che in gran parte calcano i valichi alpini. La vivacit\u00e0 socio-culturale trova riflesso nella nascita e nello sviluppo di confraternite e compagnie religiose, che con la gestione di infermerie e scuole assicurano alla popolazione una serie di servizi che contribuiscono a migliorare nettamente il tenore di vita anche delle fasce pi\u00f9 deboli.\nEt\u00e0 contemporanea.\nA fine '700 l'avvento della dominazione napoleonica significa l'abolizione di privilegi feudali e corporazioni religiose: una enorme quantit\u00e0 di beni immobili, confiscata dal governo e immessa sul mercato a prezzi favorevoli, favorisce la formazione di un robusto ceto borghese e la costituzione di molti patrimoni familiari di medie dimensioni, accelerando il passaggio da un'economia per molti versi ancora di stampo rurale, a equilibri che si potrebbero definire urbani. Nel 1820 la demolizione della antica chiesa di San Pietro e la sua ricostruzione in forme neoclassiche sembra segnare anche simbolicamente la nuova coscienza collettiva di Gattinara, che nel corso del XIX secolo \u2013 demolito quanto resta delle antiche fortificazioni \u2013 si munisce progressivamente di tutti i servizi e delle infrastrutture caratterizzanti le realt\u00e0 urbane. Col finire del secolo migliorano anche i collegamenti con il Vercellese, che agevolano lo smercio dei vini della zona, ormai consacrati come prodotti d'eccellenza e oggetto di intensa esportazione, mentre tarda a venire uno sviluppo industriale vero e proprio, nonostante la vicinanza a zone da questo punto di vista molto vocate, come il Biellese e la Bassa Valsesia. L'occasione per questo sviluppo arriva nel 1905: una terribile grandinata distrugge gran parte dei vigneti, causando un venir meno delle risorse pi\u00f9 preziose del territorio, fatto che da subito determina flussi inarrestabili di emigrazione, soprattutto verso il Nuovo Mondo.\nL'amministrazione comunale, con eccezionale lungimiranza, provvede alla redazione di un piano di sviluppo industriale agevolato, attirando nuovi stabilimenti che in breve occupano larghe fasce della popolazione locale. Tessile, meccanico, ceramica e l'attivazione il 16 gennaio 1905 della ferrovia Santhi\u00e0-Arona: questi sono i settori all'insegna dei quali si dipana il fortissimo sviluppo industriale di Gattinara tra primo e secondo dopoguerra, anni in cui si collocano anche importanti momenti, come la fondazione dell'Ospedale \"San Giovanni\" e il rinnovamento di numerose infrastrutture.\nLa citt\u00e0 paga al secondo conflitto mondiale un pesante tributo, colpita com'\u00e8 da un bombardamento nell'estate del '44, ma fortunatamente nel dopoguerra pu\u00f2 contare su una ripresa veloce, agevolata dalla riapertura a pieno regime degli stabilimenti industriali, i cui addetti nel corso degli anni '50 raggiungono numeri impressionanti. La forte immigrazione \u2013 proveniente soprattutto dal Mezzogiorno e dal Veneto \u2013 rende necessaria una decisa espansione del tessuto urbano, che si estende soprattutto lungo le vie per la Valsesia e per Vercelli, e in corrispondenza della strada per il Biellese. Proprio a ridosso di quest'ultima prende forma il popoloso sobborgo di S. Bernardo, che in breve giunge a dotarsi di una propria chiesa parrocchiale. La crisi incomincia per\u00f2 a farsi sentire gi\u00e0 a met\u00e0 anni '60, per divenire poi drammatica tra anni '70 e '80, con la chiusura o il forte ridimensionamento di numerosi stabilimenti industriali. In questi anni, per\u00f2, si riscopre anche la viticoltura d'eccellenza, che alimenta flussi di esportazione a livello internazionale.\nRecentemente alcune realt\u00e0 industriali di nuovo impianto hanno rivitalizzato il tessuto economico locale, consentendo almeno in parte di guardare al futuro con maggior serenit\u00e0 rispetto a un passato recente. Crescente in questi ultimi anni \u00e8 stata la vivacit\u00e0 socioculturale della citt\u00e0, che si riflette nel recupero di numerose emergenze monumentali, e che \u00e8 favorita anche dalla presenza di importanti istituzioni scolastiche, che costituiscono i punti riferimento per il territorio.\nSimboli.\nLo stemma di Gattinara \u00e8 stato riconosciuto con decreto del capo del governo del 24 marzo 1932, mentre il gonfalone municipale \u00e8 stato concesso con D.P.R. del 26 marzo 1963.\nMonumenti e luoghi d'interesse.\nCentro storico.\nIl centro storico di Gattinara mostra evidente, ancora oggi, la maglia rigorosa che ne testimonia la pianificazione urbanistica, studiata in occasione della fondazione del borgofranco nel 1242: in quel contesto, infatti, il comune di Vercelli appronta uno schema che prevede, lungo gli assi viari principali, allineamenti di lotti lunghi e stretti, il cui lato minore verso la strada \u00e8 occupato dall'abitazione, mentre lo spazio retrostante \u00e8 destinato a usi agricoli e produttivi. Oggi, tuttavia, di tale aspetto medievale del borgo non sopravvive molto, poich\u00e9 tra XVI e XVIII secolo \u2013 con la crescita della popolazione \u2013 un deciso rinnovamento ha interessato tanto i prospetti delle case affacciate sulle vie, quanto la disposizione dei cortili interni. Molti sono i palazzi che tuttora mostrano caratteristiche architettoniche significative risalenti a tali trasformazioni: sui corsi principali sono interessanti i portici, sorretti sia da colonne in pietra sia da pilastri, che un tempo proteggevano le merci e l'ingresso delle botteghe, mentre molte case conservano ancora, appena sotto l'imposta dei tetti, graziosi allineamenti di loggette sostenute da colonnine lapidee. Proprio questi particolari rendono simili le forme del centro storico di Gattinara a quelle di molti insediamenti valsesiani, profondamente influenzati, da un punto di vista architettonico, dai modelli provenienti dalla Lombardia. I cortili sono in genere stretti e caratterizzati da forme irregolari, derivanti dal continuo aggiungersi di nuclei abitativi, che solo in alcuni casi hanno lasciato spazio alla realizzazione di piccoli porticati: interessanti, ove conservati, sono i ballatoi in legno o in granito, ornati \u2013 questi \u2013 da mensoloni lavorati.\nArchitetture religiose.\nChiesa di San Francesco.\nLa chiesa di S. Francesco sorge sull'area un tempo occupata dalla cappella S. Giulio, eretta nel 1447 dagli uomini di Gattinara quale voto per la liberazione dal flagello dei lupi. Nel 1619 S. Giulio \u00e8 demolita, per far posto al costruendo convento dei Francescani, che a Gattinara sono peraltro presenti fin dal XVI secolo: determinanti, per la nuova fondazione, sono le cospicue donazioni di benefattori, nel 1598 e nel 1618. Nel 1666 si registra un altro lascito testamentario, espressamente destinato alla fabbrica di S. Francesco, oggetto in XVIII secolo di vari interventi di miglioria e manutenzione; la data sopra la porta, 1717, segna la consacrazione dell'edificio, probabilmente dopo un radicale restauro che le conferisce l'aspetto attuale. Nel 1802 il convento, come quello delle Clarisse, \u00e8 soppresso in forza delle disposizioni napoleoniche, i beni incamerati e venduti al miglior offerente; grazie a una petizione sottoscritta dalla potente Confraternita di S. Antonio, per\u00f2, la chiesa pu\u00f2 tornare subito a essere officiata, sebbene privata del coro, ridotto a magazzino, mentre il Convento viene adibito prima a Dogana e Gendarmeria, poi ad abitazione rustica. La parte oggi meglio conservata del convento \u00e8 la chiesa: l'attuale facciata \u00e8 databile all'inizio del secolo XVII, e il portone d'ingresso, sormontato da un bassorilievo in pietra recante il simbolo dei Francescani, \u00e8 opera pregevole di intaglio ligneo. L'interno dell'edificio \u00e8 dominato dal fastoso altar maggiore in noce, ricco di elementi decorativi e fregi scolpiti, che incornicia il quadro raffigurante la Piet\u00e0 con i santi Diego e Giulio. Le pareti laterali, conformemente al modello francescano, ospitano cappelle laterali dotate di austeri altari con cornici e fastigi in legno scolpito. Tra queste alcune sono particolarmente interessanti: a destra la prima \u00e8 caratterizzata da una notevole pala rappresentante il Crocifisso con la Vergine, S. Giovanni e S. Clemente Papa, mentre \u00e8 ornata riccamente di stucchi la terza, dal XVIII secolo sede della Confraternita di S. Antonio. Della fabbrica originaria del Convento rimane invece, seppure tramezzato e deturpato, il chiostro quadrilatero, con archi sostenuti da pilastri in pietra: sopravvivono alcune lunette affrescate recanti episodi della vita di S. Francesco e della storia del Francescani.\nChiesa di Santa Marta.\nProbabilmente gi\u00e0 in XV secolo esiste qui una confraternita di \u201cdisciplini\u201d dedicata a S. Marta, dotata di un suo oratorio; di certo si sa che verso il 1460 i confratelli chiamano un ignoto pittore (definito dagli studiosi Maestro della Passione) a decorare la loro chiesa. Resti di quella decorazione ad affresco, raffigurante cortei di notabili e popolani, si scorgono ancora sui pochi resti di mura della costruzione medievale, sopravvissuti dopo il rifacimento dell'edificio in epoca barocca. Nel 1603 incominciano alcuni lavori di rifacimento della chiesa, e con la prima met\u00e0 del XVIII secolo si ha l'integrale ricostruzione dell'edificio: questo assume cos\u00ec l'aspetto attuale, con l'eccezione della facciata, costruita nel 1844 su progetto di Pietro Delmastro. La facciata della chiesa, neoclassica, anticipa un ampio spazio interno, che conserva quasi intatto l'originario aspetto settecentesco, caratterizzato da una spazialit\u00e0 ariosa e articolata, scandita da lesene e cornicioni. Due cappelle si aprono sul vano centrale: quella a destra ospita un altare con una pala di recente fattura, mentre in quella di sinistra, in una nicchia, \u00e8 custodito un crocifisso ligneo tradizionalmente molto venerato. L'altare maggiore e la balaustra in marmi policromi, entrambi di bottega lombarda, si collocano nel pieno XVIII secolo, epoca a cui risale anche l'ampio coro ligneo destinato ai confratelli. Racchiusa in una pregevole cornice in marmi e stucco \u00e8 la tela raffigurante \"S. Marta\" (XVIII sec.), mentre la decorazione pittorica dell'interno \u00e8 rimasta sostanzialmente quella originaria (XVIII secolo), caratterizzata da elementi uniformi e tinte tenui: spiccano tuttavia gli affreschi nei pennacchi e nel catino della cupola centrale, opera di un pittore ignoto.\nSantuario di Santa Maria di Rado.\nL'attuale santuario sorge sul sito della antica pieve di Rado, gi\u00e0 citata in un documento del X secolo. Contemporaneamente alla scomparsa dell'insediamento di Rado, determinata anche dalla fondazione del borgofranco di Gattinara nel 1242, ha inizio il declino della pieve di S. Maria, che resta tuttavia officiata. Nel XV secolo \u00e8 scolpita la statua lignea della Vergine, che nel tempo va acquisendo fama di miracolosit\u00e0: Rado incomincia cos\u00ec a diventare un centro santuariale notevolmente frequentato, tanto che in XVII secolo si procede a ristrutturare la chiesa. L'importanza del Santuario cresce, cos\u00ec alla chiesa si aggiungono fabbricati di servizio destinati all'accoglienza e all'ospitalit\u00e0; durante tutto il XVIII secolo ulteriori lavori di sistemazione determinano l'aspetto attuale dell'edificio, soprattutto dell'interno, che viene riconsacrato dal vescovo di Vercelli monsignore Vittorio Gaetano Costa d'Arignano. Della chiesa medievale rimane il pregevole campanile, in ciottoli e frammenti di laterizi: romanica \u00e8 la sua struttura, ornata di cornici marcapiano di archetti pensili, mentre \u00e8 seicentesco il porticato in facciata, sorretto da colonne in granito, che protegge i tre portali di ingresso. L'interno, seppure pesantemente ridecorato in epoca recente, rivela le linee originarie della costruzione medievale, con l'eccezione della parte presbiteriale, che presenta un coro quadrilatero barocco. Al XVIII secolo risalgono l'elegante altare maggiore (1761) e gli altari laterali (1791), opere, sia l'uno sia gli altri, di marmorini lombardi. Interessante la trave lignea scolpita posta sopra l'ingresso del presbiterio, nel quale - dietro all'altare maggiore - trova spazio un coro ligneo settecentesco con sobri intagli barocchi.\nEx monastero della Beata Vergine dei Sette Dolori.\nL'ex monastero della Beata Vergine dei Sette Dolori di Gattinara fu fondato, per volont\u00e0 testamentaria, nel 1529 da Mercurino Arborio di Gattinara; nel 1530 il monastero \u00e8 probabilmente gi\u00e0 in costruzione (Mercurino Arborio muore nel giugno dello stesso anno), e verso il 1532 risulta essere funzionante. Grazie a lasciti e donazioni le monache continuano negli anni ad ampliare i fabbricati, comprendenti la chiesa dedicata alla Beata Vergine dei Sette Dolori (divisa in una parte aperta al popolo e una riservata alle madri), il chiostro, le celle, le cantine, il refettorio, il parlatorio e la sala capitolare. Nel 1802, a seguito delle leggi di soppressione, la comunit\u00e0 claustrale \u00e8 sciolta, e tutti i beni, compresa la chiesa, passano in blocco prima allo stato e poi a privati: la chiesa diventa un magazzino e il chiostro e un cortile del monastero delle Clarisse rimangono, seppure pesantemente deturpati, molti edifici, non ultima la chiesa di S. Chiara, attualmente non visitabile, che al suo interno conserva un interessante ciclo di affreschi di scuola gaudenziana. Sulle pareti di quella che era l'aula di culto campeggia una grande Crocifissione, dipinta da un pittore della cerchia gaudenziana, che realizza qui, nella seconda met\u00e0 del Cinquecento, altri quadri ispirati alla Passione di Cristo, improntati a caratteri di viva espressivit\u00e0. Altri affreschi, eseguiti tra XVI e XVIII secolo, testimoniano il prezioso apparato decorativo del quale era dotato il monastero. \u00c8 ancora visibile l'ampio cortile, che conserva le linee rinascimentali del chiostro, con luminose arcate sostenute da pilastri, sulle quali si imposta superiormente una loggia con eleganti arcatelle.\nArchitetture civili.\nCastello di San Lorenzo.\nSul culmine di una delle pi\u00f9 alte colline a nord di Gattinara, a , sono situati i ruderi del castello di S. Lorenzo, costruito nel 1187 dal Comune di Vercelli a guardia delle bocche della Valsesia. Le sue mura includono l'antica cappella di S. Lorenzo - definita \u201cpieve\u201d in un documento dell'882 - tradizionalmente ritenuta sede della sepoltura del vescovo vercellese San Filosofo, il quale, secondo una leggenda, si sarebbe rifugiato sul monte per scampare alle persecuzioni dei Longobardi. Scavi intorno al colle di S. Lorenzo e lungo la dorsale di accesso alla cima hanno restituito tracce di strutture e fortificazioni, che farebbero pensare alla presenza di un insediamento medievale d'altura. Probabilmente in epoca viscontea sono effettuati alcuni lavori di ristrutturazione e restauro al castello, mentre a partire dal XVI-XVII secolo incomincia l'abbandono che lo porta alla situazione attuale. Affascinante \u00e8 il panorama che si pu\u00f2 godere da S. Lorenzo, come pure interessanti sono i ruderi della fortificazione. Resta intatto ancora il grande portone d'ingresso, e all'interno delle mura perimetrali si scorgono i resti del mastio centrale e della chiesa di San Lorenzo, la cui abside \u00e8 ornata da semplici fregi bassomedievali a dente di sega.\nTorre delle Castelle.\nLa massiccia Torre delle Castelle, risalente all'XI secolo e circondata da mura pi\u00f9 tarde, \u00e8 la parte pi\u00f9 evidente di un importante complesso fortificato medievale che muniva in origine le sommit\u00e0 di questa collina e di quella accanto, entrambe oggi occupate da pregiati vigneti. Risalgono al XII-XIII secolo le prime attestazioni scritte di tale sistema fortificato, costituito pertanto da due recinti in muratura (le Castelle, appunto), occupati da costruzioni tra le quali svetta la torre, mentre sul pianoro compreso tra le due fortificazioni sorge la chiesa di S. Giovanni alle Castelle. Verso il 1525 lavori di ristrutturazione interessano la chiesetta, che, ulteriormente restaurata in XVIII secolo, viene malauguratamente distrutta nel 1950 per lasciar posto alla attuale cappella della Madonna della Neve, edificata a cura della Sezione Alpini di Gattinara. Oltre alla torre, parte di un portale medievale si intravede nell'altro recinto, situato dietro la chiesa. Notevole \u00e8 la vista che si gode dai belvedere panoramici adiacenti, tanto verso la piana Vercellese e il vicino Novarese, quanto verso il Biellese, le colline e i primi contrafforti prealpini.\nEx Palazzo dei marchesi Arborio Gattinara.\nIl primo nucleo del palazzo \u00e8 verosimilmente edificato intorno al 1450, negli anni in cui la famiglia Arborio si irrobustisce e incomincia la sua veloce ascesa sociale, che nel secolo successivo \u2013 grazie alla figura del suo esponente pi\u00f9 illustre, il cardinale Mercurino \u2013 la porter\u00e0 a occupare un ruolo di indiscussa supremazia nel tessuto sociale cittadino. Gi\u00e0 Mercurino si occup\u00f2 fattivamente della sua dimora, presso la quale fece lavorare nel 1523 frescanti di scuola novarese \u2013 Pietro da Novara, Angelo Canta e Daniele de Bosis. Non rimane nulla di questi interventi, poich\u00e9 \u2013 con l'eccezione di alcuni dettagli architettonici cinquecenteschi ancora visibili nel cortile principale \u2013 l'odierno palazzo denota un aspetto pienamente sei-settecentesco. Sul grande cortile, ornato da arconi di portici sormontati da cornicioni e scanditi da lesene, si affacciavano gli ambienti di maggior prestigio, compresa la lunga galleria \u2013 oggi non pi\u00f9 esistente \u2013 che occupava il piano superiore della manica orientale, e che gli antichi inventari ci descrivono ricca di quadri e arredi. Dopo la cessione da parte della famiglia Arborio Gattinara, in et\u00e0 napoleonica, e il suo frazionamento tra privati, il palazzo ha subito distruzioni e rimaneggiamenti: fortunatamente l'Associazione Culturale di Gattinara ha potuto riscattare alcuni locali di notevole pregio, facendone la propria sede. Tra i vani al pianterreno, oltre a uno studiolo sulle pareti del quale sono riapparse le tracce di un grande affresco che raffigurava il blasone cardinalizio di Mercurino, spicca l'ampio salone, coperto da soffitto a cassettoni e ornato con scene bibliche, incastonate in tondi riccamente ornati. Al primo piano sussistono i resti della antica cappella nobiliare, ornata da piccole scene della vita di Cristo dipinte tra le membrature del soffitto, mentre l'attigua saletta mostra le vivaci allegorie delle quattro stagioni, incorniciate da una ricchissima decorazione ad affresco della volta. L'ultimo salone, dotato di soffitto ligneo a cassettoni, \u00e8 animato dalle allegorie dei continenti, anch'esse inquadrate in un complesso partito ornamentale costituito da elementi architettonici. Poco si sa di questi affreschi: ignoto l'autore, si pu\u00f2 solo tentare di inquadrarli in un orizzonte cronologico che, in assenza di studi pi\u00f9 accurati, si deve giocoforza mantenere aperto ai secoli XVII e XVIII.\nVilla Paolotti (Enoteca regionale).\nVilla Paolotti, oggi sede dell'Enoteca Regionale di Gattinara, si affaccia sul corso con una semplice facciata, appena ingentilita da un duplice arco di ingresso. Di qui, e tramite un altro passaggio carraio, si pu\u00f2 accedere al cortile interno, ombreggiato da un magnifico tiglio centenario, sul quale si affacciano i locali un tempo destinati all'abitazione dei proprietari e, sul lato meridionale, l'antica tinaia. Questo spazio, in passato destinato a ricoverare attrezzi e contenitori legati alla produzione vinicola, \u00e8 occupato oggi dall'Enoteca Regionale, mentre in un'altra ala della villa hanno sede gli uffici della Comunit\u00e0 Collinare. La famiglia Paolotti, un tempo proprietaria della villa, era nel XIX secolo una delle pi\u00f9 illustri e ricche del borgo, e il suo nome dal 1870 si leg\u00f2 a quello di una banca locale \u2013 la Banca Paolotti \u2013 che funzion\u00f2 sino al 1906.\nVilla Cavalleri (Cantina sociale).\nLa storia della villa \u00e8 legata alla figura di Battista Cavalleri, che nella Gattinara di fine Ottocento si distinse come viticoltore particolarmente attento alle innovazioni tecniche. Attrezz\u00f2 la cantina della villa con venti grandi botti in rovere da cento ettolitri l'una, creando di fatto una delle pi\u00f9 grandi e aggiornate aziende vitivinicole della citt\u00e0. Dopo la tempesta del 1905 Cavalleri, danneggiato economicamente, emigr\u00f2 in Argentina, lasciando la gestione della cantina alla moglie Margherita, che nel 1908 cedette la villa alla neonata cantina sociale. La villa, edificata alla fine del XIX secolo, presenta un prospetto ancora solidamente ancorato a moduli neoclassici, dominato da un elegante pronao a colonne. Le ampie sale all'interno ricordano la connotazione di comoda dimora borghese, mentre conserva immutato il suo fascino l'ampia cantina, cuore della Cantina Sociale, che dal 1908 ha sede in questo prezioso stabile.\nEx Palazzo Arborio Gattinara (ora Palazzo Comunale).\nL'attuale palazzo di citt\u00e0 nasce come residenza dei marchesi Arborio Gattinara, i quali ne affidarono la progettazione, negli anni Venti dell'Ottocento, al giovane architetto gattinarese Pietro Delmastro. La struttura esterna conserva intatte le sue caratteristiche di villa patrizia neoclassica: il ritmo regolare delle aperture, i sobri fregi classicheggianti posti sopra porte e finestre entro una partitura di lesene e cornicioni. La disposizione interna attuale dell'edificio, adattato a sede municipale, mantiene alcuni resti della planimetria originaria, alla quale appartengono i vasti atrii di disimpegno al pianterreno e al primo piano, dotati delle originarie volte ottocentesche in muratura.\nFlora e fauna.\nFauna.\nLa fauna del territorio gattinarese \u00e8 quella tipica dell'area padana e delle zone sub alpine del Nord Italia.\nMammiferi.\nSono presenti le seguenti specie:\nSociet\u00e0.\nEtnie e minoranze straniere.\nGli stranieri residenti nel comune al 31 dicembre 2010 sono 534, ovvero il 6,4% della popolazione. Di seguito sono riportati i gruppi pi\u00f9 consistenti:\nLingue e dialetti.\nOltre alla lingua italiana, a Gattinara \u00e8 utilizzato il dialetto locale, una variante della lingua piemontese.\nIstituzioni, enti e associazioni.\nIn citt\u00e0 \u00e8 molto forte la presenza delle associazioni, soprattutto le \u201ctabine\u201d, luoghi nati per stare insieme tra amici, e che ancora oggi sono fortemente presenti nel territorio gattinarese, grazie anche alle quali viene festeggiato il carnevale, con le varie tabine che si dedicano mesi a preparare carri, costumi e scenografie per la sfilata, impianti complessi per la famosa battaglia dell\u2019acqua e delle arance.\nCultura.\nEventi.\nLa festa dell'uva, ricorrenza principale della citt\u00e0, si svolge all'inizio del mese di settembre: in tutta la citt\u00e0 sorgono per l'occasione diverse taverne che cucinano cibi succulenti, accompagnati dal vino Gattinara.\nLa fiera di San Martino si svolge il secondo marted\u00ec del mese di novembre: migliaia di visitatori, provenienti da tutto il circondario, trascorrono la giornata in citt\u00e0 per fare acquisti dalle bancarelle allestite, numerose e di ogni sorta: se in questa occasione la banda cittadina, il Corpo Musicale S. Cecilia sfila per il corso principale, significa che il Carnevale sar\u00e0 festeggiato. Le maschere ufficiali della citt\u00e0 sono il Babacciu (\"il Pupazzo\") e la Plandrascia (\"la Scansafatiche\"). Sodalizio tipico di Gattinara \u00e8 la Tabina: \u00e8 il luogo dove uomini e donne, amici di vecchia data, senza alcuna distinzione di sorta, sono soliti ritrovarsi con cadenza almeno mensile, in occasione di pranzi o di cene, dove si celebra la rimpatriata, specie in coincidenza con i festeggiamenti cittadini del Carlav\u00e9 (Carnevale), coordinato dall'omonimo Comitato.\nInfrastrutture e trasporti.\nLa Stazione di Gattinara, posta lungo la ferrovia Santhi\u00e0-Arona, fu attivata nel 1905 e dal 2012 risulta senza traffico per effetto della sospensione del servizio sulla linea imposta dalla Regione Piemonte.\nGattinara era inoltre servita, tra il 1879 e il 1933, dalla tranvia Vercelli-Aranco.\nAmministrazione.\nSotto l'amministrazione del sindaco Daniele Baglione, dal 2011 e poi con il secondo mandato dal 2016, sono stati effettuati il restauro di Villa Cavalleri e l'abbattimento dell'immobile del Ministero delle Telecomunicazioni, antistante la Torre delle Castelle, restituendo alla collina gattinarese il suo naturale profilo.\nDopo l'abbattimento dell'immobile \u00e8 stata riqualificata tutta la zona con la costruzione di un immobile gestito dal Gruppo Alpini di Gattinara e utilizzato per conferenze e incontri. \u00c8 stato anche inaugurato l'Ufficio di Promozione e Sviluppo Turistico delle Terre del Nebbiolo per la promozione del territorio.\nQuindi si \u00e8 proceduto al rifacimento di piazza Italia sia nella pavimentazione, sia nella collocazione di aiuole verdi. \u00c8 stata posta al centro della piazza una Fontana artistica le cui fattezze si ispirano all'indirizzo agricolo improntato sulla coltura dell'uva.\nSi \u00e8 data pi\u00f9 luce alla piazza centrale sostituendo l'ormai obsoleta illuminazione con altre di tipo a LED. Nel 2015, infine, con l'abbattimento di parte del fabbricato che accoglieva alcuni uffici comunali, si \u00e8 creata la \"piazza Coperta\" intitolata ai giudici Falcone e Borsellino, vittime della Mafia.\nRiqualificati anche i parchi per bimbi e anziani di via Mattai, il parco delle Rimembranze e il parco di san Bernardo con rifacimento del campo da basket.\nImpianto della diffusione del segnale internet pubblico con il Wi-Fi nei corsi principalio e in piazza Italia.\nNel 2006 fu eletto sindaco Carlo Riva Vercellotti, dal 2011 presidente della provincia di Vercelli. Sotto la sua amministrazione \u00e8 stato effettuato il rifacimento di corso Garibaldi e di corso Cavour, entro il centro storico, ed \u00e8 stato inaugurato il Liceo Scientifico Tecnologico, incorporato nella sede dell'Istituto Tecnico per Geometri che, assieme all'Istituto Professionale Alberghiero, costituisce l'eredit\u00e0, nel campo dell'istruzione, delle due precedenti amministrazioni Mantovani, del 1996 e del 2001. Nello stesso periodo l'amministrazione comunale, nella persona del sindaco Mario Mantovani, aveva garantito le condizioni affinch\u00e9 si insediasse l'attuale stabilimento di Lavazza s.p.a. sul territorio gattinarese e aveva promosso l'istituzione della Comunit\u00e0 Collinare del Nebbiolo e del Porcino e dell'Enoteca Regionale, site in Villa Paolotti.\nSport.\nCalcio.\nLa principale squadra di calcio della citt\u00e0 \u00e8 il Gattinara F.C. che milita nel campionato di prima categoria. I colori sociali sono: il bianco e il nero. \u00c8 nato nel 1919.\nJudo.\nDal 1986 sul territorio l'Associazione Sportiva Judo Gattinara. Come la squadra di Calcio porta i colori bianco e nero. \u00c8 stata fondata nel 1986 dal Maestro Aldo Fantini.\nPer la prima volta il Club porta sul territorio Gattinara medaglie importanti: nel 2014 e nel 2017 due argenti ai Campionati Italiani di Federazione (Fijlkam) e nel 2017 un argento in European Cup a Zagabria con Michele Valeri.\nDal 2009 il Club organizza per conto del Dojo Equipe Bologna il ritiro Valsesiano \"Varallo Citt\u00e0 del Judo\" dove ospita oltre 100 atleti di alto livello dal 2 al 6 gennaio. Tra gli ospiti importanti della kermesse Majlinda Kelmendi, gi\u00e0 campionessa europea e del mondo juniores e Oro Olimpico nel 2016."}
{"id": "2106", "revid": "1558346", "url": "https://it.wikipedia.org/wiki?curid=2106", "title": "Gymnospermae", "text": "Le Gimnosperme (o Ginnosperme) sono un gruppo di piante vascolari che producono semi non protetti da un ovario.\nSono in genere piante legnose con foglie \"aghiformi\" o \"squamiformi\" e comprendono pi\u00f9 di 1000 specie. \u00c8 ampiamente accettato che le gimnosperme abbiano avuto origine nel tardo periodo Carbonifero, sostituendo le foreste pluviali a licofite della regione tropicale. Questo sembra essere stato il risultato di un evento di duplicazione dell'intero genoma circa 319 milioni di anni fa. \nLa maggior parte delle Gimnosperme attuali sono conifere (Pinophyta), come gli abeti (Abies e Picea), il larice (Larix), la sequoia gigante (Sequoiadendron), i pini (Pinus), Ginepro (Juniperus), Cipressi (Chamaecyparis e Cupressus). Le Gimnosperme hanno importanti usi economici. Pino, abete, abete rosso e cedro sono tutti esempi di conifere utilizzate per il legname, produzione di carta e la resina. Alcuni altri usi comuni delle gimnosperme sono la produzione di sapone, vernice, smalto per unghie, cibo, gomma e profumi.\nDescrizione.\nA differenza delle Angiosperme, i semi delle Gimnosperme non si formano all'interno di un ovario, che diventa il frutto, ma sono nudi e disposti sulle scaglie di un cono (o pigna), o di una struttura simile (come ad esempio i pinoli del pino domestico). Le gimnosperme sono eterosporee: producono microspore (maschili) che si sviluppano nella sacca pollinica (microsporangio) e macrospore (femminili) che rimangono comprese nell'ovulo (macrosporangio). A seguito della fecondazione si sviluppa un embrione che, insieme alle cellule dell'ovulo, si trasformer\u00e0 nel seme (sporofito).\nIn alcuni casi (ad esempio, nel genere \"Ginkgo\" o nel tasso) il cono si richiude completamente intorno al seme, generando un involucro carnoso dall'apparenza di un frutto, ma anche in questi casi il seme \u00e8 all'origine nudo e solo successivamente alla fecondazione dell'ovulo finisce per trovarsi in un involucro chiuso detto arillo. Non \u00e8 corretto utilizzare il termine frutto per indicare queste strutture in quanto l'ontogenesi \u00e8 completamente differente. Le Gimnosperme e le Angiosperme sono i soli gruppi di piante che producono semi e non semplicemente spore; per questo motivo sono raggruppate nelle Spermatofite (piante con semi).\nNelle Gimnosperme si sono evoluti molti tratti che ne hanno decretato un buon successo evolutivo rispetto alle piante senza semi:\nGimnosperme significa \u201cpiante con seme nudo\u201d, perch\u00e9 queste piante non hanno veri fiori e i semi si sviluppano all\u2019interno di una struttura riproduttiva detta pigna o cono, simile ad un fiore primitivo. Gli alberi che fanno parte delle gimnosperme sono comunemente indicati come aghifoglie o conifere o resinose per la presenza di canali resiniferi nel legno.\nQuasi tutte le conifere sono alberi o arbusti di dimensione medie o grandi e rappresentano le specie dominanti a nord del nostro emisfero e ad altitudini elevate. Le conifere sono alberi sempreverdi e pur avendo un continuo ricambio di foglie, non restano mai spoglie. Alcuni esempi di conifere sono l\u2019abete, il ginepro, il cedro e il cipresso. Esistono numerose specie di conifere e molte di esse sono importanti fonti di legname, carta e resina che viene sfruttata sia nell\u2019industria farmaceutica sia in quella chimica.\nTassonomia.\nFu senza dubbio Teofrasto (374 aC circa - 286 aC circa) il primo a distinguere le angiosperme dalle gimnosperme. \nNella sistematica, le Gimnosperme sono state tradizionalmente considerate un gruppo tassonomico, al pari delle Angiosperme. Tuttavia, dagli anni ottanta del XX secolo in poi, lo studio dell'evoluzione delle piante fossili ha evidenziato che il gruppo delle Gimnosperme \u00e8 parafiletico. La moderna sistematica, basata sulla cladistica, vuole che i gruppi tassonomici siano monofiletici, cio\u00e8 derivanti da un antenato comune e comprendenti tutti i discendenti di questo antenato comune. Per questi motivi, le quattro sottodivisioni delle Gimnosperme sono state portate sullo stesso piano delle Angiosperme: oggi generalmente Pinofite, Ginkgofite, Cicadofite e Gnetofite sono considerate divisioni alla pari delle Magnoliofite, sinonimo di Angiosperme. Di conseguenza, oggi il termine \"Gimnosperme\" non ha pi\u00f9 un valore tassonomico; tuttavia viene utilizzato per indicare collettivamente tutte le Spermatofite non comprese nelle Angiosperme, e cio\u00e8 i seguenti gruppi tassonomici:"}
{"id": "2111", "revid": "93556", "url": "https://it.wikipedia.org/wiki?curid=2111", "title": "Genetica", "text": "La genetica (dal greco antico , \"ghenetik\u00f3s\", \u00abrelativo alla nascita\u00bb, da \"gh\u00e9nesis\", \u00abgenesi, origine\u00bb) \u00e8 la branca della biologia che studia i geni, l'ereditariet\u00e0 e la variabilit\u00e0 genetica negli organismi viventi. Il campo di studio della genetica si focalizza dunque sulla comprensione dei meccanismi alla base di questi fenomeni, noti sin dall'antichit\u00e0, assieme all'embriologia, ma non spiegati fino al XIX secolo, grazie ai lavori pionieristici di Gregor Mendel, considerato per questo il padre della genetica.\nEgli infatti per primo, pur non sapendo dell'esistenza dei cromosomi e della meiosi, attribu\u00ec ai \"caratteri\" ereditati in modo indipendente dagli individui parentali, la propriet\u00e0 di determinare il fenotipo dell'individuo.\nIn una visione moderna, l'informazione genetica degli organismi \u00e8 contenuta all'interno della struttura chimica delle molecole di DNA.\nI \"caratteri\" mendeliani dell'individuo corrispondono a sequenze di DNA (acido desossiribonucleico) ed RNA (acido ribonucleico) chiamate geni presenti nel genoma. I geni infatti contengono l'informazione per produrre molecole di RNA e proteine che permettono lo sviluppo e la regolazione dei caratteri cui sono correlati. Le proteine vengono prodotte attraverso la trascrizione del DNA a RNA, che viene trasportato fino ai ribosomi dall'RNA messaggero, che viene tradotto in proteina dagli stessi. Tale processo \u00e8 noto come dogma centrale della biologia molecolare. Alcuni geni sono trascritti in RNA, ma non divengono proteine, assolvendo a fondamentali funzioni biologiche.\nSebbene la genetica giochi un ruolo importante nel determinare l'aspetto ed il comportamento dell'individuo, \u00e8 la sua interazione con l'ambiente a determinare l'aspetto complessivo. Per questo motivo due gemelli identici, sebbene aventi lo stesso patrimonio genetico, possono avere diverse personalit\u00e0.\nStoria.\nThomas Hunt Morgan osserv\u00f2 come la mutazione che causava la presenza di occhi bianchi in Drosophila fosse legata al sesso dell'animale. Ci\u00f2 gli permise di ipotizzare che i geni si trovassero sui cromosomi.\nNella seconda parte del XIX secolo la teoria evoluzionistica di Charles Darwin andava via via affermandosi. Fu tuttavia il contributo del monaco ceco Gregor Mendel a fornire la base teorica alla questione dell'ereditariet\u00e0 dei caratteri, che Darwin aveva risolto ipotizzando il meccanismo, poi rivelatosi errato, della pangenesi. Le teorie di Mendel prevedevano l'assortimento indipendente dei caratteri e non il rimescolamento dei caratteri stessi proposto da Darwin. La pangenesi non aveva alcuna prova sperimentale alla sua base. In ogni caso, le tesi di Mendel furono ampiamente ignorate fino all'inizio del XX secolo, quando vennero riscoperte da altri biologi che si trovavano ad affrontare problemi simili.\nLa stessa parola \"genetica\" fu coniata solo nel 1905 dallo scienziato britannico William Bateson in una lettera, rivolta a Adam Sedgwick, datata 18 aprile. Bateson fu anche il primo ad usare il termine genetica in ambito ufficiale, nel corso della \"Terza Conferenza Internazionale sull'Ibridazione delle Piante\" del 1906 a Londra.\nLa genetica classica.\nNegli anni successivi alla riscoperta delle tesi di Mendel, si avvi\u00f2 un gran numero di esperimenti tesi a delucidare le basi molecolari dell'ereditariet\u00e0. Nel 1910 Thomas Hunt Morgan sugger\u00ec che i geni si trovassero nei cromosomi, in seguito ad osservazioni su Drosophila (il moscerino della frutta). Morgan not\u00f2 infatti che le mutazioni che generavano un colore bianco dei cromatidi erano trasmesse in modo differente tra individui di diverso sesso in quanto questo gene mutante si trova sul cromosoma X. In seguito un suo studente, C.B. Bridges, dimostr\u00f2 con vari esperimenti la correttezza dell'asserzione di Morgan. In pi\u00f9 osserv\u00f2 il fenomeno della non-disgiunzione in Drosophila m. e scopri che il cromosoma Y di quest'ultima non ha rilevanza nella determinazione del sesso ma influenza la fertilit\u00e0 nei maschi. Nel 1913 il suo studente Alfred Sturtevant utilizz\u00f2 il fenomeno del \"linkage genetico\" e le frequenze di ricombinazione ad esso associate per dimostrare e mappare la disposizione lineare dei geni lungo il cromosoma.\nSebbene i cromosomi fossero comunemente accettati come sito di localizzazione dei geni, all'inizio degli anni venti non vi era ancora chiarezza sulla composizione molecolare dei geni stessi. I cromosomi, infatti, sono composti sia di proteine che di DNA.\nNel 1928 Frederick Griffith pubblic\u00f2 i risultati del suo lavoro (noto come esperimento di Griffith) sul fenomeno della trasformazione batterica, ipotizzando la presenza di un \"principio trasformante\".\nLa genetica del DNA.\nSedici anni pi\u00f9 tardi (nel 1944) Oswald Theodore Avery, Colin MacLeod e Maclyn McCarty ripresero la trasformazione, isolando ed identificando il DNA come molecola responsabile della trasformazione stessa. Nel 1952 l'esperimento di Hershey-Chase identific\u00f2 il DNA come la molecola contenente il materiale genetico dei virus, ulteriore prova del fatto che il DNA fosse la molecola responsabile dell'ereditariet\u00e0.\nNel 1953 James Watson e Francis Crick completarono la risoluzione del DNA attraverso la cristallografia a raggi X eseguita da Rosalind Franklin, individuandone la celebre struttura a doppia elica: ogni nucleotide posto su un filamento aveva un nucleotide complementare sull'altro. Tale struttura, oltre a chiarire che l'informazione \u00e8 contenuta concretamente nelle sequenze di nucleotidi, sugger\u00ec immediatamente il meccanismo fisico sottostante la replicazione del DNA. Essa infatti consiste nella separazione dell'elica nei due filamenti e nella ricostruzione di filamenti complementari ad entrambi.\nLa genomica.\nI decenni successivi sono stati caratterizzati da una nuova espansione dei propri studi resi possibili dalla scoperta stessa della struttura del DNA. La scoperta degli enzimi di restrizione, in grado di tagliare in modo estremamente preciso, ha aperto la via ad una gestione sempre pi\u00f9 efficace degli acidi nucleici. Lo sviluppo delle tecniche di sequenziamento del DNA nel 1977 hanno permesso la determinazione precisa delle sequenze nucleotidiche dei geni. La messa a punto della reazione a catena della polimerasi (PCR) da parte di Kary Banks Mullis nel 1983 ha reso possibile l'isolamento e l'amplificazione di sequenze specifiche di DNA. Queste ed altre tecniche hanno permesso al Progetto genoma umano e alla Celera Genomics di annunciare nel 2001 il completamento del sequenziamento dell'intero genoma umano.\nInfatti le mutazioni cambiano il DNA dei neucleotidi facendo variare tutto un organismo in due modi, o con le cellule somatiche o con le cellule riproduttive.\nAree della genetica.\nCon il passare dei decenni, gli approcci della genetica si sono differenziati, generando di fatto un buon numero di differenti aree in cui si applica la ricerca genetica.\nGenetica formale.\nLa genetica formale (o \"classica\") lavora con le tecniche e le metodologie messe a punto prima dell'avvento della biologia molecolare. In seguito alla scoperta del codice genetico ed alla messa a punto di strumenti come gli enzimi di restrizione, le vie di studio tipiche della genetica formale sono state in parte superate dalle evidenze messe in luce dalla genetica molecolare. Alcuni approcci di genetica formale, in ogni caso, restano decisamente utili ancora oggi. Le leggi di Mendel sono ad esempio ancora decisamente utili per la predizione dell'ereditariet\u00e0 di alcuni caratteri monogenici. Per l'analisi di molti caratteri multigenici (o multifattoriali), invece, esse sono insufficienti, e si utilizzano approcci molecolari pi\u00f9 fini e complessi.\nGenetica comportamentale.\nLa genetica comportamentale studia l'influenza della genetica sul comportamento degli individui. La genetica comportamentale ha messo in evidenza questioni di notevole interesse relativamente all'evoluzione del comportamento animale. In popolazioni di suricati o di guppy, ad esempio, la presenza di individui con ruolo di vedetta contro i predatori sembra essere geneticamente determinata. Tali individui hanno una aspettativa di vita decisamente minore rispetto agli altri e la loro presenza, stando alle regole della selezione naturale, dovrebbe venir meno in poche generazioni.\nGenetica clinica.\nLa genetica clinica (o genetica medica) raccoglie numerose applicazioni della genetica alla medicina. Il ruolo della genetica in patologia, infatti, \u00e8 decisamente importante. Molte malattie, infatti, hanno causa scatenante essenzialmente ereditaria. Per altre, le cause genetiche sono presenti ma non sufficienti per indurre la patologia. Tra gli approcci della genetica clinica figurano la citogenetica e la consulenza genetica. Una nuova branca derivante dalle applicazioni delle conoscenze genetiche in medicina e nella pratica clinica \u00e8 rappresentata dalla genetica personalizzata. Grazie alle scoperte derivanti dal sequenziamento del genoma umano \u00e8 ora possibile eseguire degli studi predittivi sull'incidenza di una data patologia su un campione o su un individuo rispetto alla popolazione generale.\nGenetica molecolare.\nLa genetica molecolare pone le sue basi sulla genetica classica, ma si focalizza sulla struttura e la funzione dei geni a livello molecolare. Questa disciplina utilizza sia le metodologie della genetica classica, che della biologia molecolare. Una branca importante della genetica molecolare, detta sistematica molecolare, analizza a livello molecolare la filogenesi e permette l'analisi della corretta classificazione scientifica degli organismi.\nLo studio dei caratteri ereditari non strettamente associati a modifiche della sequenza del DNA sono invece il campo di studio dell'epigenetica.\nGenetica delle popolazioni.\nLa genetica delle popolazioni analizza le caratteristiche genetiche delle popolazioni nel loro insieme mediante metodi matematici, ed in particolare afferenti alla teoria delle probabilit\u00e0 e alla statistica. La disciplina studia, in particolare, le distribuzioni e le variazioni nelle frequenze alleliche dei geni sotto l'influsso delle quattro forze che regolano l'evoluzione: la selezione naturale, la deriva genetica, le mutazioni e le migrazioni. Questa branca, dunque, \u00e8 in grado di spiegare fenomeni come l'adattamento e la speciazione.\nLa genetica delle popolazioni consta di due ulteriori sotto-discipline.\nGenomica.\nLa genomica \u00e8 la branca di pi\u00f9 recente nascita. Essa si prefigge lo scopo di studiare le caratteristiche genetiche di interi genomi. Ci\u00f2 \u00e8 possibile attraverso ampie banche dati biologiche (come Ensembl, che raccoglie informazioni su diversi genomi) ed un crescente numero di strumenti computazionali messi a disposizione dalla bioinformatica.\nEpigenetica.\nL\u2019epigenetica \u00e8 lo studio dei processi di interpretazione del corredo genetico del DNA ad opera dell\u2019ambiente cellulare che lo contiene e delle possibili mutazioni informative trasmissibili.\nLa ricerca epigenetica \u00e8 una disciplina recente con ampie prospettive, innovativa di applicazione in campo medico, agrario, ecologico, anche il CNR ha dedicato un progetto per queste ricerche.\nDiscipline strettamente correlate.\nIl confine tra la genetica e le discipline affini, come la biologia molecolare e la biochimica non \u00e8 ben definito ed \u00e8 destinato ad esserlo sempre meno. Una definizione classica vedeva infatti la biologia molecolare come lo studio dei processi molecolari di replicazione, trascrizione, splicing e traduzione del materiale genetico; la biochimica come lo studio delle sostanze chimiche e del metabolismo degli esseri viventi; la genetica come lo studio dei fenomeni dell'ereditariet\u00e0. Tuttavia, oggi molti approcci di genetica molecolare si servono di tecniche e nozioni della biologia molecolare. Allo stesso modo, lo studio approfondito del metabolismo (argomento prettamente biochimico) non pu\u00f2 esimersi dall'investigare i processi molecolari che lo controllano a livello genico. Le tre discipline, dunque, solo idealmente trattano aspetti diversi della biologia microscopica, di fatto i campi di studio sono notevolmente sovrapposti."}
{"id": "2112", "revid": "122150244", "url": "https://it.wikipedia.org/wiki?curid=2112", "title": "Genetica molecolare", "text": "La genetica molecolare \u00e8 il campo della genetica che studia la struttura e la funzione dei geni al livello molecolare.\nAzione e natura chimica dei geni.\nQuando, agli inizi del Novecento, furono riscoperte ed estese le leggi di Mendel, i ricercatori si chiesero in che modo i geni potessero determinare le caratteristiche ereditarie di un individuo.\nUn esperimento illuminante fu il seguente.\nErano stati selezionati dei ceppi di \ntopi che si potevano considerare praticamente linee pure. I ricercatori incrociarono due ceppi diversi entrambi albini: contrariamente a ogni previsione tutti i figli della prima generazione ibrida erano pigmentati.\nCi\u00f2 sembrava in contrasto con le leggi dell'ereditariet\u00e0, in quanto l'albinismo \u00e8 un fenotipo recessivo, e quindi i genitori albini dei topi pigmentati avrebbero dovuto mancare totalmente dei geni necessari per produrre la melanina.\nDal punto di vista della genetica formale, la cosa pu\u00f2 essere spiegata ammettendo che nella produzione di melanina siano coinvolti due loci, che chiameremo \"A\" e \"B\", e che sia un allele A sia uno B sono necessari per produrre il pigmento.\nTutto si spiega supponendo che un ceppo parentale avesse genotipo aaBB e l'altro AAbb.\nI figli erano tutti AaBb, perci\u00f2 sia il \"fattore A\" sia il \"fattore B\" erano disponibili per produrre la pigmentazione.\nLa necessit\u00e0 di due loci pu\u00f2 ricevere una spiegazione biochimica, se si ammette che i geni producono enzimi.\nSupponiamo che i loci A e B codifichino per due diversi enzimi afferenti alla stessa catena metabolica per la produzione di melanina. \nSupponiamo pure che l'allele A produca l'enzima necessario affinch\u00e9 avvenga una reazione mentre l'allele a non funziona, e che B produca l'enzima per un'altra reazione mentre b \u00e8 inattivo.\nOgnuno dei ceppi di topi mancava di un enzima, per cui la catena metabolica si interrompeva comunque. Tale situazione si chiama blocco metabolico.\nNegli incroci invece, essendo presente un allele funzionante per entrambi i loci, erano presenti tutti gli enzimi, per cui la catena metabolica poteva svolgersi.\nDa fatti sperimentali del tipo descritto si ricav\u00f2 l'ipotesi che ad ogni gene corrispondesse un enzima.\nAnche proteine non enzimatiche sono per\u00f2 presenti in forme diverse ereditabili, inoltre vi sono proteine formate da pi\u00f9 catene polipeptidiche differenti. Oggi si sa quindi che \"ad ogni gene (strutturale) corrisponde una catena polipeptidica\".\nNatura chimica.\nRimaneva da definire di cosa fossero fatti i geni.\nI cromosomi degli Eucarioti contengono principalmente due tipi di macromolecole: proteine ed acidi nucleici.\nLa risposta venne dagli organismi pi\u00f9 semplici.\nNel 1928 si era scoperto il principio della \"trasformazione batterica\". I Batteri si riproducono solo asessualmente, mediante una semplice divisione dell'unica cellula in due cellule geneticamente uguali: ci\u00f2 comporta che si possono facilmente ottenere ceppi di Batteri geneticamente identici. Si era per\u00f2 verificato che, aggiungendo ad una coltura di un ceppo l'estratto di Batteri morti di un ceppo geneticamente diverso, nella coltura comparivano Batteri che presentavano caratteristiche genetiche del ceppo \"donatore\". Ci\u00f2 indicava che anche distruggendo fisicamente le cellule i geni mantenevano la loro identit\u00e0 e potevano essere assorbiti da Batteri vivi che li integravano nel loro genoma.\nNel 1943, Avery, MacLeod e McCarty isolarono due ceppi di \"Diplococcus pneumoni\u00e6\" (un batterio che pu\u00f2 produrre polmoniti nei mammiferi). Un ceppo era virulento, ossia uccideva i topi cui fosse stato iniettato, l'altro era non virulento.\nAggiungendo ad una coltura di batteri non virulenti un estratto di batteri virulenti morti comparivano batteri virulenti.\nL'estratto di batteri virulenti doveva contenere dei geni: ma quale tra le svariate sostanze presenti li costituiva? Ovviamente doveva essere una macromolecola, ma quale?\nI ricercatori separarono allora chimicamente i polisaccaridi, le proteine e gli acidi nucleici dall'estratto, e li aggiunsero separatamente a colture di Batteri non virulenti. Solo le colture cui erano stati aggiunti gli acidi nucleici divenivano virulente. Digerendo gli acidi nucleici con un enzima che degrada l'RNA la capacit\u00e0 trasformante si conservava, non cos\u00ec se si digeriva il DNA con un enzima apposito. Cos\u00ec fu dimostrato che \"il principio trasformante (ossia il materiale costituente i geni) \u00e8 il Dna\".\nQuesto risultato era sorprendente: fino ad allora si riteneva plausibile che l'informazione genetica fosse portata da proteine, perch\u00e9 sono pi\u00f9 complesse, essendo costituite da venti tipi di amminoacidi contro i soli quattro desossiribonucleotidi del Dna.\nIl ruolo del Dna \u00e8 confermato anche dal fatto che \u00e8 possibile indurre certe cellule a produrre virioni completi trattandole con il solo acido nucleico di certi virus.\nL'informazione genetica.\nL'informazione genetica risiede essenzialmente nel DNA.\nPoich\u00e9 in ogni posizione in un filamento di Dna ci possono essere 4 diversi desossiribonucleotidi, ognuno di essi contiene 2 bit di informazione (in quanto 22=4).\nL'informazione genetica viene riprodotta prima che una cellula si divida mediante la \"replicazione del DNA\".\nL'informazione di un frammento di Dna viene ricopiata in un filamento di Rna con un processo detto trascrizione. In questo caso essa non viene sostanzialmente modificata in quanto i ribonucleotidi sono molto simili ai corrispondenti desossiribonucleotidi.\nIl tipo pi\u00f9 abbondante di Rna \u00e8 il messaggero (mRNA) che ha la funzione di trasportare l'informazione dal Dna ai ribosomi che producono le proteine. Si tratta di molecole a vita breve che vengono poi degradate.\nIl ribosoma, nell'attuare la sintesi proteica deve interpretare una sequenza di nucleotidi e produrre una sequenza precisa di amminoacidi. Nelle normali proteine vi sono circa 20 tipi di amminoacidi: ogni amminoacido per essere determinato richiede tra 4 e 5 bit di informazione (in quanto 24=16 e 25=32). Per rappresentare un amminoacido serve quindi una sequenza di 3 nucleotidi (\"tripletta\").\nIl \"codice genetico\" \u00e8 la regola di corrispondenza tra le triplette e gli amminoacidi: \u00e8 lo stesso per tutti gli organismi terrestri, e ci\u00f2 \u00e8 una forte evidenza a favore dell'origine comune di tutte le specie che conosciamo. Poich\u00e9 le triplette sono 64 (43) vi sono \"triplette sinonime\" (che indicano lo stesso amminoacido): si dice perci\u00f2 che \"il codice genetico \u00e8 degenerato\". Esistono inoltre tre triplette nonsense, che non rappresentano nessun amminoacido e indicano la fine della catena proteica.\nTutte le sostanze organiche non semplicissime presenti in un organismo sono proteine o sono prodotte dalle proteine enzimatiche: i geni determinano quindi la composizione dell'individuo.\nIl seguente schema mostra il \"flusso dell'informazione genetica\" (o \"espressione genica\"):\nIl diagramma precedente mostra quello che viene chiamato \"dogma centrale della genetica\". Negli anni '70 si \u00e8 verificato che esistono eccezioni alla direzione del flusso di informazione. \nIn alcuni virus il genoma \u00e8 costituito da RNA, che si replica in due modi.\nComunque, in tutti gli organismi a base cellulare il Dna \u00e8 l'unica molecola che garantisce la continuit\u00e0 delle caratteristiche ereditarie.\nLe mutazioni.\nLe mutazioni sono caratteristiche genotipiche di un individuo che non erano presenti nei genitori.\nEsse derivano da errori nella replicazione del genoma.\nSi dividono in:\n1) \"mutazioni germinali\", vengono trasmesse alla progenie attraverso i gameti. Sono presenti in tutte le cellule dell'individuo. Possono essere di tre tipi:\n2) \"mutazioni somatiche\", insorte in una singola cellula dell'organismo e trasmesse alla sua progenie a costituire un clone cellulare. Non possono essere trasmesse ai discendenti in quanto coinvolgono cellule che non danno origine a cellule della prole; sono coinvolte nella cancerogenesi e nell'invecchiamento.\nLe mutazioni puntiformi.\nSi dicono puntiformi le mutazioni che coinvolgono una piccola parte di un gene.\nSe la mutazione incorre in una parte del gene che viene tradotta, possiamo avere, nel caso sia coinvolto un solo nucleotide:\nI geni regolatori.\nLe sequenze di nucleotidi che vengono tradotte in proteine sono i \"geni strutturali\". Esse costituiscono solo una parte del genoma. Molte sequenze genetiche non tradotte hanno la funzione di regolare il funzionamento del genoma e sono dette geni regolatori.\nIl primo meccanismo di regolazione della trascrizione genetica che \u00e8 stato studiato \u00e8 l\"'operone lattosio\" di \"Escherichia coli\".\nLa regolazione genetica pu\u00f2 essere anche molto pi\u00f9 complessa. Negli eucarioti essa \u00e8 complicata dal fatto che i geni sono \"discontinui\" (\"split genes\"). Tali geni sono formati dall'alternanza di sequenze tradotte (\"esoni\") e altre che non hanno corrispondente nella proteina (\"introni\"): questi ultimi devono essere rimossi prima che il messaggero esca dal nucleo e venga tradotto. Il processo di \"maturazione del mRna\" che si rende necessario per la sua traduzione rappresenta un'altra occasione di regolazione dell'espressione genica.\nI geni regolatori svolgono una funzione cruciale nel determinare le caratteristiche degli organismi. Questo \u00e8 ancora pi\u00f9 evidente negli organismi pluricellulari, come l'uomo, nei quali tutte le cellule hanno lo stesso genoma bench\u00e9 moltissimi geni si esprimano solo in alcuni tipi di cellule, e solo in determinati momenti della vita degli stessi."}
{"id": "2114", "revid": "2219966", "url": "https://it.wikipedia.org/wiki?curid=2114", "title": "Gagliano del Capo", "text": "Gagliano del Capo (\"Gaj\u00e0nu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nell'estremit\u00e0 meridionale del Salento, a 63,9\u00a0km dal capoluogo provinciale, esso comprende Arigliano, San Dana e la localit\u00e0 Ciolo, caratterizzata da un'alta insenatura rocciosa e dall'amenit\u00e0 di alcune grotte marine di notevole interesse storico e paesaggistico. Fa parte dell'Unione dei comuni Terra di Leuca. Dal 2016 fa parte dell'associazione \"Borghi Autentici d'Italia\".\nGeografia fisica.\nTerritorio.\nIl centro abitato sorge a 144 m s.l.m. e si adagia nell'avvallamento delimitato dalle alture denominate \"Monte Tumasi\" e \"Monticelli\". Il territorio comunale si estende fino alla costa, caratterizzata da un'alta insenatura rocciosa e dall'amenit\u00e0 di alcune grotte marine di notevole interesse paesaggistico e storico. Dall'ottobre 2006, parte del suo territorio rientra nel Parco naturale regionale Costa Otranto - Santa Maria di Leuca e Bosco di Tricase, istituito dalla Regione Puglia allo scopo di salvaguardare la costa orientale del Salento, ricca di pregiati beni architettonici e di importanti specie, sia animali che vegetali.\nConfina a nord con il comune di Alessano, ad est con il Mar Ionio, mentre sia a sud che ad ovest con Castrignano del Capo.\nClima.\nDal punto di vista meteorologico, Gagliano del Capo rientra nel territorio del basso Salento che presenta un clima prettamente mediterraneo, con inverni miti ed estati caldo-umide. La temperatura media del mese pi\u00f9 freddo, gennaio, si attesta attorno ai +16,8\u00a0\u00b0C, mentre quella del mese pi\u00f9 caldo, agosto, si aggira sui +28,5\u00a0\u00b0C. Le precipitazioni medie annue, che ammontano a circa 321\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni di questa zona della Puglia risentono debolmente delle correnti occidentali grazie alla protezione determinata dalle Serre salentine che creano un sistema a scudo. Al contrario le correnti autunnali ed invernali da Sud-Est favoriscono l'incremento delle precipitazioni, in questo periodo, rispetto al resto della penisola.\nOrigini del nome.\nSecondo la tradizione deriva dal nome latino di persona \"Gallius\" o \"Gaius\", un centurione romano che ebbe in possesso questa terra dopo la conquista romana del Salento.\nStoria.\nLa frequentazione umana del territorio di Gagliano del Capo \u00e8 databile sin dall'et\u00e0 del bronzo, come testimoniano i due menhir presenti ad Arigliano. Le fonti ed i reperti archeologici testimoniano che un primo agglomerato urbano sorse dopo la distruzione dei vicini casali di \"Plusano\" e \"Misciano\" nel II secolo a.C.\nDal 553 e fino all'XI secolo il paese entr\u00f2 nella sfera di influenza bizantina e, proprio in questo periodo, si diffuse il rito religioso orientale che si conserv\u00f2 fino al XVII secolo. Per secoli numerosi fondi gaglianesi di propriet\u00e0 dell'Abbazia otrantina di San Nicola di Casole vennero coltivati da suoi vassalli. Nell'877 accolse i superstiti della citt\u00e0 di Vereto scampati alla furia distruttiva dei Saraceni. Anche questa terra, come tanti altri casali di Terra d'Otranto, \u00e8 stata protagonista di varie vicende feudali. Durante il dominio angioino (tra il XIII e il XV secolo) divenne feudo di Isolda De Nocera, del milite francese Guglielmo Brunel e di Mariotto Corso. Nel 1495, Ferdinando d'Aragona concesse il casale alla famiglia Castriota-Scanderbeg, i cui discendenti abitarono nel castello situato accanto alla chiesa parrocchiale.\nTra il 1413 e il 1421 il borgo fu dotato di mura e divenne rifugio degli abitanti dei casali vicini (Valiano, Misciano, Prusano, Santu Dimitri, San Nicola e Vinciguerra). Nel 1547, dopo l'ennesima invasione dei pirati saraceni che deportarono numerosi cittadini, le fortificazioni furono rafforzate.Nel XVII secolo il feudo pass\u00f2 a Laura Guarini, dei Conti di Alessano, e solo nel 1806 fu sciolto da ogni vincolo feudale.\nSimboli.\nDescrizione araldica dello stemma:\nDescrizione araldica del gonfalone:\nSociet\u00e0.\nEtnie e minoranze straniere.\nAl 31 dicembre 2020 a Gagliano del Capo risultano residenti 87 cittadini stranieri. La nazionalit\u00e0 principale \u00e8:\nLingue e dialetti.\nIl dialetto parlato a Gagliano del Capo \u00e8 il dialetto salentino meridionale. Esso, appartenente alla famiglia delle lingue romanze e classificato nel gruppo meridionale estremo, risulta essere pieno di influenze riconducibili ai popoli stabilitisi in questo territorio nel corso dei secoli: messapi, greci, romani, bizantini, longobardi, normanni, albanesi, francesi e spagnoli.\nCultura.\nIstruzione.\nScuole.\nNel comune di Gagliano del Capo hanno sede due plessi della Scuola dell'infanzia, di cui uno ad Arigliano, una Scuola primaria ed una secondaria di primo grado appartenenti al locale Istituto Comprensivo Statale.\nInfrastrutture e trasporti.\nStrade.\nI collegamenti stradali che interessano questo comune sono:\nFerrovie.\nIl comune \u00e8 servito dalla stazione ferroviaria Gagliano Leuca, capolinea delle Novoli-Gagliano del Capo e Maglie-Gagliano del Capo, tutte e due gestite da Ferrovie del Sud Est."}
{"id": "2115", "revid": "228587", "url": "https://it.wikipedia.org/wiki?curid=2115", "title": "Generale (disambigua)", "text": ""}
{"id": "2116", "revid": "247222", "url": "https://it.wikipedia.org/wiki?curid=2116", "title": "Governatore", "text": "Governatore (dalla lingua latina \"gubernator\", a sua volta derivante dal greco \"kybernetes\", 'timoniere') \u00e8 un titolo attribuito a funzionari, solitamente pubblici, con attribuzioni e funzioni diverse, a seconda della legge statale di riferimento.\nTipologie.\nGovernatori di territori.\n\u00c8 detto governatore l'organo monocratico che esercita il potere esecutivo in un territorio, in nome dell\u2019autorit\u00e0 politica di un governo sovrano che lo ha nominato. Comunemente pu\u00f2 esercitare anche funzioni legislative o giurisdizionali.\nIl titolo di governatore viene utilizzato per indicare:\nGovernatori di organizzazioni.\nIl titolo di governatore \u00e8 attribuito all'organo monocratico posto al vertice di talune organizzazioni, con un significato analogo, quindi, a presidente, amministratore delegato, direttore e simili.\nIn particolare viene attribuito all'organo di vertice di istituzioni finanziarie, soprattutto banche centrali: cos\u00ec \u00e8, per esempio, per il Governatore della Banca d'Italia; la denominazione viene usata anche dalle banche centrali di Francia, Spagna, Portogallo, Belgio, Gran Bretagna ecc.; non \u00e8 usata, invece, dalla Federal Reserve statunitense, dalla Banca centrale europea, dalla Bundesbank tedesca e dalla banca centrale austriaca, alle quali \u00e8 preposto un presidente.\nNei paesi anglosassoni sono detti governatori anche i membri dell'organo collegiale di governo (\"board of governors\") di talune organizzazioni pubbliche (per esempio, la BBC, fino al 2007, e la Federal Reserve), con funzioni paragonabili a quelle del consiglio di amministrazione delle societ\u00e0 per azioni. La stessa denominazione viene utilizzata per designare coloro che in sistemi politici del passato avevano un ruolo analogo agli odierni governatori, quali i proconsoli romani o i satrapi dell'antica Persia.\nNel mondo.\nNegli Stati e regioni che appartengono a una federazione o a uno Stato regionale il titolo di governatore \u00e8 attribuito al capo dell'esecutivo. La denominazione \u00e8 usata per lo pi\u00f9 quando la forma di governo prescelta \u00e8 quella presidenziale, per cui il governatore, normalmente eletto dalla popolazione, ha a livello locale un ruolo analogo a quello del presidente a livello nazionale. Hanno, per esempio, un governatore gli Stati della Nigeria, del Brasile, del Messico, del Venezuela e gli Stati Uniti d'America, cos\u00ec come le province dell'Argentina.\nLaddove \u00e8 stata scelta la forma parlamentare, il capo del governo locale ha di solito il titolo di primo ministro o simili. Peraltro negli Stati di alcune federazioni che hanno adottato la forma parlamentare, accanto al capo del governo vi \u00e8 un \"governatore\", con funzioni paragonabili a quelle del capo dello Stato a livello nazionale: cos\u00ec \u00e8 in India e negli stati non monarchici della Malaysia, dove il governatore \u00e8 nominato dal capo dello Stato federale.\nPu\u00f2 avere il titolo di governatore anche l'organo posto a capo dell'esecutivo di un ente territoriale che non \u00e8 stato federato o regione. In Indonesia, per esempio, \u00e8 il capo dell'esecutivo di una provincia, eletto dal popolo assieme al vicegovernatore per cinque anni. Nelle Filippine il governatore, a capo dell'esecutivo di una provincia, \u00e8 eletto direttamente dal popolo; il suo mandato \u00e8 di tre anni. Viene usualmente tradotto con governatore anche il titolo di \"chiji\" (\u77e5\u4e8b) attribuito al capo dell'esecutivo delle prefetture del Giappone; \u00e8 eletto dal popolo per quattro anni ma, sempre con voto popolare, pu\u00f2 essere revocato prima della scadenza del mandato.\nIn altri Stati il governatore rappresenta il governo in una circoscrizione territoriale, con un ruolo paragonabile a quello del prefetto in Francia o Italia. \u00c8 il caso del Belgio, dove ciascuna delle dieci province ha un governatore, nominato dal governo regionale, che rappresenta nella provincia, oltre al governo regionale stesso, il governo della comunit\u00e0 e il governo federale; ha competenze in materia di vigilanza sugli enti territoriali locali, ordine pubblico, protezione civile ecc. Anche l'Arrondissement di Bruxelles-Capitale, che non fa parte di alcuna provincia, ha un governatore con funzioni analoghe. Gli altri \"arrondissement\", invece, hanno un commissario che dipende dal governatore della provincia di cui fanno parte. Figura paragonabile al prefetto italiano o francese \u00e8 anche il \"governador civil\" portoghese, a capo di un ufficio denominato \"governo civil\", presente in ciascuno dei diciotto distretti in cui si divide il paese.\nCitt\u00e0 del Vaticano.\nLa carica di Governatore dello Stato della Citt\u00e0 del Vaticano \u00e8 stata istituita nel 1929, dopo i patti lateranensi e fu ricoperta dal marchese Camillo Serafini dalla fondazione dello Stato fino alla sua morte nel 1952.\nCommonwealth britannico.\nNel Commonwealth britannico esiste un governatore nei territori d'oltremare e negli stati, ora indipendenti, che continuano a riconoscere il sovrano britannico quale loro capo dello stato.\nNei territori d'oltremare il governatore \u00e8 normalmente nominato dal governo britannico e si occupa principalmente della difesa e degli affari esteri. In alcuni possedimenti minori viene denominato \"amministratore\" o \"commissario\".\nNegli stati che, pur avendo ottenuta l'indipendenza dal Regno Unito, continuano a riconoscere come capo dello Stato il sovrano britannico, il \"governatore generale\" \u00e8 il rappresentante di quest'ultimo e, di fatto, esercita le funzioni del capo dello Stato. \u00c8 nominato per cinque anni formalmente dal sovrano britannico su designazione, di fatto determinante, del primo ministro locale. In Australia vi \u00e8 un \"governatore generale\" a livello federale e un \"governatore\" per ogni stato della federazione; in Canada un \"governatore generale\" a livello federale e un \"luogotenente governatore\" in ogni provincia (la differenza di denominazione riflette il fatto che i governatori australiani sono nominati con le stesse modalit\u00e0 del governatore generale, mentre i luogotenenti governatori canadesi sono nominati dal governatore generale su designazione del primo ministro federale).\nAnche Hong Kong e l'Irlanda del Nord sono stati in passato retti da un governatore. \nItalia.\nStoricamente, il titolo di \"governatore provinciale\" \u00e8 stato utilizzato nel Regno di Sardegna per designare il rappresentante del governo nelle relative province, che dal 1861 \u00e8 denominato prefetto.\nCon l'inizio della conquiste coloniali italiane compaiono i primi governatori nei relativi territori: inizialmente quelli dell'Eritrea e della Somalia, dal 1911 quelli della Tripolitania e della Cirenaica, dal 1922 quelli del Dodecaneso.\nSuccessivamente, in epoca fascista, il \"governatore di Roma\" era nominato con decreto reale su proposta del Ministro dell'interno previa deliberazione del Consiglio dei ministri e dotato di personalit\u00e0 giuridica (il \"Governatorato di Roma\"), istituito con il R.D.L. 28 ottobre 1925, n. 1949, al quale era affidata l'amministrazione cittadina della capitale. Il governatore, che aveva i poteri spettanti negli altri comuni al podest\u00e0, era coadiuvato da un \"vicegovernatore\", come lui di nomina regia, e dalla \"consulta di Roma\", costituita da 12 \"consultori\" nominati dal Ministro degli interni (dal 1926 ininterrottamente Mussolini). Nel ventennio c'\u00e8 anche l'espansione dell'impero coloniale italiano e con essa dei governatorati, accompagnata poi da una riorganizzazione con accorpamento di alcuni territori. Nel periodo della seconda guerra mondiale venne anche istituito il governatorato della Dalmazia a seguito delle campagne nei Balcani. Dopo lo sbarco alleato in Sicilia fu nominato un governatore militare a capo dell'Allied Military Government of Occupied Territories.\nAlla fine del secondo conflitto mondiale seguono la perdita delle colonie e un cambio degli assetti istituzionali e cos\u00ec non esistono pi\u00f9 governatori coloniali n\u00e9 il governatore di Roma.\nDopo l'istituzione delle regioni, e in modo progressivamente crescente negli anni, con l'elezione diretta, si \u00e8 diffuso nel gergo giornalistico l'uso del termine \"governatore\" per riferirsi al presidente della giunta regionale. Si tratta di un uso improprio, riconducibile a un frequente fenomeno di assimilazione giornalistica al modello federale statunitense, poich\u00e9 nessuna norma prevede ufficialmente tale titolo..\nPer quanto riguarda i vertici di enti, il Governatore della Banca d'Italia resta l'unico nel paese ad avere questo titolo da un punto di vista istituzionale ufficiale.\nStati Uniti d'America.\nL'uso del titolo di governatore per designare il capo dell'esecutivo di uno Stato federato trova la sua origine negli Stati Uniti d'America: i 13 stati originari, ex colonie britanniche, lo adottarono ispirandosi al titolo precedentemente utilizzato dal governatore coloniale.\nNegli Stati Uniti il governatore \u00e8 eletto direttamente dal popolo e dura in carica quattro anni (due in New Hampshire e Vermont). La costituzione della maggior parte degli stati federati (fanno eccezione Arizona, Maine, New Hampshire, Oregon e Wyoming) prevede a fianco del governatore un \"luogotenente governatore\", che lo coadiuva e gli subentra in caso di morte o impedimento; in taluni stati, inoltre, il luogotenente governatore presiede il senato. In 25 stati governatore e luogotenente governatore sono eletti congiuntamente, negli altri 25, invece, sono eletti separatamente (in due stati il luogotenente governatore \u00e8 eletto dal senato) e possono quindi appartenere a partiti diversi.\nSimilmente al Presidente a livello nazionale, il governatore \u00e8 assistito da un \"gabinetto\" del quale fanno parte, oltre all'eventuale luogotenente governatore, il \"segretario di stato\" (assente in alcuni stati), l\"'attorney general\" e altri membri (variamente denominati: \"segretari\", \"commissari\", \"direttori\" ecc.) preposti ai dipartimenti in cui si divide l'amministrazione statale. Peraltro, a differenza di quanto avviene a livello federale, in certi stati questi funzionari non sono nominati dal governatore ma eletti."}
{"id": "2117", "revid": "1987129", "url": "https://it.wikipedia.org/wiki?curid=2117", "title": "Godiasco Salice Terme", "text": "Godiasco Salice Terme (fino al 2012 Godiasco, \"Gudiass\" in dialetto oltrepadano) \u00e8 un comune italiano di abitanti della provincia di Pavia in Lombardia. Il comune \u00e8 situato nell'Oltrep\u00f2 Pavese, al confine con la provincia di Alessandria, sul medio corso del torrente Staffora.\nStoria.\nAbitato sicuramente gi\u00e0 prima del VII secolo, il territorio fu infeudato da Federico I a Obizzo Malaspina (1164).\nLa storia di Godiasco \u00e8 strettamente legata alle vicende del marchesato dei Malaspina. Nel diploma di conferma a Obizzo Malaspina dell'investitura imperiale del marchesato (1164) non \u00e8 ancora nominato Godiasco, ma i soprastanti castelli di \"Piumesana\" e \"Calcinara\"; analogamente a Varzi, anche lo sviluppo di Godiasco fu successivo a quella data, e legato all'intensificarsi dei traffici lungo la valle St\u00e0ffora. Nel 1221 la prima divisione tra i Malaspina attribu\u00ec Godiasco al ramo dello \"Spino Fiorito\", e nella successiva divisione del 1275 fu compreso nel territorio di quel ramo che aveva sede a Oramala (fraz. di Val di Nizza), e che prese poi dimora a Godiasco. I Malaspina di Godiasco furono sempre uno dei rami pi\u00f9 fiorenti della casata: ben presto si divisero ulteriormente in cinque rami (Oramala, Piumesana, Casalasco, Cella e Valverde), con diverse partecipazioni feudali nelle terre del marchesato e una gestione consortile del suo capoluogo. Il marchesato di Godiasco fu sottomesso al Ducato di Milano e divenne una delle \"giurisdizioni separate\" o \"terre diverse\" dell'Oltrep\u00f2, forse la pi\u00f9 vasta e importante. Ancora nel XVIII secolo si parlava del marchesato di Godiasco come di un'unit\u00e0 amministrativa e giudiziaria, comprendente diversi comuni: il suo territorio infatti comprendeva, oltre agli interi comuni attuali di Godiasco, Val di Nizza e Valverde, le frazioni Trebbiano di Ponte Nizza, Groppo di Pozzol Groppo, Sagliano, Cella, Nivione e Castellaro di Varzi, Cegni, Cignolo e Negruzzo di Santa Margherita di Staffora. Nel vasto feudo avevano partecipazioni anche i conti D'Adda e i Ghislieri, oltre che vari rami dei Malaspina, ma la preponderanza spettava ai marchesi Malaspina di Godiasco e Oramala, che erano anche marchesi di Pozzol Groppo e di Fortunago.\nUnito con il Bobbiese al Regno di Sardegna nel 1743, in base al Trattato di Worms, entr\u00f2 a far parte poi della Provincia di Bobbio. La fine del marchesato ebbe luogo con l'abolizione del feudalesimo nel 1797. Nel 1801 il territorio \u00e8 annesso alla Francia napoleonica fino al 1814. Nel 1818 passa alla provincia di Voghera e nel 1859 alla provincia di Pavia.\nNel territorio di Godiasco si trovava anche il piccolo comune di Piumesana, che era pure sede di uno dei cinque rami dei Malaspina di Godiasco; esso mantenne l'autonomia fino all'inizio del XIX secolo.\nNel giugno 2012, a seguito di un referendum popolare, \u00e8 stato modificato il nome del comune da \"Godiasco\" a \"Godiasco Salice Terme\", al fine di dare maggiore importanza alla frazione principale del comune, Salice Terme, che possiede un maggior numero di abitanti rispetto allo stesso capoluogo comunale di Godiasco, e per sottolineare la presenza, all'interno del territorio, di importanti fonti termali.\nMonumenti e luoghi d'interesse.\nIl borgo dall'antico impianto medioevale conserva ancora i resti delle torri delle mura risalenti al XIII secolo e il Palazzo Malaspina. Nei dintorni si trovano la Cappella dedicata alla Beata Vergine, situata nella piazza della localit\u00e0 Montalfeo, e la Chiesa intitolata a S.Giovanni, nella frazione S.Giovanni Piumesana. A 3\u00a0km a nordovest, sul torrente Staffora, si trova la frazione Salice Terme, nota localit\u00e0 termale.\nVia del sale.\nDa Godiasco transitava la via del sale lombarda, percorsa da colonne di muli che passando per il fondo valle raggiungevano Genova attraverso il passo del Giov\u00e0 e il monte Antola. Interessante \u00e8 l'antico borgo del Molino del Groppo con il mulino della famiglia Malaspina perfettamente restaurato.\nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nGeografia antropica.\nComunit\u00e0 montane.\nFa parte della fascia collinare della Comunit\u00e0 montana Oltrep\u00f2 Pavese.\nInfrastrutture e trasporti.\nLe stazioni di Godiasco, Salice Terme e la fermata di Pozzol Groppo, quest'ultima in localit\u00e0 Costiola, sorgevano lungo la ferrovia Voghera-Varzi, attiva fra il 1931 e il 1966."}
{"id": "2118", "revid": "15756", "url": "https://it.wikipedia.org/wiki?curid=2118", "title": "Gastropoda", "text": "I gasteropodi (Gastropoda ) sono la classe di molluschi viventi che ha avuto, dove si consideri il numero di specie esistenti e la variet\u00e0 di nicchie ecologiche occupate, il maggior successo evolutivo, soprattutto grazie ad adattamenti anatomici che sono molto diversi da quelli dei Monoplacofori dai quali si sono presumibilmente originati.\nComprendono chiocciole, lumache e numerosi animali marini che sono noti soprattutto per le loro conchiglie (anche se un gran numero di essi, tra cui la totalit\u00e0 dei nudibranchi, ne \u00e8 privo).\nEtimologia.\nLa parola \"gasteropode\" deriva dal greco \u03b3\u03b1\u03c3\u03c4\u03ae\u03c1 (gast\u00e8r)=stomaco e \u03c0\u03bf\u03b4\u1f78\u03c2 (pod\u00f2s)=piede, a indicare animali che si spostano strisciando sul proprio stomaco, come era inizialmente ritenuto.\nPrecedentemente erano anche indicati col nome di \"univalvi\", per differenziarli dai bivalvi.\nDescrizione.\nLa modificazione pi\u00f9 appariscente rispetto ai molluschi ancestrali consiste in una rotazione (nota come 'torsione dei visceri') del sacco dei visceri e della cavit\u00e0 palleale attorno ad un asse verticale ed un suo avvolgimento a spirale (asse detto columella), che coinvolge anche la conchiglia. I Gasteropodi hanno quindi perduto la simmetria bilaterale. Questo fenomeno, classificato come incidente evolutivo, cio\u00e8 come un'anomalia nello sviluppo di larve che \u00e8 stata selezionata positivamente dalla selezione naturale, ha comportato numerosi vantaggi tra i quali l'apertura anteriore (non pi\u00f9 posteriore) della cavit\u00e0 palleale e conseguente ottimizzazione della ossigenazione di questa visto che l'acqua non doveva essere condotta attivamente da cellule ciliate, ma veniva introdotta durante la semplice locomozione dell'animale. Inoltre, insieme alla chiastoneuria, torsione a 180\u00b0 del sistema nervoso con la produzione di una forma ad x, la torsione ha permesso l'occupazione di uno stadio volumetrico minore e di compattare le dimensioni. Grazie a questo i Gasteropodi possono ritirarsi nella conchiglia, divenendo maggiormente difesi dalla predazione. Il compattamento delle dimensioni permette la stabilizzazione del baricentro mentre l'animale si muove all'interno della colonna d'acqua.\nLa conchiglia pu\u00f2 essere opercolata grazie a membrane coriacee che vengono prodotte per proteggere il piede.\nIl piede e il capo sono evidenti e sul capo sono presenti appendici cefaliche retrattili, dette \"antenne\", con funzioni tattili e/o visive.\nI gasteropodi marini, quasi tutti bentonici, possono avere una massa anche di alcuni chilogrammi.\nQuelli terrestri hanno evoluto un polmone nella cavit\u00e0 del mantello che si chiama perci\u00f2 sacco polmonare; sono in ogni caso relegati ad ambienti umidi. Sia le specie acquatiche, sia quelle terrestri che hanno perso la conchiglia possono essere rivestite da un ispessimento membranoso chiamato clipeo.\nBiologia.\nAlimentazione.\nLa maggior parte dei gasteropodi sono fitofagi; specie fitofaghe si trovano sia tra i cenogasteropodi (per esempio i Littorinidi) che tra gli eterobranchi (la gran parte degli eupolmonati, diversi sacoglossi come \"Berthelinia\" spp. o \"Elysia\" spp.). Molte specie usano la radula per staccare le alghe incrostanti dal substrato, altre brucano alghe erette, alcune (p.es \"Haliotis\" spp.) salgono sulle alghe con il piede e le rompono in pezzi.\nEsistono anche molte specie carnivore. Alcune specie lacerano le prede (in genere bivalvi, altri gasteropodi, ricci, stelle di mare, policheti ma anche crostacei e pesci) utilizzando i denti della radula. Alcune specie (ad esempio i Conidi o i Turridi) si nutrono di prede che arpionano e avvelenano con i denti radulari. Altre come per esempio \"Tonna\" spp., \"Phalium\" spp., \"Cymatium\" spp., si infossano nella sabbia per raggiungere le prede e le narcotizzano con secrezioni salivari contenenti acido solforico. Altre ancora come \"Murex\" spp., \"Urosalpinx\" spp. o \"Natica\" spp. possiedono una sorta di proboscide estensibile, che utilizzano per perforare la conchiglia di patelle, balani e bivalvi, dei quali mangiano i tessuti molli. Alcune specie come \"Cassis\" usano la radula per incidere la teca calcarea dei ricci di mare. \nAlcune specie sono detritivore cio\u00e8 si nutrono di particelle di materia organica; tra di essi alcuni cenogasteropodi come \"Nassarius\" spp. e \"Tritia\" spp., e molte specie di chiocciole, tra cui \"Cerithium\" spp., \"Cerithidea\" spp., \"Batillaria\" spp.. Alcune specie come quelle dei generi \"Strombus\" e \"Aporrhais\" aspirano detriti servendosi di un grande sifone mobile, con cui setacciano il fondale.\nAlcuni gasteropodi sono filtratori che si nutrono di particelle sospese di plancton). Un metodo di filtrazione \u00e8 quello adottato da alcun littorinimorfi (\"Crepidula\" spp.) che usano le ciglia delle branchie per filtrare la corrente d'acqua e convogliare le particelle alimentari. Molti gasteropodi vermiformi (p.es. Turitellidae e Vermetidae) usano le branchie come superficie di raccolta del cibo. Alcune specie di farfalle di mare secernono una rete di muco, che ricopre i parapodi sulle cavit\u00e0 del mantello, permettendogli di catturare piccoli organismi planctonici.\nEsistono poi alcune specie che sono parassite di altri organismi. La maggior parte di esse sono piccoli ectoparassiti, come p.es. il piramidellide \"Brachystoma\", che si nutre del sangue di bivalvi e policheti, o l'eulimide \"Stilifer\", che possiede una robusta proboscide che spinge all'interno della cavit\u00e0 del corpo dell'ospite (stelle di mare), ma alcune hanno sviluppato abitudini endoparassite come \"Entochonca\" (Eulimidae) che vive nel celoma periviscerale delle oloturie.\nRiproduzione.\nTra le specie marine ve ne sono parecchie gonocoriche, i Polmonati invece sono ermafroditi insufficienti.\n Nelle forme terrestri \u00e8 inoltre scomparsa la forma larvale: dall'uovo emerge una forma giovanile simile all'adulto.\nTassonomia.\nLa classificazione dei gasteropodi ha subito nel corso degli anni significative modificazioni.\nClassificazione tradizionale.\nLa pi\u00f9 antica classificazione dei gasteropodi risale al lavoro dello zoologo tedesco Johannes Thiele che nel 1925 produsse una suddivisione, basata su caratteristiche morfologiche, organizzata in 4 sottoclassi:\nLe caratteristiche morfologiche su cui si basava questa classificazione sono risultate frutto di mera convergenza evolutiva.\nClassificazione di Ponder &amp; Lindberg (1997).\nUn primo tentativo di integrare gli aspetti morfologici con le evidenze filogenetiche \u00e8 stato messo a punto nel 1997 da Ponder &amp; Lindberg, che hanno proposto una suddivisione in due sottoclassi: Eogastropoda e Orthogastropoda.\nClasse Gastropoda \nIncert\u00e6 sedis\nSottoclasse Eogastropoda \nSottoclasse Orthogastropoda \nIncert\u00e6 sedis\nClassificazione di Bouchet &amp; Rocroi (2005).\nUn ulteriore passo avanti verso la definizione di una tassonomia pi\u00f9 aderente alla reale filogenesi \u00e8 stato compiuto da Bouchet &amp; Rocroi nel 2005. Tali Autori hanno sviluppato una classificazione cladistica nella quale i ranghi intermedi tra la classe e la superfamiglia (sottoclassi, superordini, ordini, infraordini, sottordini) sono stati rimpiazzati da cladi \u00abunranked\u00bb. I raggruppamenti la cui monofilia non sia stata dimostrata o risulti controversa vengono etichettati come \u00abgruppi informali\u00bb.\nLa classificazione di Bouchet &amp; Rocroi riconosce 611 famiglie, 202 delle quali sono note solo in base a reperti fossili.\nI rapporti filogenetici sono mostrati nel seguente cladogramma:\nClassificazione MolluscaBase/WoRMS (2020).\nNel 2017 la classificazione di Bouchet &amp; Rocroi del 2005 \u00e8 stata sottoposta, da parte dei medesimi autori, a una radicale revisione che ha portato alla reintroduzione dei tradizionali ranghi linneani al posto di cladi e gruppi informali. La nuova classificazione riconosce un totale di 721 famiglie di gasteropodi, di cui 245 estinte, note esclusivamente per reperti fossili. A questa nuova versione della classificazione si attengono attualmente (2020) i database MolluscaBase e World Register of Marine Species (WoRMS). A questa classificazione si attiene Wikipedia in italiano.\nIn tale schema tassonomico le 476 famiglie viventi riconosciute sono suddivise in 6 sottoclassi: Patellogastropoda, Neomphaliones, Vetigastropoda, Neritimorpha, Caenogastropoda ed Heterobranchia."}
{"id": "2119", "revid": "54253", "url": "https://it.wikipedia.org/wiki?curid=2119", "title": "Golf", "text": "Il golf \u00e8 uno sport di precisione che si pratica in un campo aperto (coltivato a prato) appositamente attrezzato, per mezzo di una palla e una serie di ferri e legni. Sebbene da alcuni sia ritenuto uno sport di origine olandese, il paese in cui godette per primo di enorme popolarit\u00e0 e grande tradizione fu la Scozia (dov'\u00e8 gioco nazionale).\nIl gioco consiste nel colpire una pallina (nota come \"palla da golf\") lungo un apposito percorso, da una piazzola di partenza (il \"tee\"), fino alla buca sistemata in una zona d'arrivo (il \"green\"), mediante una successione di colpi conformi alle regole, tipicamente su pi\u00f9 buche da conquistare lungo il percorso. Allo scopo viene utilizzato un certo numero di bastoni da golf, di forma, peso e dimensioni diverse. La vittoria va al golfista che termina le buche stabilite (generalmente 18) con il minor numero di colpi (gara a colpi o \"stroke play\"), oppure a quello che abbia vinto il maggior numero di buche (gara a buche o \"match play\").\nPopolarissimo soprattutto negli Stati Uniti, Giappone e in Inghilterra, ha fatto la sua comparsa in Italia nel 1900 e fece parte del programma olimpico nel 1900 e 1904; dopo diversi incontri fra i massimi esponenti dei tornei europei e americani con il Comitato Olimpico per un possibile ritorno del golf all'edizione 2016 dei giochi, il 9 ottobre 2009 il Comitato Olimpico Internazionale stabil\u00ec il rientro di tale gioco nel programma olimpico.\nStoria.\nAll'epoca dei Romani era gi\u00e0 in voga un gioco simile, che potrebbe esserne considerato l'antenato: si chiamava \"Paganica\", si giocava in campagna (il pagus, appunto) con bastoni e palle e veniva diffusamente praticato anche dai legionari nelle terre di confine dell'impero.\nComunemente, tuttavia, si ritiene che il golf sia originario della Scozia, da dove si \u00e8 poi diffuso nelle isole britanniche e di l\u00ec nel resto del mondo.\nAlcuni appassionati e storici citano, di contro, l'esistenza di documenti olandesi scritti la cui evidenza appare incontrovertibile: Steven van Hengel, storico, testimonia la pratica di un gioco chiamato \"golf\" nei Paesi Bassi gi\u00e0 dal 1297. Nei Paesi Bassi c'era poi un altro gioco, denominato \"kolven\", dove bisognava colpire, con un bastone solo un po' pi\u00f9 grande di quelli usati oggi, una palla del peso di circa un chilo per farle raggiungere, il pi\u00f9 in fretta possibile, due pioli conficcati a terra.\nOra, \u00e8 difficile dirimere la diatriba tra Scozia e Olanda; quel che \u00e8 certo \u00e8 che il gioco praticato dagli olandesi risulta ben documentato, sia da editti cittadini, che concedevano terreni per percorsi di golf, sia da sentenze di tribunali, che punirono con ammende i golfisti \"ante litteram\", che avevano causato danni e disturbata la quiete, arrivando a giocare entro le mura delle citt\u00e0.\nVi \u00e8 da dire tuttavia che, sul finire del XIII secolo, l'alfabetizzazione non era diffusa in Europa ed in particolare in Scozia. Questo potrebbe spiegare l'assenza di documenti scritti, in quanto \u00e8 possibile che nessuno ritenesse necessario trascrivere riferimenti ad un passatempo praticato da pochi. La polemica su chi ha inventato il golf \u00e8 esistita ed esister\u00e0 sempre. Alcuni accusano gli Scozzesi di aver falsato deliberatamente a proprio favore, per ragioni di patriottismo, l'origine di questo sport.\nIllustri storici affermarono che il golf fu inventato dopo la fondazione dell'Universit\u00e0 di Saint Andrews, nel 1413, ma a sostegno di tale affermazione, non portarono alcuna prova mentre esistono prove che a quel tempo il golf era praticato in Scozia da pi\u00f9 di un secolo.\nInsomma, quel che di certo si pu\u00f2 documentare \u00e8 che nel XIV secolo i traffici commerciali tra l'Olanda e la costa orientale della Scozia erano diffusissimi e fiorenti, quindi qualora un gioco un po' stravagante avesse preso piede in Scozia come in Olanda, la notizia avrebbe impiegato assai poco tempo a diffondersi in entrambe le direzioni attraverso il Mare del Nord.\nAltro fatto certo fu l'importazione in Scozia di palline provenienti dall'Olanda ed il traffico in senso contrario di \"cleek\" scozzesi.\nIn conclusione si pu\u00f2 affermare che ci sono alte probabilit\u00e0 che il golf abbia avuto origine in Olanda. \u00c8 inoltre documentato che quando il golf si diffuse in Scozia, il gioco in Olanda non era pi\u00f9 praticato. Le prime regole del golf furono codificate dai responsabili della Honourable Company of Edinburgh Golfers.\nIn Italia il golf \u00e8 stato introdotto nel Settecento, dal conte di Albany, a Roma, a Villa Borghese, mentre successivamente un campo fu aperto, sempre a Roma, a Villa Doria Pamphili. Il primo campo da golf \"moderno\" fu tuttavia il Florence Golf Club, fondato a Firenze dalla sua forte comunit\u00e0 inglese nel 1889.\nLa pratica del golf in Italia \u00e8 disciplinata dalla Federazione Italiana Golf (FIG), fondata a Milano nel 1927 e ora inquadrata tra le federazioni sportive del CONI, che ha sede a Roma e disciplina l'attivit\u00e0 degli affiliati. I campionati nazionali ufficiali hanno avuto inizio nel 1929.\nRegole.\nIl golf \u00e8 uno sport disciplinato da numerose regole, apparentemente complicate: dovendo prevedere varie situazioni di gioco, su cui influiscono morfologia dei campi, situazioni ambientali, materiali a disposizione, tipi di competizione, le regole del golf sono aggiornate e pubblicate con cadenza quadriennale in collaborazione fra i due enti preposti (\"Governing Body\"): per l'Europa \u00e8 The R&amp;A (fino al 2003 era il Royal &amp; Ancient Golf Club of St. Andrews), in Scozia; per gli Stati Uniti e Messico la United States Golf Association (USGA).\nI vantaggi assegnati ai giocatori (i cosiddetti \"handicap\") sono invece gestiti dalle federazioni nazionali con criteri locali.\nSi tratta probabilmente dell'unico sport in cui ognuno \u00e8 arbitro di se stesso e quindi onest\u00e0 e rispetto devono far parte del bagaglio di ogni golfista.\n\"Gioca la palla come si trova, gioca il campo come lo trovi e se non puoi fare l'una o l'altra cosa, fa' ci\u00f2 che \u00e8 giusto. Ma per fare ci\u00f2 che \u00e8 giusto, hai bisogno di conoscere le Regole del Golf\". Questo principio di base, sebbene non sia una regola enumerata, si trova dietro la copertina anteriore del libro delle regole del Golf e chiarisce quando l'importanza di conoscere le regole per un giocatore di golf sia massima, esistono procedure da seguire per non incorrere in penalit\u00e0 o semplicemente per sfruttare a proprio favore determinate situazioni. Ecco perch\u00e9 \u00e8 richiesto un esame delle regole, da sostenere presso uno dei circoli riconosciuti dalla Federazione.\nDurante lo svolgimento delle gare ufficiali, pi\u00f9 che dei veri e propri arbitri ci sono degli osservatori. Ogni concorrente \u00e8 tenuto in pratica ad autocontrollarsi. In caso di controversie ci si appella ad un apposito comitato, il cui scopo principale \u00e8 quello di far sapere ai giocatori che cosa prevedono le regole nel caso specifico.\nLa maggior parte delle regole indica come comportarsi nei casi particolari, come per esempio nel caso la palla finisca in un'area di penalit\u00e0, o finisca fuori dai limiti del campo; ma non mancano regole destinate a scoraggiare il gioco lento, che anzi si vanno man mano inasprendo con l'aumentare del numero di giocatori: ad esempio, giocare una palla \"provvisoria\" quando \u00e8 probabile che si sia persa la propria, onde evitare di perdere tempo nella ricerca.\nPrincipalmente si distinguono due tipi di gioco. Nel gioco \"a buche\" (\"Match Play\"), si affrontano due giocatori: si assegna un punto al giocatore che conclude la buca nel minor numero di colpi (tenuto conto dell'handicap e delle penalit\u00e0) e il vincitore \u00e8 colui che al termine del percorso ha vinto pi\u00f9 buche. Nel gioco \"a colpi\" (\"Stroke Play\") il vincitore \u00e8 il concorrente che ha percorso l'intero campo nel minor numero di colpi (sempre tenendo conto dell'handicap e delle penalit\u00e0).\nMa non \u00e8 stato sempre cos\u00ec, anzi \u00e8 molto probabile che i golfisti per almeno 300 anni abbiano giocato praticamente senza regole scritte tanto semplice era il \"loro\" gioco che si distingueva da altri giochi di \"bastoni e palle\" solo per il fatto che si dovesse concludere con la palla infilata dentro una buca.\nL'introduzione delle regole scritte port\u00f2 un minimo di ordine ma di certo tali regole furono mutuate da altre tra cui con ogni probabilit\u00e0 vi furono quelle di un gioco francese detto \"jeu de mail\".\nRegole di base.\nAll'inizio di ogni buca la palla va colpita su un'area di partenza prestabilita, detta \"tee\" di Partenza. Quando si gioca in gruppo, si dice che il giocatore avente il diritto di partire per primo (quello indicato dal comitato oppure per sorteggio) ha l'\"onore\". In ogni buca successiva, ha l'onore colui che conclude la buca precedente con il punteggio minore; in caso di parit\u00e0, si mantiene l'ordine dell'ultima buca giocata. Per ogni colpo successivo, la palla dovrebbe essere colpita nel punto in cui si \u00e8 fermata, fino a quando finisce in buca. In diversi casi previsti dalle regole, essa pu\u00f2 essere per\u00f2 spostata prima di effettuare un colpo: questo pu\u00f2 avvenire senza penalit\u00e0 o con uno o due colpi di penalit\u00e0.\nSpostare una palla da golf da una posizione non utile al proseguimento del gioco si dice nel linguaggio specialistico fare un \"drop\" o, in alcuni casi, piazzarla in un punto stabilito dalle regole. Non si pu\u00f2 colpire la palla mentre \u00e8 ancora in movimento per il colpo precedente. Solo per il primo colpo di ogni buca \u00e8 consentito usare un supporto chiamato anch'esso \"tee\", che serve a sollevare lievemente la palla da terra.\nSe la palla non viene ritrovata entro il tempo stabilito dal regolamento (tre minuti), quindi dichiarata \"persa\", oppure se essa esce dai confini del campo (Fuori Limite) il giocatore viene penalizzato di un colpo e riprende il gioco con una nuova palla dal punto in cui aveva tirato precedentemente. Se la palla finisce in acqua, pi\u00f9 precisamente in quello che viene definito \"Area di penalit\u00e0\", si agisce in base a regole pi\u00f9 complesse che prevedono, in alternativa al giocare la palla dov'\u00e8 con restrizioni al comportamento, di permettere al giocatore di droppare una nuova palla in specifici punti del campo aggiungendo un colpo di penalit\u00e0 al numero di colpi effettuati.\nOltre alle \"Regole del Golf\", si deve tener presente che esiste un corpo di \"Decisioni sulle regole del golf\" che viene pubblicato ogni biennio a cura di \"The Royal and Ancient Golf Club of St Andrews\" e dalla \"US Golf Association\". Si tratta di una molto ampia raccolta di situazioni o quesiti particolari, che si possono presentare durante il gioco, non completamente chiari alla luce delle sole \"Regole del Golf\". Queste ultime sono quelle che vengono immediatamente incontro ai problemi di gioco ma, in seconda istanza, qualora non si riesca ad addivenire all'esatta applicazione della regola al particolare caso, sono le Decisioni che vengono in soccorso.\nEtichetta.\nIl gioco del golf prevede un comportamento rispettoso degli altri giocatori durante il corso dell'intera partita, in accordo con alcune regole di etichetta illustrate insieme alle regole sportive. Una grave infrazione dell'etichetta pu\u00f2 comportare addirittura la squalifica, a discrezione del comitato. Queste regole comprendono ad esempio il massimo silenzio ogni volta che qualunque giocatore si accinge ad effettuare il tiro, durante il quale i compagni di gioco dovrebbero restare fuori dal campo visivo di chi tira. Altre norme includono l'attenzione a non proiettare ombre sulla linea di tiro di un giocatore sul \"green\", riparare i danni fatti al campo (come zolle alzate o buchi formati dall'atterraggio della palla sul \"green\") e cercare di non mettere alcuna pressione sui giocatori che precedono evitando di tirare quand'essi sono ancora all'interno della propria portata di tiro.\nIl campo.\nIl golf \u00e8 uno dei pochi sport a non avere un campo di gioco standardizzato: ogni campo nel mondo \u00e8 diverso nelle sue caratteristiche anche se alcuni elementi si trovano ovunque. Un campo da golf pu\u00f2 essere situato su grandi aree in pianura, in collina, in montagna o in qualsiasi luogo dove vi siano ampi spazi verdi, e comprende generalmente uno o pi\u00f9 percorsi di 9 o 18 buche, ciascuna con il suo \"tee\" posto ad una distanza che varia di solito tra 100 e 550 metri dalla buca. Il percorso \u00e8 composto da tutta l'area di gioco (ostacoli naturali inclusi) a esclusione della zona di partenza e di quella della buca. L'area di partenza (o \"tee\"), di solito pianeggiante e con l'erba ben rasata, corrisponde al punto di inizio di ogni singola buca. Il percorso che va dal tee alla buca \u00e8 contraddistinto da varie tipologie di superfici, come il \"fairway\" (dall'inglese \"la via buona\") che \u00e8 una striscia di prato rasato fiancheggiata ai lati da fasce di erba gradatamente pi\u00f9 alta, anche non tagliata, ossia il \"rough\" (dall'inglese \"cattivo\", \"ruvido\" o anche \"non buono\"); inoltre vi possono essere ostacoli di vario tipo per rendere pi\u00f9 difficile raggiungere la buca: alberi, fosse riempite di sabbia (\"Bunkers\"), avvallamenti, torrenti, specchi d'acqua naturali o artificiali. La buca \u00e8 contrassegnata da una bandierina, per essere facilmente individuabile da lontano, e circondata da una zona pi\u00f9 o meno ampia di prato particolarmente liscio e curato con erba tagliata molto corta (\"Green\").\nAd ogni buca \u00e8 assegnato un \"numero di colpi previsto\" chiamato \"par\": si tratta del numero di colpi che un giocatore \"scratch\", ossia un giocatore ad \"handicap\" 0, dovrebbe impiegare per terminare la buca. Questo numero dipende dalla lunghezza della buca (vale a dire la distanza dal punto di partenza alla buca) e va generalmente da 3 a 5. Quindi a seconda del suo valore si parla di buche \"par 3\", \"par 4\" o \"par 5\". La somma dei \"par\" delle diverse buche rappresenta il \"par\" del campo: per un percorso di 18 buche esso varia normalmente da 60 a 73, ma i pi\u00f9 diffusi sono i \"par\" 72.\nSi dice che la buca \u00e8 stata giocata \"in par\" quando il giocatore impiega esattamente il numero di colpi previsto. Quando invece impiega dei colpi in pi\u00f9 o in meno si usano i seguenti termini:\nI tornei dei professionisti si svolgono di solito sulla distanza di quattro giri del campo da 18 buche, ossia 72 buche complessive e solitamente dopo 2 \"giri\" avviene l'eliminazione di una parte dei concorrenti (\"taglio\"). I giocatori vengono suddivisi in gruppi di due o tre, che eseguono i loro colpi a turno, alternando alla partenza il giocatore che ha fatto il miglior risultato nella buca precedente; i gruppi iniziano il percorso uno dopo l'altro, separati da alcuni minuti per permettere alla partenza successiva di non farli raggiungere con il loro primo colpo. La classifica viene compilata indicando sia il numero dei colpi totali che quelli sotto il \"par\" (numeri negativi, esempio (\"par 72\"): 71 e -1, 70 e -2 e 69 e -3) o sopra (numeri positivi, esempio (\"par 72\"): 73 e +1, 74 e +2, 75 e +3). Vince, ovviamente, chi totalizza il punteggio pi\u00f9 basso (numeri negativi); in caso di parit\u00e0 si disputano una o pi\u00f9 buche di spareggio ad oltranza, applicando la regola detta della \"morte improvvisa\" (in inglese = \"sudden death\"). Sia per i professionisti sia per i dilettanti esistono comunque numerosi tipi di partite di golf.\nI bastoni.\nIl bastone da golf ha forma simile a una \"L\" e si compone di una sottile canna (\"shaft\") di lunghezza variabile, circa un metro (il segmento lungo della L), che viene impugnata in cima (sul \"grip\") con entrambe le mani, e di una testa larga alcuni centimetri (il segmento corto), che \u00e8 la parte che colpisce la palla. In particolare, secondo le regole, la testa \u00e8 l'unica parte del bastone con cui si possa colpire la palla.\nI bastoni differiscono tra loro per lunghezza, inclinazione (\"loft\") della testa, o, meglio, della faccia destinata a colpire la palla, rispetto al piano verticale e si possono catalogare in tre categorie principali: i \"legni\", i \"ferri\", i \"putter\" ed una intermedia: gli \"ibridi\" o \"utility\" (anche se alcuni puristi tengono alla differenza fra \"bastone ibrido\" e \"ferro utility\").\nI \"legni'\", il cui nome deriva dal materiale in cui erano di solito costruiti in passato, sono i bastoni pi\u00f9 lunghi e con la faccia meno inclinata: servono a coprire le distanze maggiori, a scapito della precisione. Di essi, quello che copre la maggior distanza \u00e8 detto \"driver\".\nI \"ferri\", di lunghezza decrescente e inclinazione della faccia crescente: i ferri pi\u00f9 lunghi con faccia meno inclinata permettono distanze maggiori, mentre i ferri pi\u00f9 corti garantiscono maggior precisione; il \"sand wedge\" \u00e8 un ferro particolare adatto ad essere utilizzato sulla sabbia soffice: la sua conformazione ne limita l'affondamento sotto la sabbia.\nIl \"putter\" \u00e8 il bastone che viene utilizzato sul \"green\" per far rotolare la palla verso la buca. In genere i legni e i ferri sono identificati da numeri crescenti, oppure dall'angolo della faccia.\nLa scelta di quale bastone utilizzare dipende dalla distanza che si intende coprire con la palla e dalla precisione che si richiede. Ogni giocatore sa, o dovrebbe sapere, quale distanza \u00e8 in grado di coprire con i bastoni che utilizza: indicativamente un giocatore maschio medio copre 200-220 metri con il legno pi\u00f9 lungo, detto \"driver\", e distanze decrescenti con gli altri bastoni (140\u2013150\u00a0m con il ferro 5, 100\u2013110\u00a0m con il ferro 9, 70\u00a0m con il \"sand wedge\").\nTutti i bastoni devono essere omologati dal \"governing body\", pena la loro inutilizzabilit\u00e0. In un giro convenzionale il giocatore pu\u00f2 portare un massimo di quattordici bastoni.\nCompetizioni.\nGolf professionistico.\nSebbene molti professionisti si limitino a dare lezioni presso i club locali e a gareggiare in eventi circoscritti, i migliori della categoria competono internazionalmente in vari \"tour\". Questi sono organizzati da varie federazioni note con il nome di PGA (\"Professional Golfers' Association\"), fra le quali quella americana che organizza il \"PGA Tour\" e quella europea che organizza lo European Tour. I tornei pi\u00f9 prestigiosi sono per tradizione i quattro \"Major\" che si svolgono a cadenza annuale da aprile ad agosto.\nGolf dilettantistico.\nIl golf si distingue da altri sport anche per quanto riguarda la competizione a livello dilettantistico. Infatti, chiunque sia abilitato all'uso del campo (in genere i giocatori che possiedono un \"handicap\"), pu\u00f2 iscriversi a gare aperte solo ai dilettanti ed organizzate dai vari club sui propri campi da gioco. Queste competizioni, generalmente giocate con formula Stableford (dal nome del suo inventore), che in sostanza permette di non concludere una o pi\u00f9 buche senza essere particolarmente penalizzati al contrario della formula Medal adottata dai professionisti dove si deve segnare il punteggio di ogni buca pena la squalifica, sono ormai molto sviluppate ed hanno cadenza anche giornaliera, pi\u00f9 spesso per\u00f2 vengono organizzate di sabato e domenica. Tramite queste gare si ha l'occasione di giocare dovendo seguire le stesse regole che governano i grandi tornei dei professionisti, nonch\u00e9 la possibilit\u00e0 di vincere vari premi o abbassare il proprio livello di \"handicap\", divenendo cos\u00ec ufficialmente giocatori pi\u00f9 bravi. All'interno dei singoli club non mancano poi campionati sociali. Esistono anche veri e propri tornei per dilettanti, itineranti in vari campi a livello nazionale o internazionale, alla fine dei quali spesso \u00e8 previsto un premio relativamente prestigioso, sebbene la Federgolf (la Federazione Italiana di questo sport) non permetta ad un dilettante la vincita di un premio di valore superiore a 700 \u20ac.\nRischi correlati al gioco.\nNonostante a prima vista questo sport possa sembrare totalmente innocuo, poich\u00e9 non prevede alcun tipo di contatto fisico, presenta in realt\u00e0 diversi aspetti di pericolosit\u00e0. Sono infatti avvenute in passato molte morti sui campi da golf per via dei fulmini; il singolo giocatore \u00e8 comunque autorizzato a sospendere il proprio gioco se crede che vi sia pericolo di fulmini, senza incorrere in alcuna penalit\u00e0. I moderni sistemi di previsione e monitoraggio delle condizioni del tempo permettono di prevedere con buon anticipo la presenza di temporali nelle vicinanze. Attualmente nei campi da golf viene monitorata anche la carica elettrica presente nell'aria. Ci\u00f2 permette, nel caso venga superata la soglia di sicurezza, di avvisare i giocatori in campo tramite l'uso di sirene udibili sul campo stesso e sospendere il gioco. I giocatori presenti in campo al momento del suono delle sirene hanno diritto a completare la buca in corso, ma non possono cominciare una nuova buca, in tal caso potrebbero incorrere in una squalifica.\nInoltre, le palle da golf tirate a notevole velocit\u00e0 possono ferire gravemente altre persone presenti su o nelle vicinanze del campo. Le Regole prevedono che nel caso una palla assuma una traiettoria potenzialmente pericolosa, il golfista che ha tirato debba urlare \"fore\" per avvertire gli altri.\nInfine, anche incidenti con le \"golf car\", che raggiungono velocit\u00e0 considerevoli rispetto alle pendenze presenti sui campi, avvengono abbastanza frequentemente se non si pone la giusta attenzione.\nAspetti ambientali.\nI campi da golf alterano il paesaggio, la loro manutenzione consuma molte risorse idriche e riduce la biodiversit\u00e0, soprattutto a causa della deforestazione. Nonostante ad esempio la Federazione Italiana Golf abbia nel 2012 siglato un accordo con Legambiente, Wwf, Federparchi, Fai e MareVivo in linea col programma internazionale della \"Golf environment organization\" (Geo) per la salvaguardia dell'ambiente, sono nati nel mondo alcuni movimenti anti-golf di protesta contro tale sport proprio per motivi ambientali."}
{"id": "2120", "revid": "125436048", "url": "https://it.wikipedia.org/wiki?curid=2120", "title": "Ghiandola", "text": "Le ghiandole sono organi secretori che servono alla liberazione di sostanze utili all'organismo. L'unit\u00e0 funzionale, o parenchima, della ghiandola \u00e8 rappresentato da un epitelio ghiandolare in associazione a una porzione connettivale (\"stroma\") di sostegno e trofica, tale da ospitare e rendere possibile il transito di una rete sanguigna di nutrizione e delle terminazioni nervose. \nIn base al destino del secreto si distinguono due tipi di ghiandole:\nTutte e due queste tipologie di ghiandole sono accomunate dall'origine: ambedue derivano da un epitelio di rivestimento che, invaginandosi, si approfonda nel miconnettivo sottostante. Per quanto riguarda le ghiandole esocrine, sono generalmente pluricellulari (fatta eccezione per la cellula mucipara calciforme) e possiamo suddividerle in due unit\u00e0: adenomero e dotto escretore. L'adenomero \u00e8 l'unit\u00e0 secernente della ghiandola, ovvero che produce il secreto. Tale porzione, o comunque la ghiandola stessa, rimane collegata all'epitelio da cui ha avuto origine mediante il dotto, all'interno del quale viene riversato il secreto. Questa costituisce l'organizzazione di una ghiandola esocrina. Per quanto invece concerne la ghiandola endocrina, la modalit\u00e0 di origine \u00e8 la medesima, fatto salvo che si perde il collegamento con l'epitelio di origine (non si distingue n\u00e9 un dotto escretore n\u00e9 un adenomero) e che il parenchima ghiandolare si organizza attorno a una fitta rete capillare sinusoidale all'interno della quale immettono il loro secreto, ossia l\"'ormone\".\nGhiandola esocrina.\nLe ghiandole possono essere classificate in base a vari parametri:\nin base al numero di cellule che le compongono in: \nLe pluricellulari si possono classificare in base alla modalit\u00e0 con cui viene liberato il secreto in ghiandole:\nIn funzione della natura chimica del secreto si riconoscono ghiandole:\nLe semilune sierose immettono il loro secreto all'interno dei capillari di secrezione, che non sono dei vasi bens\u00ec delle microcavit\u00e0 (specie di canalicoli) tra le docce delle cellule mucose adiacenti.\nLe ghiandole possono anche essere classificate in\nLa forma dell'adenomero costituisce un ulteriore parametro di classificazione delle ghiandole in (in ordine crescente del lume dell'adenomero) acinose, tubulari, alveolari.\nA seconda del rapporto adenomero/dotto escretore si hanno ghiandole:\nVi possono essere delle ghiandole di grosse dimensioni che presentano una loro tipica organizzazione detta a lobi. In tal caso la ghiandola \u00e8 rivestita da un connettivo denso detto capsula. Da questa si dipartono dei setti connettivali (detti interlobari) che dividono la ghiandola in lobi; dai setti interlobari si staccano setti di connettivali interlobulari che dividono il lobo in lobuli.\nGhiandola endocrina.\nL'epitelio ghiandolare endocrino produce ormoni che vengono riversati nell'interstizio connettivale e da qui nel circolo sanguigno o linfatico. Poich\u00e9, dunque, l'ormone entra nella circolazione sistemica, esso esplica la sua azione distalmente rispetto al luogo della secrezione. L'ormone \u00e8 una sostanza tale da influenzare il metabolismo della cellula (detta \"cellula bersaglio\") per cui ha i recettori. Ne deriva che gli ormoni sono sostanze altamente selettive: per esempio, l'ormone TSH o tireotropo prodotto dall'ipofisi ha le sue cellule bersaglio esclusivamente tra quelle della tiroide, poich\u00e9 solo quelle possiedono i recettori per tale ormone. \nDi quest'ultimo \u00e8 inoltre necessario tenere presente la natura chimica, non perch\u00e9 essa ponga in essere una classificazione delle ghiandole endocrine ma perch\u00e9 determina la modalit\u00e0 di azione dell'ormone stesso. Vi sono due tipologie di ormoni: steroidei e peptidici o polipeptidici. I primi (per esempio gli ormoni gonadici e corticosurrenali) sono dei derivati del colesterolo, lipide non idrolizzabile e anfipatico; pertanto essi possono valicare la membrana plasmatica della cellula bersaglio e legarsi a un recettore citoplasmatico: il complesso ormone-recettore citoplasmatico determina una serie di modificazioni metaboliche. Gli ormoni peptidici e polipeptidici possono presentare dei gruppi polari e possono altres\u00ec essere ingombranti; essi, dunque, hanno una certa difficolt\u00e0 a valicare la membrana plasmatica: ecco che allora si legano a dei recettori di membrana (proteine glicosilate) e tale legame inizia una serie di reazioni a catena che culminano con la trasformazione dell'ATP in cAMP (adenosinmonofosfato ciclico). Questa sostanza fa, pertanto, le veci dell'ormone, passandone all'interno della cellula il messaggio, ossia agendo come \"secondo messaggero\". In altri termini, quest'ultima categoria di ormoni agisce attraverso una \"trasduzione del segnale\".\nLe ghiandole endocrine possono essere divise in due gruppi:"}
{"id": "2121", "revid": "289247", "url": "https://it.wikipedia.org/wiki?curid=2121", "title": "Genomi virali", "text": ""}
