{"id": "33896", "revid": "125415922", "url": "https://it.wikipedia.org/wiki?curid=33896", "title": "Oppeano", "text": "Oppeano (\"Ope\u00e0n\" in veneto) \u00e8 un comune italiano di abitanti della provincia di Verona in Veneto.\n\u00c8 stato insignito del titolo di citt\u00e0 con decreto del Presidente della Repubblica il 28 aprile 2011.\nGeografia fisica.\nTerritorio.\nOppeano dista 22 chilometri da Verona, in posizione sud-est. Sul territorio comunale si sviluppano tre centri maggiori, Oppeano capoluogo (est, abitanti), Ca' degli Oppi (nella parte centrale, abitanti) e Vallese (ad ovest, abitanti), oltre che alla frazione di Mazzantica (un tempo chiamata Mazzagatta, 510 abitanti), e alle localit\u00e0 di Villafontana (ovvero parte della frazione Villafontana condivisa con Bovolone e Isola della Scala, 718 abitanti) e Bagnolo (sud-ovest).\nIl comune \u00e8 lambito dai fiumi Buss\u00e8, Piganzo e Menago.\nClima.\nIl clima \u00e8 di tipo subtropicale umido Cfa con inverni freschi, con rare nevicate ma frequenti gelate notturne, ed estati calde e umide. La piovosit\u00e0 \u00e8 modesta ma ben distribuita nel corso dell'anno, con un massimo estivo dovuto alle precipitazioni a carattere temporalesco.\nStoria.\nLa presenza del bosco vicino al fiume aveva forse favorito i primi insediamenti: in questa zona sono stati infatti trovati alcuni resti di palafitte risalenti all'et\u00e0 del bronzo. Il ritrovamento di vasi chiusi da coperchio contenenti cenere e oggetti metallici fanno pensare alla presenza di varie necropoli.\nGli oggetti trovati nelle necropoli attorno ad Oppeano sono oggi conservati in vari musei: sono stati rinvenuti anche un cinturone ed un elmo di bronzo (Elmo di Oppeano) del secondo periodo della civilt\u00e0 atestina. Si tratta di un elmo particolarmente raro, caratterizzato dalla forma conica e dalle curiose decorazioni, dove \u00e8 rappresentata una serie di cavalli ed uno strano quadrupede alato con la testa e le gambe anteriori di un uomo. Esso \u00e8 conservato al Museo Archeologico Nazionale di Firenze, ma visibile in una fedele copia nella sala di rappresentanza del Municipio di Oppeano.\nDurante la prima guerra mondiale era presente, nella frazione di Ca' degli Oppi, un'aviosuperficie (aviosuperficie di Ca' degli Oppi) sede dell'XI Gruppo del Corpo Aeronautico del Regio Esercito.\nDal documentario \"Quei giorni di coraggio e di paura\" di Mauro Vittorio Quattrina, apprendiamo che durante la seconda guerra mondiale, all'interno di una corte agricola della frazione di Mazzantica, era presente un campo di lavoro per prigionieri alleati, gestito dal Regio Esercito fino al settembre 1943. Dopo l'armistizio la maggior parte dei prigionieri alleati fuggirono ma molti altri trovarono ulteriore ospitalit\u00e0 nelle famiglie contadine e rimasero nascosti fino alla resa italiana. Con il loro coraggio le famiglie veronesi scrissero una delle pi\u00f9 belle pagine della \"resistenza non armata\"; proprio per questo la studiosa di POW - prison of war - neozelandese Susan Jacobs ha parlato di una \"solidariet\u00e0 contadina\" che difficilmente avrebbe potuto manifestarsi con tanta forza in altre territorialit\u00e0.\nLuoghi d'interesse.\nArchitetture religiose.\nParrocchiale di Oppeano - XIX secolo.\nLa chiesa attuale \u00e8 del 1841, su una prima chiesa dell'XI secolo. Fu danneggiata nel XV e XVII secolo. L'altare maggiore \u00e8 del 1631, il battistero del XV secolo.\nAll'interno, di Pasquale Ottino una \"Annunciazione\" e una \"Vergine del Rosario\" probabilmente di Felice Brusasorzi. Nell'area del coro un affresco di \"Giuseppe Resi\".\nIl papa Eugenio III scrive nel 1145: \"Plebem Opedani cum capellis et decimis\", diventa pieve e parrocchia con arciprete nel 1460. Il campanile ospita al suo interno un prestigioso e storico concerto di 5 campane in tonali\u00e0 FA#3 calante, realizzate nell'anno 1830 dal fonditore veronese Selegari Antonio.\nVille.\nVilla Montara ha una facciata sormontata da un grande timpano, una cappella che si affaccia sul muro di cinta. La facciata contiene una decorazione con sei lesene doriche che sostengono un fregio ornato da metope e triglifi, e un timpano triangolare ornato da statue.\nFortificazioni.\nNasce come campo trincerato, che verr\u00e0 rinforzato con un castello in comunale. Rimane solo la piazza ed una torre modificata.\nCultura.\nManifestazioni.\nFestival carnevalesco di Oppeano si tiene presso le scuole medie del paese nel periodo di febbraio/marzo, presentato dal comitato benefico carnevalesco di Oppeano con la \"presentatrice\" Elvira (Alessio Todeschini).\nFestival che si tiene ad Oppeano e che prevede varie discipline sportive. \u00c8 aperto a giovani ed adulti.\nEconomia.\nFa parte dell'area di produzione del Riso Nano Vialone Veronese che viene coltivato su terreni della pianura veronese irrigati con acqua di risorgiva.\nFa parte dell'area di produzione del mobile classico essendo presenti numerose aziende artigiane del settore.\nNel 1986 sul territorio comunale, nella frazione di Vallese, \u00e8 stata fondata la multinazionale dell'abbigliamento Calzedonia. Qui la ditta mantiene i suoi magazzini ed uno spaccio, con annesso outlet.\nA Oppeano ha anche sede il gruppo Aldi Italia, il maggiore gruppo discount tedesco con il suo nuovo centro logistico.\nAmministrazione.\nIl comune fa parte del movimento patto dei sindaci "}
{"id": "33897", "revid": "606919", "url": "https://it.wikipedia.org/wiki?curid=33897", "title": "Porto San Giorgio", "text": "Porto San Giorgio \u00e8 un comune italiano di abitanti della provincia di Fermo nelle Marche.\n\u00c8 il comune con maggiore densit\u00e0 di popolazione della provincia di Fermo.\nGeografia fisica.\nPorto San Giorgio \u00e8 una cittadina situata sulla fascia costiera delle Marche e appartiene alla provincia di Fermo. Confina da tre lati con il comune di Fermo (da cui dista ) ed a est \u00e8 bagnata dal mare Adriatico.\nStoria.\nStrabone, storico greco del primo secolo a.C., nomina Fermo e il suo porto nella \"Geografia\". A sua volta Plinio il Vecchio, scrittore latino, comandante della flotta romana, morto nell\u2019eruzione del Vesuvio del 79 d.C., nella sua \"Naturalis Historia\", lo designa come \"Castellum Firmanorum.\" La citt\u00e0 \u00e8 inoltre nominata nell\"Itinerario\" dell\u2019imperatore Antonino, risalente al V secolo d.C. e nella \"Tabula Peutingeriana\", antichissima carta geografica dell\u2019epoca imperiale romana. Vi figura col nome di \"Castello Firmani\", sito in epoca romana probabilmente alla foce del fiume Ete.\nNei documenti medievali compare col nome di \"Portus Sancti Georgi e Portus Firmi\" nel 1231\",\" nell'XI secolo divenne fortezza col nome di Castel San Giorgio. \u00c8 indicato nei portolani e nelle carte nautiche antiche come scalo marittimo di primaria importanza. Dopo la calata dei barbari e le conseguenti distruzioni, si stabil\u00ec sulle falde del cosiddetto Monte Cacci\u00f9 nella zona una colonia di pescatori veneti o dalmati che diedero vita ad un centro abitato che nel 1164 pass\u00f2 per ordine di Federico Barbarossa al Capitolo dei Canonici di Fermo e nel 1266 fu preso in affitto dal comune di Fermo.\nLa storia di Porto San Giorgio da allora in poi si riassume in una serie di tentativi di riconquistare l'autonomia rispetto a Fermo.\nLorenzo Tiepolo, podest\u00e0 a Fermo e futuro doge di Venezia, dette impulso al porto, dotandolo nel 1267 di una roccaforte, che da lui avrebbe preso il nome, per vigilare contro le incursioni dei Saraceni dal mare e proteggere Fermo. Per questo suo ruolo chiave nella difesa di Fermo, a Castel San Giorgio era riconosciuto il diritto di sfilare in testa al corteo della Cavalcata dell\u2019Assunta, il 15 agosto.\nNel 1362, viste le incursioni turche nell'Adriatico, con il permesso di Giovanni Visconti d\u2019Oleggio, signore di Fermo, fu eretta, a difesa del porto, una fortificazione che viene scandita ad intervalli regolari da delle torri merlate. Il baluardo (oggi in parte ancora visibile) venne realizzato parallelo alla costa per chiudersi alle due estremit\u00e0 da ulteriori mura che correvano fino al mare, il quale arrivava dove oggi troviamo la statale adriatica. Lungo i due muraglioni laterali, a protezione della vasca navale, erano state aperte tre arcate a sesto acuto, quasi totalmente demolite nel \u2018900.\nNei secoli successivi il Castello cerc\u00f2 sempre di affrancarsi da Fermo, ma la citt\u00e0 episcopale si oppose a lungo alla sua autonomia. Durante la manifestazione del 15 agosto 1490, approfittando del fatto che i sangiorgesi si trovavano a Fermo, duecento fermani, capeggiati da tale Antonio Trovatelli irruppero nel palazzo del Vicario di Porto San Giorgio, bruciando l'archivio e asportando libri e documenti. L'evento testimonia tensioni mai sopite fra i due paesi. Nel 1538 tra il Porto e Fermo si registrano nuovi contrasti, che si ripetono nel 1620 e nel 1711. Asti e attriti che nel 1729 sfociano in un conflitto passato alla storia con il nome di \"guerra per l'imbarco dei grani\".\nNel 1741 la Congregazione Fermana stabil\u00ec che Porto San Giorgio fosse considerata un castello distinto da Fermo ottenendo l'indipendenza ed il diritto di eleggere i suoi consiglieri ed i suoi Magistrati e prese il nome di Porto San Giorgio. Nel 1782 il Governo Pontificio concesse il possesso dei territori che vanno dal Tenna all\u2019Ete. Nel 1802 con un documento scritto da Pietro Orlandi e firmato da numerosi sangiorgesi si ribadisce la volont\u00e0 di autonomia e indipendenza del Porto in opposizione ai tentativi di riannessione da parte di Fermo. Durante il periodo napoleonico Porto San Giorgio consegu\u00ec la sospirata autonomia da Fermo ottenendo anche, nel 1810, l\u2019annessione di Torre di Palme.\nTuttavia in questi primi anni dell\u2019Ottocento il centro abitato di Porto San Giorgio non era ancora al sicuro dalle incursioni dei pirati provenienti dall'altra sponda dell\u2019Adriatico: nel 1815 una nave corsara port\u00f2 via decine di giovani sangiorgesi che sarebbero stati venduti come schiavi in Oriente.\nCon la Restaurazione l\u2019autonomia comunale non fu revocata, ma confermata dal governo pontificio nel 1816. Con la maggiore sicurezza del mare che si and\u00f2 creando nei decenni successivi Porto San Giorgio pot\u00e9 incrementare le proprie attivit\u00e0 di pesca, sulle quali si fondava gran parte dell\u2019economia locale. La cittadina cominciava ad essere vista come un luogo di soggiorno in riva all'Adriatico, tanto che Girolamo Bonaparte, fratello dell\u2019imperatore ed ex re di Vestfalia, vi fece costruire una villa neoclassica.\nCon l\u2019Unit\u00e0 d\u2019Italia Porto San Giorgio, che aveva meno di abitanti, perse Torre di Palme, che fu ceduta a Fermo, ma la sua autonomia comunale fu confermata. Nel 1878 una minore porzione del territorio comunale di Fermo viene concessa a quello di Porto San Giorgio che riesce ad espandersi di poco verso ovest (confini attuali).\nDurante la seconda guerra mondiale sub\u00ec numerose incursioni aeree finalizzate al danneggiamento della linea ferroviaria. Porto San Giorgio fu liberata dalle truppe inglesi, indiane e polacche comandate dal generale Montgomery il 28 giugno 1944.\nIl 15 giugno 1986 i cittadini di Fermo e quelli di Porto San Giorgio vennero chiamati ad esprimersi in un referendum consultivo per l'unificazione dei due comuni, proposto dal fermano Abramo Mori. Il 70,61% dei votanti fermani si espresse per il l'unificazione, mentre il 92% dei votanti sangiorgesi si espresse per il No. Prevalsero in totale i No per 871 voti.\nNel 1987 venne colpito dal terremoto di Fermo e Porto San Giorgio e, nonostante la paura di molti abitanti, non ci furono feriti.\nSociet\u00e0.\nMinoranze straniere.\nAl 31 dicembre 2016 la popolazione straniera era di 955 persone (5,94% sulla popolazione). Le nazionalit\u00e0 maggiormente rappresentate in base alla percentuale sulla popolazione residente erano:\nRomania 336 (2,09%)\nAlbania 123 (0,77%)\nPolonia 83 (0,52%)\nDialetto.\nIl dialetto di Porto San Giorgio \u00e8 attualmente quello dell'area fermana, molto usato per la sua comprensibilit\u00e0, e caratterizzato dalla presenza della distinzione, mantenuta dal latino, tra le vocali finali \"u\" ed \"o\". Molte espressioni derivano dall'antica lingua dei romani, come \"gne n\u00f2ccia\", derivante dal latino \"ne noceat\", che significa: \"che non ti nuoccia\", \"che ti sia propizio\". Ci\u00f2 \u00e8 dovuto in primis all'aver fatto parte della storia di Roma antica e del suo impero e dello Stato Pontificio fino all'Unit\u00e0 d'Italia. \nLa cittadina \u00e8 detta in dialetto sangiorgese semplicemente \"Lu Portu\", cio\u00e8 Il Porto, com'\u00e8 chiamata generalmente dagli abitanti dell'entroterra, sia del capoluogo e sia della provincia, o modernamente, con italianizzazione pressoch\u00e9 totale, San Giorgio.\nTuttavia la parlata pi\u00f9 antica, ora estinta, rivelava alcune influenze abruzzesi settentrionali, che dunque si spingevano fin dentro l'area fermana, come nel caso dei cosiddetti \"frangimenti vocalici\": ne sono un esempio \u00f3 chiusa, che passava ad \u00f2 aperta (\"fi\u00f2re, cr\u00f2ce\"), \u00f2 aperta, che si incamminava verso a (\"mante\" per \"monte\"), ed \u00e8 aperta, che passava ad \u00e0 (\"pr\u00e0go\" per \"prego\", \"b\u00e0\" per \"bene\", \"t\u00e0mpo\" per \"tempo\").\nCultura.\nA Porto San Giorgio sono attive numerose associazioni di promozione culturale, nei settori della pittura, della musica, del teatro. Vengono altres\u00ec organizzate diverse esposizioni di arte e fotografia.\nA Porto San Giorgio \u00e8 stato girato nel 2016 il film Come saltano i pesci.\nCucina.\nLa pietanza tipica sangiorgese \u00e8 l\"'amandovolo,\" un dolce a base di mandorle e cioccolato fondente, ideato da un pasticciere piemontese stabilitosi in citt\u00e0. Di solito si prepara sotto il periodo di Natale ma \u00e8 possibile trovarlo in qualsiasi pasticceria durante tutto l'anno.\nUn piatto tipico \u00e8 il \"brodetto alla sangiorgese\". Il comune di Porto San Giorgio ha infatti codificato per il brodetto la Denominazione Comunale d'Origine (De.Co.). Nella ricetta De.Co. non si possono utilizzare pesci congelati, pesci non dell\u2019Adriatico centrale, e tutti gli altri ingredienti devono essere locali. La ricetta ufficiale prevede dunque lo sgombro, il gattuccio e/o palombo, il merluzzo, il suro, lo scorfano, il sanpietro, il grongo, la triglia, il merlano, la baraccola (o razza), la rana pescatrice, la tracina, la gallinella di mare, il pesce prete, il moscardino, la mazzancolla, il cefalo e il granchio. Si devono scegliere almeno 13 diverse specie di questi pesci, e si dovr\u00e0 accompagnarli con pomodori verdi, prezzemolo, aceto, peperoncino, olio e sale.\nA Porto San Giorgio si possono apprezzare i vincisgrassi, le olive ed i cremini all'ascolana ed il ciauscolo. Sotto il periodo natalizio si pu\u00f2 assaggiare il frustingo, dolce tipico marchigiano a base di frutta secca e fichi.\nPorto San Giorgio era la sede della \"Ditta Francesco Olivieri\" che produceva l\"Anisetta \u201cAnisina Olivieri Specialit\u00e0 Premiata\u201d\", famosa oggi quella Meletti di Ascoli. Altri liquori che si possono trovare a Porto San Giorgio e tipici marchigiani sono: il Mistr\u00e0 (liquore all'anice simile alla sambuca) ed il \"vin cotto\" (difficilmente in vendita).\nEventi.\nLa festa del mare si svolge il 14 agosto. Elemento cardine della festa del mare di Porto San Giorgio \u00e8 la \"Padella Gigante dell'Adriatico\" (il cui manico misura 8 metri, con un diametro di 6 metri sull'orlo e di 4 metri sul fondo; all'interno vengono versati litri di olio); la festa si tiene a ferragosto in onore della Madonna. La mattina si svolge una messa al porto e una parata in mare di pescherecci, la sera la padella gigante.\nNata alla fine degli Sessanta del Novecento, la festa intende ricordare un fatto accaduto il 7 aprile 1795, quando i pescatori di Porto San Giorgio scioperarono perch\u00e9 i padroni delle barche non intendevano aumentare la loro paga. I pescatori, preoccupati per i bilanci familiari messi in crisi dallo sciopero, affidarono all'artigiano Tommaso Mostarda la costruzione di una enorme padella allo scopo di consumare insieme le ultime riserve alimentari di ogni famiglia. Quando l'aumento del salario fu concesso, finalmente si torn\u00f2 a pescare.\nA Porto San Giorgio, ha avuto sede una delle prime radio private libere nazionali Radio 4, nata nell'estate nel 1975 l'emittente sfruttava le frequenze FM dei 104.500 e 97.300. \u00c8 stata attiva fino al 1995 quando la mancanza di fondi e sponsor n\u00e9 ha decretato la fine. Negli anni d'oro del basket sangiorgese \u00e8 stata l'emittente che trasmetteva in diretta le radiocronache delle partite per voce del radiocronista Sandro Ilari.\nEconomia.\nLe virt\u00f9 climatiche e terapeutiche del luogo erano gi\u00e0 note fin dai primi del Novecento e con il decreto ministeriale del 28 ottobre 1927, Porto San Giorgio venne riconosciuta \u201cstazione di cura, soggiorno e turismo\u201d. Se il turismo \u00e8 la prevalente attivit\u00e0 economica locale, essa \u00e8 stata tuttavia preceduta, ed \u00e8 tuttora affiancata, dalla pesca.\nInfrastrutture e trasporti.\nTrasporti su strada.\nDiverse sono le infrastrutture: la citt\u00e0 \u00e8 attraversata da nord a sud dalla Strada statale 16 Adriatica e parallelamente alla costa dalla linea ferroviaria Adriatica Milano - Bologna - Ancona - Pescara - Bari - Lecce. A sud della citt\u00e0 c'\u00e8 il casello di Porto San Giorgio-Fermo dell'Autostrada A14 Adriatica e nei pressi c'\u00e8 la SP Pompeiana perpendicolare alla Strada statale 16 Adriatica che si dirama in due strade: la Strada Provinciale Val d'Ete che costeggia il fiume Ete e la SP Castiglionese verso Ovest che termina a Fermo.\nLa SP239 \u00e8 un'arteria di rilievo, a doppia corsia per ogni senso di marcia, che collega Porto San Giorgio a Fermo e continua con una sola corsia verso i paesi dell'interno fino ad Amandola.\nA nord dall'estate 2011 si pu\u00f2 usufruire anche del casello autostradale di Porto Sant'Elpidio.\nIl Trasporto Pubblico di Linea (TPL) \u00e8 erogato dalla societ\u00e0 Trasfer che collega la stazione ferroviaria con il capoluogo di Provincia Fermo con una corsa ogni 20 minuti, ci sono poi i servizi lungo il litorale per collegare Lido di Fermo, Casabianca e Tre Archi e un servizio per la zona sud dove \u00e8 ubicato il porto turistico.\nPorto San Giorgio fu collegata a Fermo da una linea filoviaria tra il 1958 e il 1977.\nFerrovie.\n\u00c8 presente la stazione di Porto San Giorgio-Fermo, posta sulla ferrovia Adriatica; fino al 1956 era in funzione anche la Ferrovia Porto San Giorgio-Amandola, a scartamento ridotto.\nPista ciclabile.\nSulla linea di costa non esiste una vera pista ciclabile; esistono soltanto brevi tratti nelle vie interne, di diverse misure e caratteristiche e non delimitate da cordoli. Questo fa di Porto San Giorgio l'unico centro del Piceno non dotato di tratti ciclabili inquadrabili nella realizzanda Ciclovia Adriatica, che una volta completata andr\u00e0 a collegare tutte le localit\u00e0 della costa adriatica.\nAmministrazione.\nAltre informazioni amministrative.\nFa parte dell'azienda sanitaria unica regionale delle Marche, area vasta n. 4 (A.S.U.R. Marche - A.V. n. 4).\nSport.\nLe attivit\u00e0 sportive di maggior successo della cittadina sono da sempre il basket, la ginnastica, il tennis, la vela ed il calcio che hanno visto squadre locali e atleti ottenere notevoli successi a livello nazionale ed internazionale."}
{"id": "33899", "revid": "1544559", "url": "https://it.wikipedia.org/wiki?curid=33899", "title": "Pal\u00f9 (Italia)", "text": "Pal\u00f9 (\"Pal\u00f9\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nPal\u00f9 dista circa 22 chilometri da Verona. Il comune si situa verso sud-est nella provincia. Sui lati costieri \u00e8 delimitato da due fiumi, il Buss\u00e8 e il Mirandolo.\nStoria.\nIn corrispondenza della nascita di Verona comunale, si ha notizia per la prima volta della zona di Pal\u00f9. Il comune intorno al 1100 prese possesso di una vasta zona da bonificare, detta \"Palus Comunis Veronae\" o \"Palus Basseti\". I primi lavoro di bonifica durarono 5 anni, dal 1194, canalizzando le acque del Buss\u00e8 e del Fosso Storto fino all'Adige, e terminarono nel 1199. La zona fu bonificata e divenne fin da allora un'importante area coltivabile. Fu un'area importante per lo sviluppo demografico di Verona capoluogo: una zona produttiva con un legame diretto con la citt\u00e0, approvvigionandola con prodotti alimentari a basso prezzo.\nPer molti anni fu scarsamente abitata, l'equilibrio col territorio era calcolato su 400 persone, tanto che solo nel 1526 divenne parrocchia dipendendo da Zevio, citt\u00e0 che ormai non \u00e8 pi\u00f9 il suo centro di riferimento. Il territorio del comune ha mantenuto in parte la struttura del Palus originario, tanto che sono presenti tuttora tenute e aziende agricole estese ma poco pagate.\nMonumenti e luoghi d'interesse.\nArchitetture religiose.\nUna prima chiesa del XIII secolo, la seconda del 1691, con all'interno un affresco attribuito a Giovanni Caroto e una pala di Pasquale Ottino: \"Cristo Risorto\"\nCultura.\n\u00c8 particolare il legame di Pal\u00f9 con il capoluogo della provincia. Come altri comuni fortemente rurali il legame \u00e8 di tipo culturale, religioso ed economico. La potenza di una citt\u00e0 in epoca medievale, nasceva dalla possibilit\u00e0 di sviluppare la propria essenza urbana dedicata i commerci, all'essere centro militare e protoindustriale in cambio di una certezza nell'avere a disposizione produzioni alimentari. A Verona, alcuni centri della provincia hanno vissuto in sinergia diretta o indiretta attraverso abbazie con la citt\u00e0, una prova di questo legame \u00e8 spesso il culto rivolto a San Zeno che diventa il patrono del comune o la chiesa principale del paese.\nGli appuntamenti.\nIl marted\u00ec grasso\nLetto di Farina: tutte le notti tranne la domenica \nSagra di San Zenone (intorno al 21 maggio)\nEconomia.\nLa prevalenza delle attivit\u00e0 \u00e8 di tipo agricolo. Dal punto di vista produttivo \u00e8 integrata nel territorio zeviano. Pertanto la mela zeviana \u00e8 produzione tipica del comune, tanto da essere inserito nell'Itinerario della mela veronese.\nLa via principale del paese \u00e8 Via Roma, dove si possono trovare un ristorante/pizzeria, un panificio, un'edicola, una farmacia, due ambulatori, un minimarket e, nelle vicinanze, due bar.\nFa parte dell'area di produzione del Riso Nano Vialone Veronese che viene coltivato su terreni della pianura veronese irrigati con acqua di risorgiva."}
{"id": "33902", "revid": "1410376", "url": "https://it.wikipedia.org/wiki?curid=33902", "title": "Pastrengo", "text": "Pastrengo (\"Pastr\u00e9ngo\" in veneto) \u00e8 un comune italiano di abitanti della provincia di Verona in Veneto.\n\u00c8 stato insignito del titolo di citt\u00e0 con decreto del Presidente della Repubblica il 15 luglio 2011.\nGeografia fisica.\nPastrengo dista 19 chilometri da Verona. Rispetto al capoluogo \u00e8 in posizione nord-ovest.\nLambito a est dal fiume Adige, si estende sulle colline dell'entroterra del lago di Garda e il capoluogo sorge a un'altitudine di 192 m s.l.m.\n\u00c8 inoltre molto vicino alla Vallagarina e alla Valpolicella.\nConfina a nord con Cavaion Veronese, a nord-est con Sant'Ambrogio di Valpolicella, a est con Pescantina, a sud con Bussolengo, a ovest con Lazise e Bardolino.\nCon un'area di 9 km\u00b2 \u00e8 uno dei pi\u00f9 piccoli comuni della provincia.\nStoria.\nChe ci siano stati insediamenti preistorici nella zona di Pastrengo \u00e8 indicato dal ritrovamento di reperti archeologici risalenti al neolitico.\nLa zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nLibero comune durante il IX e il X secolo, furono assoggettati nel XII secolo dal Comune di Verona. Pastrengo continu\u00f2 a godere di diritti e privilegi feudali fino al 1797 (con la caduta della Serenissima) dato il suo status di propriet\u00e0 del monastero di San Zeno (dal 967). Fu teatro di scontri durante la prima guerra d'indipendenza del 1848, con ripetuti scontri fino al 1866, durante la seconda e la terza guerra d'indipendenza.\nIl 30 aprile 1848 fu teatro della celebre battaglia ricordata soprattutto per la famosa Carica, condotta da tre squadroni di Carabinieri Reali al comando del maggiore Alessandro Negri di Sanfront, cui era stata affidata la protezione del re Carlo Alberto. Questi, avanzando sul campo di battaglia unitamente ad una dozzina di Carabinieri costituenti la sua avanguardia nonch\u00e9 scorta personale, nei pressi di Monte Valena venne a trovarsi sotto l'improvvisa azione di fuoco degli austriaci. Da qui la carica che contribu\u00ec poi a risolvere felicemente le sorti dell'intera battaglia in quanto, i Reparti dell'esercito sabaudo che erano venuti a trovarsi in difficolt\u00e0 a causa del terreno paludoso e della resistenza nemica incontrata, furono galvanizzati dalla vista dell'improvvisa azione in cui \"\u00ab quasi trecento cavalieri - eccitati dal pericolo corso dal loro Re, imbaldanziti dalla vista della vicina Pastrengo e da quella del nemico in ripiegamento, scintillanti per i bottoni e i fregi metallici dell'uniforme di parata, per il luccichio delle sciabole sguainate e fiammeggianti al sole, si lanciarono al galoppo al grido formidabile di \"Savoia\" \u00bb.\"\nDal 1866, anno in cui il Veneto liberato venne annesso all'Italia, il borgo segu\u00ec le sorti del resto del territorio entrando cos\u00ec a far parte dello Stato italiano.\nMonumenti e luoghi d'interesse.\nArchitetture religiose.\nLa chiesa di Santa Croce, del XVIII secolo, contiene dipinti di Sante Prunati, datato 1667, e di vari esponenti della Scuola Veronese del Settecento: Francesco Lorenzi, L. Batta. Zangrossi, Pio Piatti datato 1786, Giuseppe Salvetti (1767).\nFortificazioni.\nA Pastrengo furono costruiti quattro forti tra il 1859 ed il 1861 su richiesta del generale Radetzky. Tutti i forti possedevano i servizi indispensabili ad un lungo impiego, e rimasero attivi fino al 1901.\nEconomia.\nSono presenti sul territorio raffinate aziende e produzioni vinicole (produzione di vino Bardolino e Bianco di Custoza), a denominazione di origine controllata e di fama mondiale.\nPresenti industrie di lavorazione dei marmi, cartiere e imprese edili.\nIn posizione turistica strategica, nel territorio del suo comune sono presenti tre parchi biologici (Parco Zoo del Garda, Autosafari, e Parco Natura Viva), numerosi ristoranti e alberghi.\nInfrastrutture e trasporti.\nAutostrade.\nIl territorio comunale di Pastrengo \u00e8 solcato dall'autostrada A22 del Brennero e si pu\u00f2 comodamente raggiungere uscendo al casello di Affi-Lago di Garda sud, distante 8\u00a0km.\nFerrovie.\nSulla poco distante ferrovia del Brennero vi \u00e8 la stazione di Domegliara.\nAeroporti.\nA 18\u00a0km a sud del comune si trova l'aeroporto Valerio Catullo, il principale della provincia.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Pastrengo 2006\" che milita nel girone A di Prima Categoria. \u00c8 nata nel 2006."}
{"id": "33904", "revid": "598631", "url": "https://it.wikipedia.org/wiki?curid=33904", "title": "Rotella", "text": "Rotella (\"R\u00ebt\u00e8lla\" in dialetto ascolano) \u00e8 un comune italiano di 838 abitanti della provincia di Ascoli Piceno nelle Marche.\nGeografia fisica.\nRotella sorge alle pendici del Monte Ascensione, nell'entroterra marchigiano, alla confluenza del torrente Oste nel fiume Tesino. I due corsi d'acqua scorrono molto pi\u00f9 in basso rispetto ai 395 m s.l.m. circa del centro abitato. Il torrente Oste, in particolare, ha nel tempo eroso profondamente tutto il versante est del terrazzamento che ospita l'abitato, provocando nei secoli passati frane che hanno sconvolto lo stesso assetto urbanistico originario.\nIl territorio comunale comprende la parte pi\u00f9 rilevante del Monte Ascensione, con la sua sommit\u00e0 a 1110 m s.l.m. e la frazione di Capradosso sugli 800 m. Le altre due frazioni principali sono Castel di Croce e Poggio Canoso, borgo medievale ormai pressoch\u00e9 disabitato. Frazioni minori sono Croce Nera, Osteria e San Francesco.\nStoria.\nLa storia di Rotella \u00e8 di difficile ricostruzione per lo smarrimento di gran parte dei documenti dell'archivio comunale. Si ha testimonianza di una presenza preromana grazie al ritrovamento dei resti di una grande residenza e di numerosi oggetti nelle campagne vicino all'attuale centro abitato, che proverebbero se non proprio l'esistenza di un paese, un'antropizzazione di questi siti gi\u00e0 molto avanzata, secoli prima dell'arrivo dei Romani.\nRotella pare proprio essere stata fondata dai Romani ma anche di questo non resta traccia se non nel nome che molto probabilmente \u00e8 da collegare alla forma tondeggiante dell'abitato che ricordava quella della \"rotula\", lo scudo rotondo dei soldati romani. Pare avere pochi riscontri un'ipotesi tramandata dalla tradizione orale che vorrebbe il nome Rotella attribuito in onore del console Rutilio col quale ci sarebbe stato un qualche tipo di collegamento (in particolare, Rutilio avrebbe contribuito alla rifondazione del paese dopo un tremendo terremoto).\nIl primo documento storico che prova l'esistenza di Rotella \u00e8 del 967, anno nel quale la \"Corte di Rotella\" \u00e8 elencata tra i possedimenti del Presidato di Farfa. E fino al XIV secolo Rotella e il suo monastero di San Lorenzo vissero sotto la protezione e giurisdizione dell'autorit\u00e0 farfense che poi fu costretta progressivamente a cedere alla Santa Sede tutti i suoi possedimenti in terra marchigiana.\nNel 1318 il paese si assoggett\u00f2 spontaneamente ad Ascoli e con alterne vicende durante le lotte tra questa citt\u00e0 e quella di Fermo, Rotella fu sempre comunque ai margini degli scontri pi\u00f9 aspri che, tra l'altro, portarono sotto la giurisdizione ascolana anche il castello di Rovetino, gi\u00e0 posseduto dai Varano. Nel 1586 Rotella viene aggregata da Sisto V al Presidato di Montalto. La storia seguente segue le sorti dello Stato Pontificio nelle Marche. Si segnalano un'aspra resistenza all'invasione napoleonica che port\u00f2 alla ricostituzione delle mura paesane tutt'attorno a quello che restava dell'antico paese. Infatti, il 16 marzo 1775, Rotella aveva subito un evento che ne ha trasformato per sempre la propria struttura e forma. A seguito di abbondanti piogge, parte dell'abitato orientale fran\u00f2 per l'erosione operata dal torrente Oste. Scomparvero in una notte la chiesa di Santa Maria e l'antico monastero, una parte della piazza e del palazzo pretoriale e tutte le altre abitazioni ed orti che la racchiudevano. Rimase in piedi il solo campanile, che oggi \u00e8 uno dei simboli del paese, fungendo ormai da pi\u00f9 di due secoli da torre civica.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come l'arte del merletto rinomata in tutta Italia.\nSport.\nCalcio a 11.\nLa squadra del paese \u00e8 la Rotellese, che milita inTerza Categoria."}
{"id": "33905", "revid": "88740", "url": "https://it.wikipedia.org/wiki?curid=33905", "title": "Pescantina", "text": "Pescantina (\"Pescant\u00ecna\" in veneto) \u00e8 un comune italiano di abitanti della provincia di Verona in Veneto. Situata in Valpolicella a circa 12 chilometri da Verona, il suo territorio si pu\u00f2 definire di pianura pedemontana, con un'altezza media di 80 . Il comune confina a nord con San Pietro in Cariano, ad est con Verona, ad ovest con Pastrengo, a nord ovest con Sant'Ambrogio di Valpolicella, a sud con Bussolengo con il fiume Adige a segnare il confine. Pescantina si compone delle frazioni di Arc\u00e9, Balconi, Ospedaletto, Santa Lucia, Settimo.\nLe origini del paese si perdono in tempi remoti. La costruzione della Via Claudia Augusta ha portato questa terra verso la definitiva romanizzazione. Secondo gli storici Procopio di Cesarea e Claudiano qui si sarebbe svolta anche la battaglia tra le milizie di Stilicone, generale di Onorio, e i Visigoti di Alarico. Nel Medioevo i villaggi di Arc\u00e9, S. Lucia (Pulio), Settimo e Pescantina risultano inseriti nella \"vallis provinianensis\", una delle due zone in cui era diviso il territorio della Valpolicella. \u00c8 quasi certo che solo ad Arc\u00e9 fosse sorto un castello. Col passaggio sotto il dominio veneziano, Pescantina entr\u00f2 a far parte del Vicariato della Valpolicella, sorretto da un proprio statuto e con sede a San Pietro in Cariano. Sotto il dominio veneziano, caratterizzato da una duratura \"tranquillit\u00e0 sociale\", si svilupparono in notevole misura le attivit\u00e0 legate al commercio sul fiume Adige. Per un paio di secoli e pi\u00f9 Pescantina fu uno dei perni della navigazione atesina e godette di particolare benessere. Durante le Pasque Veronesi, nel 1797, gli abitanti di Pescantina bloccarono l'avanzata delle truppe francesi, rifiutandosi di cedere le barche per attraversare il fiume Adige. I conflitti mondiali del XX secolo chiesero il sacrificio di numerosi giovani del paese. Il loro nome \u00e8 inciso sui monumenti ai Caduti in Piazza San Rocco e a Settimo. Terminata la seconda guerra mondiale, il paese fu l'approdo di quanti, dopo l'internamento nei campi nazisti, riuscirono a ritornare in Patria. Dagli anni 1980 in poi si \u00e8 assistito a una rapida crescita della popolazione e, in campo economico, del settore terziario. Anche il settore primario riveste un'importanza notevole per il paese, in particolar modo per quanto riguarda la coltivazione della vite e delle pesche.\nGeografia fisica.\nTerritorio.\nPescantina sorge sulle rive del fiume Adige. Dista 12 chilometri dal centro storico di Verona e circa 6 chilometri dal confine con il comune di Verona. Rispetto al capoluogo \u00e8 in posizione nord-ovest, verso il lago di Garda. Fa parte inoltre della Valpolicella, il cui confine meridionale \u00e8 il fiume Adige, all'interno del territorio comunale.\nIl territorio comunale si estende, in direzione nord-sud, dalle localit\u00e0 di Nassar e Santa Lucia per circa 9\u00a0km e, da est ad ovest, dall'Adige alla frazione di Ospedaletto per 3\u00a0km. In totale Pescantina occupa una superficie di 1.963,82 ettari.\nDa un punto di vista morfologico, Pescantina sorge su di un sottile strato di suolo formato da materiale terroso costituito da detriti per la maggior parte silicei argillosi. Tale strato pu\u00f2 apparire talvolta compatto e talvolta sabbioso. Esso poggia su di un'ulteriore stratificazione composta da ghiaia e ciottoli provenienti da detriti portati dal flusso delle acque dell'Adige. Ancora pi\u00f9 in profondit\u00e0 si possono trovare formazione di epoca mesozoica caratterizzate da tufo e basalti compatti.\nIl grado di sismicit\u00e0 della zona \u00e8 considerato basso.\nClima.\nIl clima di Pescantina ha carattere dominante continentale, l'influsso pi\u00f9 mite del lago di Garda influenza in maniera pressoch\u00e9 trascurabile il suo clima. Rispetto al capoluogo di provincia, Verona, da cui dista circa 12\u00a0km in linea d'aria, Pescantina risente molto marginalmente dell'isola di calore tipica dei grandi centri abitati. I monti Lessini, a nord, non proteggono sempre il paese dai freddi venti infatti la zona di Pescantina \u00e8 pi\u00f9 soggetta al vento di favonio rispetto alla citt\u00e0 questo determina la minor frequenza della nebbia.\nLe temperature sono mediamente inferiori di alcuni gradi rispetto a quelle registrate nel centro di Verona. Questa divergenza diviene pi\u00f9 evidente soprattutto nei valori minimi notturni, questi risultano essere pressoch\u00e9 costantemente inferiori a quelli registrati nel centro e nell'immediata periferia cittadina. Nonostante queste piccole divergenze il clima \u00e8 il tipico padano, ovvero caldo ed afoso durante la stagione estiva, rigido e freddo durante la stagione invernale. Tuttavia raramente la temperatura scende sotto lo zero e sale sopra i trenta gradi. La nebbia \u00e8 meno presente rispetto al centro cittadino ed in molti casi basta uscire dal paese in direzione sud-est-ovest di poche centinaia di metri per imbattersi nei primi banchi di nebbia.\nPescantina, come gran parte della Valpolicella presenta una nevosit\u00e0 superiore rispetto alla citt\u00e0 e a molti altri luoghi della pianura veronese, esempio il 03/03/2005 a Pescantina si misurarono 15\u00a0cm di neve mentre in citt\u00e0 solamente 5\u00a0cm., il 07/12/2012 a Pescantina 5/6\u00a0cm. in citt\u00e0 solamente 1/2\u00a0cm.. I motivi di questa divergenza al momento non sono ancora noti e attualmente sono oggetto di studio e ricerca ma in talune situazioni la parte nord-ovest della provincia \u00e8 meno soggetta al favonio lessinico rispetto alla fascia pedemontana centro-orientale. Dal punto di vista legislativo, il comune di Pescantina ricade nella \"Fascia climatica E\" con 2.468 gradi giorno, dunque il limite massimo consentito per l'accensione dei riscaldamenti \u00e8 di 14 ore giornaliere dal 15 ottobre al 15 aprile.\nDi seguito i dati della stazione meteorologica di Verona Boscomantico, posizionata a pochi chilometri a sud-est rispetto al capoluogo.\nStoria.\nPreistoria ed epoca romana.\nLe origini del paese si perdono in tempi remoti. A differenza di altre localit\u00e0 della Valpolicella, a Pescantina sono stati rinvenuti pochi reperti risalenti all'epoca preistorica e dunque \u00e8 arduo affermare con certezza che la zona fosse abitata stabilmente prima dell'arrivo dei romani. Dagli antichi scrittori classici ci sono pervenute alcune le notizie sui primi abitanti di Pescantina, Livio racconta di una popolazione che chiama \"Lebui\" o \"Libui\", Plinio parla di \"Euganei\" e \"Retici\", mentre per Strabone la zona fu abitata da Galli Senoni e Cenomani che vennero poi respinti dai Veneti. Tuttavia, quello che appare abbastanza certo \u00e8 che questi territori facessero parte di quel \"pagus arusnate\" ricordato in pi\u00f9 di un'iscrizione e che riuniva gli agglomerati siti tra l'Adige e i Lessini occidentali. \u00c8 facile che queste popolazioni si fossero stanziate in zona poich\u00e9 qui potevano trovare sostentamento grazie alla pesca e collegamenti tramite la navigazione fluviale.\nAlcuni umanisti veronesi del XIX secolo hanno proposto Pescantina come scenario di una battaglia delle guerre cimbriche in cui Gaio Mario colse un'importante vittoria, pur non portando forti prove a sostegno di ci\u00f2. La costruzione della Via Claudia Augusta, tra il 15 a.C. e il 47 d.C., ha portato questa terra verso la definitiva romanizzazione. Sia in epoca romana, che successivamente, tutta la bassa Valpolicella rivest\u00ec grande importanza strategica. Pi\u00f9 eserciti, muovendo verso Verona, passarono l'Adige sfruttando probabilmente i guadi esistenti in questo tratto di fiume e traghetti occasionali o permanenti (\u00e8 probabile che quello esistente presso la piazza del paese, data la felice collocazione, fosse di origini molto antiche). Secondo gli storici Procopio di Cesarea e Claudiano qui si sarebbe svolta anche la battaglia tra le milizie di Stilicone, generale di Onorio, e i Visigoti di Alarico.\nNumerose sono le testimonianze dell'epoca romana e riguardano pi\u00f9 localit\u00e0 dell'attuale territorio comunale, quelle di epoca romana. Da questo lembo della Valpolicella provengono per esempio il cippo funebre di Lucio Tenazio Varo, ora custodito nel Museo Maffeiano di Verona, quello di Marco Tenazio Labeone, ora al Museo Archeologico, il frammento miliare noto come \"miliare di Arbizzano\", epigrafi latine e altri reperti. In loco rimangono il coperchio di un sarcofago con scene di caccia, astragali e fogliette (all'interno del campanile di San Lorenzo in una nicchia a livello del pavimento), un'ara con putti alati, strumenti sacrificali e motivi floreali.\nMedioevo.\nNel Medioevo i villaggi di Arc\u00e9, S. Lucia (Pulio), Settimo e Pescantina risultano inseriti nella \"vallis provinianensis\", una delle due zone in cui era diviso il territorio della Valpolicella. \u00c8 quasi certo che solo ad Arc\u00e9 fosse sorto un castello. Le vicende medioevali furono caratterizzate dal susseguirsi di influenze diverse, prima dai Carolingi e poi dagli imperatori tedeschi. Con Federico della Scala, nel 1311, la Valpolicella fino all'Adige divenne contea e form\u00f2 un'unit\u00e0 amministrativa e giudiziaria indipendente che in seguito diventer\u00e0 il Vicariato della Valpolicella. Nel 1404 e 1405 il territorio di Pescantina fu messo a ferro e fuoco dalla guerra tra Carraresi e Veneziani, nel corso della quale fu anche costruita, e successivamente abbattuta, una bastia (tra Arc\u00e9 e Pescantina). Un secolo pi\u00f9 tardi altri eventi bellici, che ebbero per protagonisti gli eserciti austriaci, spagnoli e francesi, apportarono nuove distruzioni.\nStoria moderna.\nCol passaggio sotto il dominio veneziano, sancito dalla dedizione di Verona a Venezia del 24 giugno 1405, Pescantina entr\u00f2 a far parte del Vicariato della Valpolicella, sorretto da un proprio statuto e con sede a San Pietro in Cariano. La Serenissima riconferm\u00f2 alla popolazione locale tutti i diritti e privilegi che le erano stati concessi durante il periodo scaligero, garantendole cos\u00ec una propria autonomia amministrativa e l'esenzione da alcuni gravami fiscali.\nSotto il dominio veneziano, caratterizzato da una duratura \"tranquillit\u00e0 sociale\", si svilupparono in notevole misura le attivit\u00e0 legate al commercio sul fiume Adige, che diedero al paese ricchezza e notoriet\u00e0. Per un paio di secoli e pi\u00f9 Pescantina fu uno dei perni della navigazione atesina e godette di particolare benessere. In questo arco di tempo tuttavia il paese non risult\u00f2 estraneo al verificarsi di grandi calamit\u00e0: le spaventose pestilenze del 1576 e del 1630 decimarono pi\u00f9 di met\u00e0 dei suoi abitanti.\nStoria contemporanea.\nNel 1796 l'esercito francese, con a capo Napoleone Bonaparte, conquist\u00f2 Verona ponendo di conseguenza anche Pescantina sotto il proprio dominio. In seguito al trattato di Campoformio, che decretava la scomparsa della repubblica di Venezia, venne soppresso il Vicariato della Valpolicella, che tuttavia venne ristabilito per un breve periodo in seguito alla cessione del Veneto all'Austria, per poi scomparire definitivamente in seguito alla pace di Presburgo del 1805, quando tutto il Veneto torn\u00f2 sotto il dominio napoleonico. L'arrivo delle armate napoleoniche, alla fine del Settecento, port\u00f2 ancora devastazione e ruberie e inaugur\u00f2 un ventennio fitto di episodi bellici, nel quale si accentuarono i segni di declino dei traffici sul fiume. Durante le Pasque Veronesi, nel 1797, gli abitanti di Pescantina bloccarono l'avanzata delle truppe francesi, rifiutandosi di cedere le barche per attraversare il fiume Adige. A seguito di questo rifiuto, le truppe francesi si vendicarono bruciando case ed uccidendo 19 persone. Con la Restaurazione e il Congresso di Vienna del 1814-15, Pescantina pass\u00f2 stabilmente sotto il controllo dell'impero austro-ungarico.\nDurante la dominazione austriaca, sofferta ma non particolarmente dura, Pescantina non fu toccata dalle guerre (i fatti del '48 coinvolsero marginalmente la zona di S. Lucia), ma sub\u00ec il collasso dovuto al crollo del commercio via acqua, soppiantato dal ben pi\u00f9 economico trasporto su rotaie (\u00e8 datata 1859 l'inaugurazione della strada ferrata tra Verona e Trento). Nel 1866, con l'unit\u00e0, Verona e il Veneto tornarono all'Italia e si apr\u00ec un nuovo capitolo della storia del paese.\nI conflitti mondiali di questo secolo chiesero il sacrificio di numerosi giovani del paese. Il loro nome \u00e8 inciso sui monumenti ai Caduti in Piazza S. Rocco e a Settimo. Nel primo monumento, ad opera dello scultore concittadino Giovanni Giacopini (1895-1948), vi sono ricordati 62 caduti della prima guerra mondiale, a cui si aggiungono i nomi di sei militari che non fecero ritorno dalla guerra della libia e dell'Abissinia e 17 caduti e 24 dispersi della secondo conflitto mondiale. Settimo ha invece pagato 24 morti nei due conflitti.\nTra i due conflitti mondiali, la popolazione di Pescantina non ader\u00ec mai in maniera massiccia e spontanea al fascismo. Gli abitanti dovettero pagare un grave tributo in occasione del secondo conflitto mondiale. La vicinanza con Verona, divenuta di importanza strategica e politica per i nazisti dopo il Proclama Badoglio dell'8 settembre 1943, e con la ferrovia del Brennero, fondamentale via di comunicazione con la Germania, fecero s\u00ec che il paese venne bombardato giornalmente dell'aviazione angloamericana.\nL'occupazione tedesca port\u00f2 anche al reclutamento forzato degli uomini, chiamati al servizio militare o al lavoro obbligatorio nelle officine. Si ricorda che durante la notte del 24 ottobre del 1944, una dozzina di militi irruppero in una casa di un giovane che non aveva voluto arruolarsi nell'esercito della Repubblica di Sal\u00f2. Riuscendo egli a fuggire, i militi uccisero la madre e la sorella a colpi di mitragliatore. Due degli esecutori della rappresaglia vennero rintracciati dopo la Liberazione e, in seguito ad un processo sommario, fucilati nel campo sportivo. La strage di Corrubbio del 25 aprile 1945 rec\u00f2 molti danni anche a Pescantina.\nPescantina fu l'approdo di quanti, dopo l'internamento nei campi nazisti, riuscirono a ritornare in Patria, come testimonia anche Primo Levi nel libro \"La tregua\". Il monumento dedicato agli ex internati, che sorge presso la stazione ferroviaria di Balconi, \u00e8 un monito contro ogni barbarie e una speranza di pace.\nMonumenti e luoghi d'interesse.\nArchitetture religiose.\nNel territorio del comune di Pescantina si possono trovare numerosi edifici religiosi, anche di notevole interesse storico e architettonico. I pi\u00f9 antichi risalgono all'epoca medievale, e rappresentano pregevoli esempi di architettura romanica veronese. Inoltre, si contano anche numerosi oratori sei-settecenteschi annessi alle ville signorili dell'epoca.\nTra i principali edifici di culto di Pescantina si possono citare:\nVille.\nIl territorio di Pescantina vanta una cospicua presenza di ville venete di ragguardevole pregio storico-artistico. L'edificazione di queste dimore risale all'epoca della dominazione veneziana e nasce dall'esigenza dei ricchi proprietari terrieri veronesi di trasferirsi saltuariamente in campagna per seguire la produzione agricola, oppure per sola villeggiatura.\nSociet\u00e0.\nEtnie e minoranze straniere.\nAl 2016 a Pescantina c'erano 690 stranieri, di cui 460 provengono dall'Europa, 174 dall'Africa, 32 dall'America e 24 dall'Asia.\nCultura.\nIstruzione e biblioteche.\nL'istruzione a Pescantina \u00e8 garantita dalla presenza da un istituto che comprende la scuola statale dell'Infanzia (situata nella frazione di Balconi), la scuola primaria (a Settimo e a Balconi) e la scuola secondaria di primo grado (nel capoluogo).\nNel capoluogo, inoltre, \u00e8 istituita la biblioteca comunale, facente parte del sistema bibliotecario della provincia di Verona.\nMusei.\nPresso la chiesa parrocchiale \u00e8 ospitato il museo etnografico: \"Lavori e tradizioni lungo il fiume Adige\". Il Museo documenta attivit\u00e0 e usanze della popolazione locale e, pi\u00f9 in generale, delle Comunit\u00e0 legate all'ambiente fluviale atesino. Esso raccoglie e presenta le testimonianze di un mondo diversificato e operoso, profondamente legato al fiume, scomparso ormai con il mutare dei bisogni e delle tecniche lavorative. Il Museo, che propone oggetti e documenti originali, fotografie, modelli in scala, \u00e8 allestito nella chiesa romanica di S. Lorenzo, un pregevole edificio da molto tempo caduto nell'oblio e oggi finalmente riscoperto.\nEventi.\nCome \u00e8 tradizione in tutta la provincia di Verona, anche Pescantina ospita diverse sagre, feste popolari della durata di alcuni giorni, caratterizzate da musica dal vivo e chioschi enogastronomici. Menzione particolare per la \"Sagra di San Lorenzo\" che si svolge dal 3 agosto fino al 10 agosto di ogni anno, con un grandioso spettacolo pirotecnico sul fiume Adige e relativo palio delle contrade.\nGeografia antropica.\nFrazioni.\nIl comune di Pescantina, oltre che dal capoluogo, \u00e8 composto da cinque frazioni: Arc\u00e9, Balconi, Ospedaletto, Santa Lucia e Settimo. Arc\u00e9 si trova subito ad ovest del capoluogo, confina a sud con il fiume Adige ed Arc\u00e8 collegato al vicino comune di Bussolengo tramite un ponte. La piccola frazione vanta la presenza della romanica Chiesa di San Michele. Balconi si trova invece a nord del capoluogo ed \u00e8 attraversata dalla statale del Brennero come la frazione di Ospedaletto posizionata pi\u00f9 ad ovest. In quest'ultima frazione si pu\u00f2 trovare la seicentesca Villa Quaranta, De Vecchi. Santa Lucia \u00e8 la frazione pi\u00f9 ad ovest; qui si trova la Chiesa di Santa Lucia di Pol del XII secolo. Infine, Settimo \u00e8 situata a nord/est rispetto al capoluogo ed \u00e8 caratterizzata da una vasta zona industriale. Nella parte pi\u00f9 antica della frazione vi sono, tra le altre, Villa Sparvieri e Villa Bertoldi. Settimo divenne frazione di Pescantina a seguito dello smembramento del comune di Negarine, avvenuti nel 1929.\nEconomia.\nnel passato, l'economia di Pescantina era basata sul commercio lungo il fiume Adige e sull'agricoltura; non mancavano, tuttavia, botteghe artigiane e piccoli opifici. Si contavano due fabbriche di imbarcazioni e numerosi mulini che traevano la forza motrice dalla corrente del fiume.\nOggi molte di queste attivit\u00e0 sono andate scomparendo, tranne il settore agricolo che riveste ancora una notevole importanza. Dai dati riportati dal 4\u00ba censimento generale dell'agricoltura si desume che sono operanti 202 aziende (a giugno 2017 in calo di 11 unit\u00e0 rispetto a due anni prima) che operano su una superficie coltivata di 1273 ettari. La ripartizione delle diverse colture pu\u00f2 essere cos\u00ec indicata in quanto viene influenzata dalla diversa struttura dell'ordinamento fondiario: dalla superficie totale il 55% \u00e8 coltivata a seminativo in consociazione con piante fruttifere e viti, mentre il 45% a pescheto. Il settore secondario, che comprende tutta l'industria manifatturiera, la costruzione e l'installazione di impianti, l'industria metalmeccanica ecc. conta (sempre a giugno 2017) 207 imprese.\nIl settore terziario, rappresentato per la maggior parte dai servizi, conta 383 aziende con un trend in crescita rispetto agli anni precedenti. I pescantinesi dispongono di 5 sportelli bancari ubicati sul territorio comunale. Mediamente, a Pescantina, ogni anno vengono costituite 6 nuove imprese e altrettante vengono sciolte.\nPer quanto riguarda il settore turistico, nel 2016 a Pescantina si sono registrate oltre 44.000 presenze in crescita rispetto alle oltre 37.000 dell'anno precedente.\nLa zona di Pescantina e dintorni \u00e8 zona di produzione del vino Valpolicella DOC, dell'Amarone della Valpolicella e del Recioto DOC\nInfrastrutture e trasporti.\nUn tempo, grazie alla sua posizione sulle rive dell'Adige, le attivit\u00e0 relative al commercio fluviale erano i settori pi\u00f9 importanti per Pescantina. Se oggi i trasporti sull'Adige sono terminati, rimangono ancora delle vie di comunicazione importanti che transitano sul territorio comunale. A nord passa la linea ferroviaria Verona - Trento, aperta il 23 marzo 1959. A Balconi vi \u00e8 una fermata ferroviaria, nota come stazione di Pescantina, oggi non pi\u00f9 in uso.\nParallelamente alla ferrovia, sempre sul territorio comunale, transita una porzione della strada statale 12 dell'Abetone e del Brennero. A Pescantina il fiume Adige \u00e8 attraversato da 4 ponti, uno a Settimo, uno ad Arc\u00e8, uno nel capoluogo e uno su cui transita la tangenziale est che collega la Valpolicella al casello di Verona nord della autostrada A22 e alla tangenziale sud. La tangenziale ha due svincoli a Pescantina: uno ad Arc\u00e9, l'altro a Balconi.\nSport.\nLa squadra calcistica locale di Pescantina ha disputato alcuni campionati di Interregionale (l'attuale Serie D) negli anni ottanta: i rossobl\u00f9 vinsero il campionato di Promozione Veneto nel 1982, la prima stagione nel massimo campionato dei dilettanti fin\u00ec al 7\u00ba posto, giocando contro squadre quali come il Carpi, il Sassuolo e il Chievo. Nel 1984 sfiorarono la promozione tra i professionisti arrivando terzi nel Campionato Interregionale 1983-1984, a 6 punti di distanza dal Sassuolo promosso in C2, e a un punto in pi\u00f9 rispetto al Carpi e sopra ai clivensi, l'anno dopo arrivarono 5\u00b0 a 33 punti, nel 1986 7\u00b0 e con gli stessi punti dell'anno prima, in un campionato dove il Chievo viene promosso in C2, la stagione 1986-1987 \u00e8 l'ultima stagione in Interregionale per i rossobl\u00f9 che non agganciarono a 26 punti il Cittadella scendendo cos\u00ec in Promozione: da quel momento la squadra torn\u00f2 nell'anonimato disputando i campionati provinciali di Prima e poi di Seconda Categoria, nonostante potesse annoverare tra le sue file anche giocatori ex professionisti. Pertanto nel 2013 il Pescantina S.L. per uscire dall'anonimato fece la fusione con l'A.C. Settimo, societ\u00e0 della omonima frazione che aveva un importante settore giovanile, dando perci\u00f2 vita alla nuova societ\u00e0 Pescantina-Settimo.\nNella stagione 2017-2018 il Pescantina-Settimo ha vinto il campionato con quattro giornate di anticipo ed \u00e8 stato promosso in prima categoria. Il settore giovanile del Pescantina-Settimo nel 2018 ha ottenuto il riconoscimento di scuola calcio Elite dalla Figc. Nella stagione 2018-2019 \u00e8 stata costituita una nuova societ\u00e0 calcistica, l'Academy Pescantina, sempre affiliata al Pescantina-Settimo che gioca nel campionato di terza categoria il cui organico \u00e8 composto da giovani del paese con l'obiettivo di farli crescere in prospettiva prima squadra. Nella stagione 2020-2021 \u00e8 stata ripescata nel campionato di Eccellenza in quanto prima in classifica al momento della sospensione dei campionati causa emergenza Covid19. Nella stagione 2020-2021 il campionato dopo le prime 6 gare \u00e8 stato sospeso pertanto tutte le societ\u00e0 hanno mantenuto la categoria per decisione della FIGC. \nA Pescantina esiste un'altra squadra locale che gioca stabilmente in Seconda Categoria, il \"Team San Lorenzo Pescantina\" con cui ha disputato il derby paesano con la squadra del Pescantina, nel campionato 2017-2018 ha fatto una veloce apparizione nel campionato di prima categoria ma al termine della stagione \u00e8 retrocessa."}
{"id": "33907", "revid": "74801", "url": "https://it.wikipedia.org/wiki?curid=33907", "title": "Santa Vittoria in Matenano", "text": "Santa Vittoria in Matenano \u00e8 un comune italiano di abitanti della provincia di Fermo nelle Marche.\nIl comune fa parte del circondario amministrativo montano di Amandola della provincia di Fermo, comprendente oltre al capoluogo circondariale, anche i comuni preappenninici di Montefalcone Appennino, Montefortino, Montelparo, Smerillo.\nStoria.\nSanta Vittoria fu fondata intorno all'898 dai monaci dall'Abbazia di Farfa. Questa abbazia, protetta dell'Imperatore Carlo Magno, nel periodo di suo massimo splendore controllava gran parte dell'Italia Centrale, ma, a seguito della decadenza dell'Impero Carolingio, venne assediata dai Saraceni. Dopo sette anni di assedio, l'abbazia venne alla fine abbandonata dai monaci che, divisi in tre gruppi e sotto la guida dell'abate Pietro I, si diressero una parte verso il monastero di S. Ippolito e S. Giovanni in Silva presso Santa Vittoria in Matenano, una seconda parte verso Rieti, dove vennero trucidati dai Saraceni, ed infine verso Roma, da dove l'abate Ratfredo ricondusse i monaci a Farfa al termine del saccheggio, culminato con l'incendio dell'abbazia.\nPer migliorare la sicurezza di Santa Vittoria, l'abate Pietro I fece costruire un torrione fortificato ed una chiesa sul vicino Monte Matenano; il 20 giugno 934 il suo successore, l'abate Ratfredo vi fece trasportare il corpo di Santa Vittoria, martire cristiana del III secolo appartenente ad una nobile famiglia romana.\nNella seconda met\u00e0 del XIII secolo Santa Vittoria divenne sede del Presidiato Farfense, con giurisdizione su gran parte delle attuali province di Macerata, Fermo e Ascoli Piceno. Tra il 1235 ed il 1238 fu costruita la torre dell'abate Odorisio e nei suoi pressi fu costruito anche il Palazzo Comunale (oggi sede del Teatro del Leone), nel 1771 il monastero farfense venne definitivamente demolito per i danni provocati dalle intemperie e dai terremoti.\nNel 1406 Santa Vittoria ebbe un suo statuto, documento attualmente custodito nell'archivio comunale. Santa Vittoria fu un centro artistico e letterario e dalla sua abbazia proviene il Ritmo di Sant'Alessio, uno dei pi\u00f9 antichi documenti in volgare esistenti, attualmente conservato nella biblioteca di Ascoli Piceno.\nMonumenti e luoghi d'interesse.\nIl centro storico del paese conserva l'antico tracciato medioevale e le caratteristiche costruzioni in mattoni. Nel corso principale (l'antica via Perticaria), alla quale si accede attraversando l'arco sotto la Torre Civica dell'Abate Odorisio del 1234, si possono ancora ammirare alcuni degli antichi palazzi gentilizi del 1500 come il Palazzo Melis, Palazzo Conti della Torre, Palazzo Sepe-Monti e la chiesa di Sant'Agostino. Tra gli altri monumenti degni di nota, vi \u00e8 il Monastero delle Benedettine che ha origini antichissime, con la annessa chiesa di Santa Caterina.\nDell'antico monastero farfense, sulla vetta del Monte Matenano si conserva il complesso della Chiesa della Resurrezione (\"Cappellone\") con all'interno una cappellina detta \"Cappellina degli Innocenti\" (costruzione gotica del 1368), affrescata probabilmente dal noto pittore Giacomo da Campli e dal suo allievo monaco-pittore fra Marino Angeli da Santa Vittoria nella seconda met\u00e0 del secolo XIV. Subito sotto vi \u00e8 la chiesa Collegiata-Santuario di Santa Vittoria, realizzata tra il 1741 ed il 1793, che ospita nella cripta l'arca marmorea contenente i resti della Santa Patrona.\nAmministrazione.\nGemellaggi.\nSanta Vittoria in Matenano \u00e8 gemellata con:\nSport.\nCalcio a 11.\nLa squadra di calcio a 11 locale, la Nuova Matenana arrivata a giocare nel campionato di Seconda Categoria oggi non \u00e8 pi\u00f9 iscritta ai tornei FIGC."}
{"id": "33909", "revid": "123176176", "url": "https://it.wikipedia.org/wiki?curid=33909", "title": "Servigliano", "text": "Servigliano (\"Sarvej\u00e0\" o \"Servej\u00e0\" in dialetto fermano, o pi\u00f9 modernamente \"Servij\u00e0\"; dal 1771 al 1863 Castel Clementino) \u00e8 un comune italiano di abitanti della provincia di Fermo nelle Marche.\nStoria.\nIl nome (che richiama un \"Servilius\" o la gens \"Servilia\") deriva da una villa romana che si trovava a 4 chilometri di distanza in posizione pi\u00f9 elevata rispetto all'attuale locazione. Nel 1771 il paese fran\u00f2 e fu ricostruito da papa Clemente XIV prendendo in suo onore il nome di \"Castel Clementino\". La costruzione prosegu\u00ec sotto Pio VI. Nel 1863, con l'Unit\u00e0 d'Italia, il paese riprese l'antico nome.\nNel 1915 a Servigliano fu costruito un grande campo di prigionia che dalla prima guerra mondiale fino al 1955 condizioner\u00e0 pesantemente le vicende storiche del paese che vide dapprima la presenza di prigionieri austriaci, quindi di ebrei, greci, maltesi, inglesi e statunitensi e, infine, di profughi italiani dall'Istria, Libia ed Etiopia.\nAmministrazione.\nGemellaggi.\nIl Comune di Servigliano \u00e8 gemellato con:\nAltre informazioni amministrative.\nFa parte dell'Area vasta n. 4 di Fermo, dell'Azienda sanitaria unica regionale delle Marche (A.S.U.R. Marche).\nSport.\nCalcio.\nLa locale squadra di calcio \u00e8 la San Marco, fondata nel 1945, militante in Eccellenza.\nLa San Marco Servigliano gestisce anche una squadra di calcio a 5 che gioca i campionati amatoriali UISP.\nTennis Tavolo.\nNel 2012 \u00e8 stata fondata la A.S.D. Virtus Servigliano, societ\u00e0 di tennis tavolo. Colori sociali: giallo-rosso. Cinque i campionati vinti in pochissimi anni: D2 (2014), D1 (2015), C2 (2018), C1 (2019), B2 (2020). Dopo aver sfiorato la promozione in serie A2 (secondo posto nel 2020-2021), la Virtus nel 2021-2022 \u00e8 iscritta alla serie B1. La formazione titolare \u00e8 composta dal cinese Li Weimin, dal giovane Matteo Cerza e dall'esperto Antonio Gigliotti, gi\u00e0 tecnico delle Nazionali giovanili. La societ\u00e0 \u00e8 presieduta fin dalla nascita da Fabio Paci, che nelle stagioni iniziali gioc\u00f2 anche in prima squadra.\nImpianti sportivi.\nOltre allo stadio comunale (il Settimi) a Servigliano \u00e8 presente anche un centro sportivo che s\u00ec trova nel Parco della Pace, ex campo di concentramento."}
{"id": "33911", "revid": "322321", "url": "https://it.wikipedia.org/wiki?curid=33911", "title": "Sinalunga", "text": "Sinalunga \u00e8 un comune italiano di abitanti della provincia di Siena in Toscana. Sinalunga sorge sulle colline che separano la Val di Chiana dalla Valle dell'Ombrone.\nSinalunga \u00e8 divisa in 2 parti, \"Sinalunga Alta\" in alto e \"Pieve di Sinalunga\" in basso.\nGeografia fisica.\nIl territorio del comune \u00e8 compreso tra i 243 e i 540 metri sul livello del mare, con un'escursione altimetrica complessiva pari a 297 metri.\nOrigini del nome.\nSinalunga, documentato fino al 1864 quando, con Regio Decreto, venne modificato il precedente nome di \"Asinalonga\", sulla cui origine sono state fatte varie ipotesi. La pi\u00f9 attendibile pare quella che fa riferimento alla morfologia della zona, peraltro citata anche da Emanuele Repetti nel Dizionario Geografico Fisico e Storico della Toscana, poich\u00e9, spesso, le caratteristiche di un luogo portano alla spiegazione del toponimo stesso (vedi ad esempio Vallelunga, Collelungo, Montealto, Collalto...ecc.).\nIl toponimo \"Sina\" \u00e8 di indubbia origine etrusca, infatti come riporta nel dizionario Etrusco - Latino il Pittau, noto etruscologo sassaritano, i termini \"sina\",\"zina\", \"saina\", sono sinonimi e stanno a indicare un rilievo e per traslazione un'insenatura; tradotti in latino col \"sinus\". Pensiamo a quante localit\u00e0 o parole abbiano ripreso questo significato: \nTroviamo traccia anche nel dialetto campano, in quanto gli etruschi avevano colonizzato la costa a nord di Napoli con il termine volgare \"Zinna\" o \"Zinne\" che indicano il seno. \u00c8 probabile che il toponimo \"Sina\", trasformato anche in antroponimo \"Senius\" in latino, abbia una radice comune con una lingua pi\u00f9 antica comune a sardi etruschi e liguri come per i termini Arezzo (Toscana e Liguria) \"Arritzu\" (villaggio in sardo). Anche il torrente \"Foenna\" ha un sapore etrusco; tutte le desinenze \"ena\" \"enna\" sono di matrice tirrenica (torrenti \"Foenna\", \"Gravenna\", \"Palbena\", \"Chiavenna\"). Simile al concetto Siena-Sinalunga \u00e8 la derivazione dei termini \"berc\" e \"birc,\" i quali hanno significati simili a \"sinus\" che hanno portato rispettivamente alla toponomastica di Bergamo e Brescia.\nStoria.\nRitrovamenti fossili di et\u00e0 preistorica, effettuati nelle colline della zona, testimoniano la presenza dell'uomo a Sinalunga. Reperti dell'VIII secolo a.C. ci parlano di un nucleo etrusco nei colli di Sinalunga, un insediamento appartenente alla lucumonia di Chiusi che evolv\u00e9 e si espanse sicuramente fino al I secolo a.C., come confermato da alcune tombe. Nel colle pi\u00f9 elevato di Sinalunga sembra fosse ubicato un tempio molto importante Le colline circostanti erano densamente abitate. \u00c8 di facile intuizione come fossero disposte secondo l'usanza etrusca , la necropoli e la parte abitata. Infatti erano soliti costruire e orientare secondo i punti cardinali ,con intrinseco significato mistico-astronomico strade e manufatti ; i tracciati viari importanti andavano da sudest a nordovest e dividevano: a levante la citt\u00e0 abitata( sorgere del sole) a ponente la necropoli (crepuscolo),spesso divise da piccole gole o comunque su colline corrispettive. Questo lo possiamo vedere con la necropoli di San Giustino ,a nord ovest del paese posta sul colle diviso dal torrente Rigo, e ad est l'abitato antico dove tutt'ora sorge il centro storico. Una similitudine molto forte con la citt\u00e0 di Arezzo la quale aveva la necropoli su Poggio del sole(ovest) diviso dal torrente Castro alla restante citt\u00e0 vecchia(est) posta sul culmine del colle dove oggi c'\u00e8 la Fortezza.\nPersino gli assi viari pi\u00f9 antichi li possiamo riconoscere rispetto alla pi\u00f9 moderna Cassia. Le strade etrusche si sviluppavano sui crinali con il solito orientamento, grosso modo quello che oggi \u00e8 il tracciato della Lauretana. Proveniendo da sud ,da Clevsin, procedeva sul crinale dove oggi si trova Rigaiolo e proseguiva , come oggi, per le crete senesi fino ad arrivare a Siena e da li dividersi verso Velatri o proseguire nell'etruria padana.\nI primi contatti con i romani si ebbero all'inizio del III secolo a.C. all'interno di una coalizione comprendente Galli, Umbri e Sanniti. Sempre al I secolo a.C. risalgono i primi insediamenti romani nella parte bassa di Sinalunga, Pieve di Sinalunga, secondo reperti rinvenuti durante alcuni scavi effettuati nel secolo scorso. In epoca repubblicana questo insediamento fu un'importante stazione di posta (\"mansio\") sulla \"Via Cassia\", con il nome di \"Ad Mensulas\", il cui nucleo principale era probabilmente ubicato nello stesso luogo dove oggi sorge la pieve romanica di \"San Pietro ad Mensulas\".\nInfatti, come testimoniato dalla Tavola Peutingeriana, questa importante via di comunicazione in questa parte della \"Valdichiana\" senese aveva un percorso che attraversava gli odierni abitati Acquaviva (\"Ad Graecos\"), Torrita di Siena (\"Manliana\"), Sinalunga (\"Ad Mensulas\"), per poi proseguire verso Siena (\"Sena Iulia\").\nAll'inizio del Medioevo, sulla collina sopra la vecchia mansio romana di \"Ad Mensulas\", si ergeva il minaccioso castello delle Ripe, intorno al quale cominciarono ad insediarsi i sinalunghesi, visto il progressivo impaludamento che stava interessando la sottostante pianura della \"Valdichiana\", a causa dell'incuria a cui erano soggette le perfette canalizzazioni etrusche, mantenute in funzione per tutta l'et\u00e0 romana e poi abbandonate alla fine dell'Impero Romano d'Occidente. Il borgo nato all'ombra del castello delle Ripe con il tempo and\u00f2 sviluppandosi, tanto che un documento del 782 attesta l'esistenza di un luogo per le pubbliche adunanze: un solido edificio nel quale si conservavano i documenti e la cassa della comunit\u00e0. Successivamente questo edificio fu trasformato in chiesa (l'odierna \"Chiesa di Santa Lucia\"). A questo periodo risale anche il nome di Sinalunga (inizialmente \"Asinalonga\"), per motivi assolutamente ignoti.\nPoco dopo Sinalunga fu il regno dei Cacciaconti, un ramo della famiglia comitale degli Scialenghi, la quale prese possesso di un'ampia area a sud di Siena. Infatti, un documento del 18 febbraio 1197 conservato nel \"Caleffo Vecchio\" presso l'Archivio di Stato di Siena, attesta l'atto di sottomissione al Comune di Siena da parte dei Cacciaconti. Verso la fine del XIII secolo Ghino di Tacco, brigante nato a La Fratta da un ramo della famiglia Cacciaconti, dopo il perdono del Papa Bonifacio VIII e della Repubblica di Siena, si ritir\u00f2 in vita tranquilla in Asinalonga, dove fu ucciso nel tentativo di mettere pace tra due litiganti.\nIl 20 novembre 1303 vede la nascita del libero comune di Sinalunga, dopo lunghe dispute con i Cacciaconti, spalleggiati da Siena, come risulta da un atto redatto in Sinalunga e conservato presso l'Archivio di Stato di Siena, e nel 1337 Siena assegna a Sinalunga una sede degli undici Vicariati in cui suddivise il suo territorio e tale rimase sino al 1468. Nei primi decenni del Trecento il territorio senese era devastato dalle Compagnie di Ventura, mercenari al soldo di signorotti e governi perch\u00e9 danneggiassero il territorio nemico, in un primo tempo pagati anche dalla Repubblica di Siena perch\u00e9 non facessero danno, ma senza successo. Nel 1363 la Repubblica di Siena decise di difendere con le armi il proprio territorio e in un'epica battaglia, durata dall'alba al tramonto, in cui fu sconfitta la pi\u00f9 micidiale tra le compagnie di ventura, quella dei bretoni \"del Cappello\", al soldo dei fiorentini. La parte finale della battaglia, con la rotta dei mercenari, avvenne nel luogo che da allora prende il nome dalla fase di accerchiamento \"il Serraglio\", lungo il tracciato della Via Cassia tra Sinalunga e La Fratta.\nL'esercito imperiale di Carlo V alleato con i fiorentini entr\u00f2 nel territorio della Repubblica di Siena proprio in \"Valdichiana\" ed occup\u00f2 in pochi giorni tutti i castelli di confine, tra cui Sinalunga che fu usata come prigione. Poco dopo, grazie un certo sinalunghese di nome Biancalana, truppe senesi arroccate a Trequanda, o forse a Montelifr\u00e9, riuscirono a penetrare nottetempo nel castello di Sinalunga per mezzo di una porta segreta e a trucidare la guarnigione spagnola, anche se pochi giorni dopo il castello fu di nuovo riconquistato dagli spagnoli, la cui rappresaglia fu crudele, soprattutto sul popolo.\nNell'aprile 1555 Siena capitol\u00f2. La guarnigione cittadina si ritir\u00f2 in Montalcino, dove si ricongiunse con le ultime truppe della \"Valdichiana\". Alcuni castelli, fra cui Sinalunga, furono ripresi, ma nel 1557 la Repubblica di Siena cess\u00f2 definitivamente di esistere, e Sinalunga entr\u00f2 a far parte del Granducato di Toscana. Nel 1718 Gian Gastone de' Medici affronta ancora una volta il secolare problema dell'impaludamento della \"Valdichiana\" che ripreso dai Lorena fu portato a compimento nel secolo successivo ad opera di Vittorio Fossombroni. Nel 1778 i piccoli comuni circostanti (come ad esempio quello di Scrofiano) furono riuniti nel Comune di Sinalunga.\nGli inizi dell'Ottocento sono francesi anche a Sinalunga. Se ne conservano le tracce negli atti pubblici. Il comune fu liberato il 20 luglio 1814. Il 24 settembre 1867 l'esercito regolare, per impedire a Garibaldi di marciare su Roma, lo arrest\u00f2 nel \"Palazzo Luigi Agnolucci\".\nPieve di Sinalunga.\nLa parte bassa di Sinalunga viene chiamata \"Pieve di Sinalunga\" per la presenza della \"Pieve di San Pietro ad Mensulas\", che risulta essere una delle sette Pievi fondate da San Donato intorno al 1300-1330.\nAnalizzando alcuni documenti derivati dalla Tabula Peutingeriana, si rileva che la \"Pieve di San Pietro ad Mensulas\" si trova nella zona lungo la via \"Consolare Cassia\", tra \"Clusio\" (Chiusi) e \"Sena Julia\" (Siena). La notazione indica che esisteva una stazione di posta o un centro abitato, senza sapere quanto grande e importante fosse.\nCome dimostrano alcune scritture ritrovate all'interno della chiesa, essa sorge nel luogo dove gli antichi romani avevano il loro quartiere probabilmente al tempo dell'imperatore Traiano. Questa supposizione viene avvalorata da una lapide tuttora conservata dentro la chiesa che riporta in latino un'iscrizione dedicata a un certo \"Caio Umbricio soldato a cavallo\".\nProbabilmente \u00e8 esatta l'ipotesi secondo la quale, durante il presidio romano, il posto si sia esteso con altri fabbricati abitativi.\nReperti dell'VIII secolo a.C. parlano di un nucleo etrusco nei pressi di Sinalunga.\nA fianco della chiesa, come si usava a quei tempi, era posto un cimitero (completamente risanato intorno all'anno 1930), dove fu trovato un sigillo della famiglia (o famiglie) \"Umbricio\" (un cippo sepolcrale con le iscrizioni in latino si trova nella parte destra all'interno della chiesa).\nSecondo reperti rinvenuti durante alcuni scavi fatti nel secolo scorso, i primi insediamenti avvennero nel I secolo a.C. con un'importante stazione di posta sulla via Cassia con il nome di \"Ad Mensulas\", probabilmente ubicata dove oggi sorge la pieve romanica di \"San Pietro ad Mensulas\", che \u00e8 stata per lunghissimo periodo la pi\u00f9 importante della zona.\nDopo la met\u00e0 del 1500, la \"Pieve di San Pietro ad Mensulas\", ubicata sulla strada Chiusi-Siena, nel punto di diramazione per Arezzo, avrebbe avuto la possibilit\u00e0 di sviluppare l'insediamento urbano, ma la maggior parte dei terreni circostanti erano diventati una palude talmente vasta da scoraggiare nuovi insediamenti e quindi rimase limitata a un piccolo nucleo di abitazioni che si trovavano nelle immediate vicinanze della Chiesa (documenti catastali indicano a met\u00e0 del 1700 e fino al 1831 un numero molto limitato di abitazioni: 12 in tutto).\nIn un affresco esistente in Vaticano, nella \"Galleria delle carte\", realizzato nel 1580 circa da Antonio Danti in collaborazione con il fratello Ignazio (considerato all'epoca fra i pi\u00f9 importanti cosmografi) e commissionato da Papa Gregorio XIII, raffigurante l\"'Italia Antiqua\", \u00e8 segnalata la Valdichiana con pochissime localit\u00e0, e fra queste figura la voce \"Ad Mensulas\".\nMonumenti e luoghi d'interesse.\nArchitetture civili.\nNel centro storico svetta la torre campanaria del medievale \"Palazzo Pretorio\". Eretto tra il 1337 e il 1346 e restaurato nel XV secolo e XVII secolo, era la sede dell'autorit\u00e0 civile; nella facciata principale e nel lato orientale del palazzo sono presenti vari stemmi dei Podest\u00e0 dell'epoca della Repubblica di Siena e quelli dell'epoca medicea. In particolare, nella parte destra del portale principale \u00e8 presente una gogna dove i malviventi o presunti tali venivano posti al pubblico scherno.\nIl pregevole Teatro Comunale \u00e8 stato costruito nel 1797 (recentemente restaurato) ed \u00e8 dedicato a Ciro Pinsuti, musicista sinalunghese allievo di Gioachino Rossini.\nMonumento storico situato in Piazza XX Settembre nel centro storico della citt\u00e0, risale all'epoca della dominazione della famiglia de' Medici, nella seconda met\u00e0 del XVI secolo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 1.392 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nArte.\nIl centro storico conserva pochi tratti dell'antica cinta muraria, visibili ancora nel lato sud-orientale, e caratterizzati da alcuni resti di torri medievali, attualmente sedi di abitazioni private.\nGeografia antropica.\nSuddivisioni storiche.\nA Sinalunga sono presenti nove rioni:\nFrazioni.\nNel territorio del comune di Sinalunga si contano, oltre al capoluogo comunale (364\u00a0m s.l.m., abitanti), altre cinque frazioni:\nAltre localit\u00e0 del territorio.\nTra le numerose localit\u00e0 che compongono il territorio comunale di Sinalunga sono da ricordare: Bandita, Bisciano, Carpineta, Castellina, Emoriccia, Fontecieca, Il Busso, La Fratta, L'Albergo, L'Amorosa, Montemartino, Palazzolo, Poggi Gialli, Rigaiolo, Santarello, Serraglio.\nEconomia.\nIl 47.41% della forza lavoro \u00e8 occupata in attivit\u00e0 industriali, il 21.35% della forza lavoro \u00e8 occupata in attivit\u00e0 agricole, il 22.15% in attivit\u00e0 di servizio e il 9.08% in attivit\u00e0 amministrative. L'economia locale si basa su attivit\u00e0 industriale e artigiana meccanica, elettronica, del legno, del cuoio, delle ceramiche, dei materiali da costruzione e degli infissi. La produzione agricola riguarda il vino, i cereali, l'olio, la frutta e gli ortaggi. Rinomata \u00e8 infine la produzione di salumi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa principale squadra di calcio della citt\u00e0 \u00e8 l'U.C. Sinalunghese 1957 A.S.D.; un'altra formazione calcistica \u00e8 la Polisportiva Dilettantistica Bettolle. Entrambe le compagini hanno sempre militato in tornei di livello regionale, fino all'anno 2018 quando l'UC Sinalunghese 1957 A.S.D vincendo gli spareggi nazionali in finale contro il Classe di Ravenna \u00e8 stata promossa nel campionato di Serie D per la stagione 2018/2019.\nNell'anno 2003, \u00e8 sorta la societ\u00e0 ASD Asinalonga, che comprende gli sport di Pallacanestro e Volley."}
{"id": "33912", "revid": "123439912", "url": "https://it.wikipedia.org/wiki?curid=33912", "title": "Torre San Patrizio", "text": "Torre San Patrizio (\"La Torra\" o \"La Tora\" in dialetto fermano; pi\u00f9 modernamente \"La Torre\") \u00e8 un comune italiano di abitanti della provincia di Fermo nelle Marche.\nStoria.\nIl primo insediamento umano risale al periodo piceno, come testimoniato dal rinvenimento di tombe e corredi funerari risalenti al VII e VI secolo a.C. durante scavi archeologici condotti in localit\u00e0 San Patrizio nel 1934. Altri fortuiti ritrovamenti di reperti archeologici di epoca repubblicana e imperiale fanno suppore che la Turris Patritia fosse un pagus.\nNon si trovano fonti fino all'XI secolo quando in una \"precaria\" del luglio 1059 viene citato \"et in Colle Patritio\". Successivamente viene elencato tra le cose pi\u00f9 notabili della citt\u00e0 di Fermo gi\u00e0 fin dall'anno 1000, con il toponimo \"Collis Sancti Patritii\" connettendolo con il suo patrono San Patrizio.\nNel 1229 gli homines di Torre San Patrizio vengono citati nei patti di Fermo per insubordinazione sociale.\nDoveva gi\u00e0 essersi eretto a libero comune nel 1258 quando Manfredi re di Sicilia assoggett\u00f2 con proprio editto \"Turris Sancti Patritii\" insieme ad altri comuni al dominio fermano.\nTorre San Patrizio nello scontro tra guelfi e ghibellini si schierer\u00e0 con quest'ultimi. Prova dell'adesione alle istanze ghibelline \u00e8 il fatto che il 25 settembre del 1301 Pietro Caetani rettore della Marca di Ancona e nipote di Papa Bonifacio VIII infligger\u00e0 al podest\u00e0 di Torre San Patrizio la fortissima multa di 1000 marchi d'argento. Successivamente la ritroviamo assoggettata alle signorie fermane.\nNel dicembre del 1414 viene posta sotto assedio e occupata da Carlo I Malatesta signore di Rimini, Fano, Cesena e Fossombrone, per poi tornare il 7 giugno 1416 sotto il controllo di Lodovico Migliorati signore di Fermo.\nNel 1433 con l'arrivo nella marca fermana di Francesco Sforza e la sua investitura a signore di Fermo da parte di papa Eugenio IV anche Torre San Patrizio passa sotto il controllo del nuovo signore. Si manterr\u00e0 fedele al dominio sforzesco e l'8 novembre 1443 il generale Paolo di Sangro al comando delle forze pontificie nonostante l'eroica difesa degli assediati riesce a espugnarla saccheggiandola e infine bruciandola. Nel 1445 col miglioramento del quadro militare per premiare l'eroica resistenza dei torresi lo Sforza ne fa ricostruire il castello tassando i fermani. Il generoso gesto viene ricambiato associando il leone sforzesco alla torre nello stemma cittadino.\nNel 1466 viene realizzato presso l'Oratorio della Madonna delle Rose un affresco ritraente \"Madonna col Bambino in trono tra San Nicola da Tolentino e San Bernardino da Siena, in alto il Redentore\" \"benedicente\" dal pittore \"Pierpalma da Fermo\" ed \u00e8 una delle due sole opere firmate dell'artista. L'opera che inizialmente venne attribuita a Pietro Alemanno successivamente assegnata a Pietro Alima e ha rappresentato per anni il fulcro del corpus pittorico e stilistico di questo artista. Recentemente si \u00e8 correttamente attribuita l'opera al maestro crivellesco Pierpalma da Fermo.\nLa seconda met\u00e0 del XV secolo vede Torre San Patrizio come campo di battaglia e di scorrerie per scontri tra Fermo e Monte San Pietrangeli. Instabilit\u00e0 che nel 1498 verr\u00e0 risolta ponendo a difesa del castello Andrea Doria conte di Urbino.\nCon l'avvento di Cesare Borgia figlio naturale di papa Alessadro VI anche Torre San Patrizio \u00e8 costretta a giurargli fedelt\u00e0, tuttavia lo spirito ghibellino permane e infatti il 16 agosto 1515 in uno scontro tra le due fazioni perdono la vita ben 200 cavalieri.\nNel 1550 Torre San Patrizio viene annoverata tra i castelli di propriet\u00e0 di Fermo che vi invia un podest\u00e0 e un magistrato rinnovandone le cariche ogni sei mesi.\nMonumenti e luoghi d'interesse.\nArchitettura civile.\nFonti \nArchitettura religiosa.\nChiese\nCultura.\nA Torre San Patrizio \u00e8 ambientato \"\"La nostra casa sull'Adriatico\" di Margaret Collier (1846-1929), un vero e proprio diario (dal 1873 al 1885, con introduzione di Joyce Lussu, che fu nipote dell'autrice) in cui la scrittrice inglese racconta la sua vita nella provincia italiana all'indomani dell'Unit\u00e0 d'Italia. Sposatasi il 19 aprile 1873 con il colonnello romano Arturo Galletti de Cadilhac (1843 - 1912), Margaret Collier e suo marito decisero di andare a vivere a Torre San Patrizio in localit\u00e0 San Venanzo (ora chiamata \"Villa Zara\"). Tuttora \u00e8 visibile (solo dall'esterno) la casa dove vissero Margaret e suo marito.\nAl figlio della scrittrice, l'ingegnere Roberto Clemens Galletti de Cadilhac che fu pioniere nello studio della telegrafia senza fili, \u00e8 dedicato il teatro comunale.\nAmministrazione.\nGemellaggi.\nIl comune di Torre San Patrizio \u00e8 gemellato con:\nAltre informazioni amministrative.\nFa parte dell'Area vasta n. 4 di Fermo, dell'Azienda sanitaria unica regionale delle Marche (A.S.U.R. Marche).\nSport.\nLa societ\u00e0 sportiva Torrese (che s\u00ec \u00e8 fusa con la squadra di calcio di Monte San Pietrangeli) ed ha formato l'ASD Monte e Torre calcio, milita nell'attuale campionato calcistico di Terza Categoria.\nOltre alla Torrese \u00e8 presente anche il Torre San Patrizio calcio (anch'essa in Terza Categoria) e la Torrese calcio amatori (UISP).\nLa societ\u00e0 sportiva Torre Volley (pallavolo femminile) attualmente in serie B2, ha partecipato al campionato di B1 negli anni 2011-2012.\nNel paese \u00e8 presente anche una societ\u00e0 di calcio a 5, la Torrese calcio a 5, che milita in Serie C1."}
{"id": "33913", "revid": "322321", "url": "https://it.wikipedia.org/wiki?curid=33913", "title": "Sovicille", "text": "Sovicille \u00e8 un comune italiano di abitanti della provincia di Siena in Toscana.\nIl santo patrono \u00e8 San Lorenzo, raffigurato anche nello stemma del comune con una graticola.\nGeografia fisica.\nTerritorio.\nIl comune fa parte della Montagnola senese.\nIn una sua frazione, nasce il Fiume Elsa \nOrigine del nome.\nIl toponimo \u00e8 attestato per la prima volta nel 1123 come \"Sufficille;\" si dice che derivi dal latino sub (\"sotto\") e ficinulae (diminutivo di \"ficus\"). Un'altra interpretazione vorrebbe che Sovicille fosse una contrazione latina di \u00ab\"Suavis locus ille\"\u00bb ovvero \u00abQuel luogo soave\u00bb.\nStoria.\nIn cima alle colline che sovrastano i paesi di Torri e di Stigliano si trovano i cosiddetti \"castellieri,\" probabili siti neolitici, di Montauto e di Sienavecchia. Il nome di Siena vecchia, secondo i vecchi cronachisti senesi, come Girolamo Gigli, risalirebbe all'antica compagine multicentrica della \"Saenae\" etrusca. Romolo mand\u00f2 il suo capitano Camellio a vincere Senio, supposto figlio di Remo e fondatore di un abitato delle Saenae; Camellio fond\u00f2 il nucleo di Cammollia.\nIl vicino villaggio di Brenna, secondo un'altra tradizione, deve il nome al noto Brenno capo dei Galli Senoni, che raggiunsero la regione dopo essere stati cacciati da Roma all'inizio del IV secolo a.C., e in questo caso i castellieri sarebbero quindi fortezze d'altura d'epoca ellenistica.\nIl nome di Sovicille \u00e8 documentato dall'anno 1004, ma le origini dell'abitato sono con tutta probabilit\u00e0 molto pi\u00f9 antiche (nella pieve di san Giovanni Battista fu scoperto nel 2002 un mosaico di epoca romana, e una ricognizione archeologica di superficie ha individuato tracce etrusche, e longobarde).\nNell'alto medioevo venne a trovarsi nella zona di confine tra la diocesi di Siena e la diocesi di Volterra: da quest'ultima dipendeva anche l'Abbazia della Serena, che si trovava circa pi\u00f9 ad ovest (fra Chiusdino e Ciciano) e dei cui latifondi Sovicille fece parte intorno all'anno 1000. Le due pievi di San Giovanni Battista al ponte allo Spino e di San Giusto a Balli, che si fronteggiano a poca distanza tra loro, confermano l'attrito tra le due zone d'influenza dei vescovi-conti di Siena e Volterra. La storia medievale di Sovicille \u00e8 pesantemente condizionata dal bisogno di espandersi del Comune di Siena, che fin dalle ere pi\u00f9 remote si \u00e8 trovato compresso in un'area ridottissima, pur avendo uno straordinario dinamismo commerciale ed imprenditoriale. Questa funzione \u00e8 stata demandata all'abbazia di Santa Mustiola a Torri, che ha decurtato il territorio volterrano. Non si \u00e8 trattato solo di un'impresa di mera conquista, ma del rivoluzionario potere d'attrazione della Civilt\u00e0 Comunale, capace di ridisegnare un paesaggio, naturale e umano, a spese degli assetti feudali precedenti. Cosicch\u00e9 Siena, dopo aver inglobato l'area della Montagnola, dopo aver bonificato i piani paludosi che la separavano da Sovicille, ha allungato le mani anche sulla Contea Ardenghesca, cio\u00e8 sulle Colline Metallifere, le sue risorse minerarie, e sull'energia idraulica dei suoi fiumi, capaci di potenziare l'industria tessile, e quella del ferro. Rimane di quei tempi uno sbarramento sulla Merse, detto \"steccaia\", e una gora su cui sopravvive un sistema di tre grandi molini da grano monumentali, il Molino del Pero, di Serravalle e del Palazzo. Il comune di Siena ha inoltre intrapreso sin dal 1240 la bonifica del Padule d'Orgia, posseduto insieme all'abbazia di Torri, che si estendeva fino al paese di Rosia, costituendo una societ\u00e0 consortile che si \u00e8 data propri statuti. Di quest'opera di precoce penetrazione nei territori limitrofi, oltrech\u00e9 l'abitato stesso di Sovicille, rimangono gli insediamenti minerari, una volta veri e propri paesi, ed adesso castelli disabitati, di Montarrenti e Castiglion che Dio sol sa.\nIn et\u00e0 medioevale l'area pi\u00f9 aspra della Montagnola era dedicata alla produzione di Zafferano, l'unica droga di origine occidentale, e che permetteva, portando il raccolto annuo di una famiglia in Francia, di divenire Mercanti. Erano comunque molto diffuse attivit\u00e0 nel campo delle pelli, delle stoffe e, su tutto, l'attivit\u00e0 siderurgica. Un discorso a parte riguarda l'argento, una materia prima ricercata per i commerci col vicino oriente, e di cui le Colline Metallifere hanno costituito nel primo medioevo europeo la maggior fonte estrattiva. Per la facolt\u00e0 di inserirsi nel settore elitario della monetazione, e di conseguenza nella finanza internazionale di pi\u00f9 alto livello, le grandi Compagnie mercantili-bancarie senesi hanno da subito ricercato di associarsi ove si estraesse questa risorsa. Questo continuo coinvolgimento territoriale, tipico dell'attivit\u00e0 mercantile medievale, come al centro della civilt\u00e0 comunale, faceva s\u00ec che stringessero senza sosta relazioni economiche coi mercanti del luogo, intessendo una rete di legamii anche politici. La Repubblica di Siena, organizzata democraticamente, permise infatti a Sovicille, come agli altri comuni del suo contado, di darsi uno statuto (1238, modificato nel 1293, rifatto nel 1303 e in quest'ultima versione tramandato e conservato) cio\u00e8 proprie leggi. I Medici, che nel 1557 acquistarono dall'imperatore Carlo quinto il territorio della Repubblica di Siena per due milioni di ducati, abolirono ogni istituzione democratica e reintrodussero il feudalesimo: anche Sovicille divenne un feudo e il feudatario insediato dai Medici prese per s\u00e9 e trasform\u00f2 in villa le imponenti fortificazioni che difendevano l'unico accesso all'abitato. In et\u00e0 moderna il contado senese, di cui Sovicille faceva parte, vide la costituzione, da parte delle famiglie aristocratiche senesi, di estese propriet\u00e0 fondiarie, al cui centro furono edificati altissimi esempi architettonici della tipologia della Villa-fattoria, testimonianze dell'et\u00e0 tardo rinascimentale e barocca, come a Celsa, Cetinale, Toiano, Cavaglioni.\nAlla morte dell'ultimo discendente mediceo salirono al potere i duchi di Lorena, i quali mantennero il potere fino al primo Ottocento, quando il territorio, invaso da Napoleone Bonaparte, rimase sotto il controllo francese sino al 1814 quando, con il trattato di Vienna, Sovicille venne annessa al Granducato di Toscana.\nNel 1859 la Toscana, durante la terza guerra d'indipendenza, proclam\u00f2 un governo provvisorio e infine, nel 1860, con un plebiscito si un\u00ec al Regno d'Italia del re Vittorio Emanuele II di Savoia.\nMonumenti e luoghi d'interesse.\nArchitetture militari.\nCinta muraria.\nLe mura di Sovicille presentavano un'unica porta di accesso, munita di imponenti fortificazioni: alla porta, il cui arco a tutto sesto, perfettamente conservato, \u00e8 ancora visibile, sebbene privatizzato, conduceva la strada proveniente da Siena, con andamento parallelo all'odierna Via del Mortaio, ma originariamente alcuni metri pi\u00f9 a nord e pi\u00f9 in alto. La strada non raggiungeva frontalmente le mura, bens\u00ec le costeggiava per circa 100 metri in senso orario, in modo che eventuali assalitori esponessero il proprio lato destro (lo scudo si impugnava naturalmente con la sinistra, la spada con la destra) ai proiettili lanciati dalle mura. Quest'apertura, non in perpendicolare con le mura, segue un modello piuttosto raro nella Toscana Meridionale (ad esempio a Giglio Castello). La porta era sormontata da fortificazioni in pietra, di altezza e mole ingente, ancora visibili sebbene inglobate nella pi\u00f9 tarda architettura della villa neo-feudale. Un centinaio di metri ad est della porta originaria, dunque pi\u00f9 o meno nel punto in cui la strada si accostava alle mura, sono ancora riconoscibili i resti di un torrione o bastione cilindrico in pietra, di fattura quattrocentesca, risalente certamente all'ultimo intervento di manutenzione delle mura da parte della Repubblica di Siena (1479). Le mura di Sovicille, gravemente cannoneggiate nel 1554 dalle truppe imperiali e medicee, dopo la caduta della Repubblica non vennero ripristinate; nel corso del tempo vi vennero addossate case ed aperte finestre. Quella che in gergo militare si chiamava la carbonaia, cio\u00e8 il fossato oltre le mura, \u00e8 stata in gran parte interrato, e in alcuni tratti \u00e8 diventata una cantina e conserva qualche graffito medievale.\nAltro.\nNella piazzetta centrale del paese, davanti al palazzo comunale, si trova il monumento alla vittoria del 1915-1918. Il monumento in pietra, dedicato alle vittime della prima guerra mondiale, fu eretto sotto il Fascismo e raffigura un milite con le insegne romane (asta con foglie di alloro e un'aquila) inerpicato sulla roccia. Ha un'ampiezza di per ed \u00e8 alto .\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nSebbene vicinissimo a Siena ( dalla Porta San Marco) e da sempre legato al destino di quella citt\u00e0, Sovicille presenta da almeno due punti di vista caratteri culturali peculiari, anomali in \u00e0mbito senese. Dal punto di vista della lingua, infatti, la parlata sovicillina, ormai in via d'estinzione, rappresentava una piccola isola linguistica riguardo alla palatizzazione della consonante \"L\" (ad esempio: \"\u00e0itto\" invece di \"alto\"), tipica dell'area linguistica fiorentina ma assente in quella senese eccetto a Sovicille e sul versante orientale del Monte Amiata.\nCultura.\nIstruzione.\nMusei.\nIn localit\u00e0 Bergolozzi a Orgia (Sovicille), si trova il Museo del bosco, un museo etnografico che racconta i lavori del bosco.\nGeografia antropica.\nFrazioni.\nIl comune di Sovicille, fatta eccezione per il capoluogo, conta otto frazioni.\nAltre localit\u00e0 del territorio.\nTra le localit\u00e0 minori sparse nel territorio comunale di Sovicille si ricordano principalmente alcuni piccoli borghi e villaggi, sorti in epoca medievale e un tempo centri amministrativi, che oggi sono scarsamente popolati e considerati semplici localit\u00e0 abitate.\nDi seguito \u00e8 riportato l'elenco delle localit\u00e0 di Sovicille secondo lo statuto comunale:\nAltre localit\u00e0 minori sono quelle di La Cetina (, 19 ab.), Casalta-Belvedere (, 23 ab.), Palazzo a Merse (, 16 ab.) e San Rocco-Lischeto (, 15 ab.).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33914", "revid": "125415989", "url": "https://it.wikipedia.org/wiki?curid=33914", "title": "Pressana", "text": "Pressana (\"Press\u00e0na\" in veneto) \u00e8 un comune italiano di abitanti situato in provincia di Verona in Veneto.\nGeografia fisica.\nPressana si trova a 42 chilometri a sud-est di Verona. Confina con la provincia di Padova. \u00c8 attraversata dal Gu\u00e0, un tempo navigabile.\nEtimologia.\nIl nome deriva dal nobile romano \"Persius\". Precedentemente si chiamava \"Sule\" da \"insulae\" per la presenza degli isolotti sabbiosi dell'Adige, che storicamente passava in zona, e \"Quari\", per i \"guadi\" presenti sul fiume.\nStoria.\nLa preistoria.\nIn localit\u00e0 \"Santa Agata e Santa Giustina di Baldaria\" sono stati ritrovati strumenti litici risalenti al Neolitico, fine del V millennio a.C. Dell'Et\u00e0 del Rame e agli inizi di quella del Bronzo, III-II millennio a.C., sono stati rinvenuti oggetti in selce come un pugnaletto di stiloide a due punte di freccia peduncolate e di un'amigdala. Nella localit\u00e0 di Caselle, sempre risalente all'Et\u00e0 del Rame, \u00e8 stata ritrovata una lama bifacciale in selce lunga 8,4 centimetri e due insediamenti, il primo della media Et\u00e0 del Bronzo, XV-XIV secolo a.C. e un vasto abitato dell'ultima fase recente dell'Et\u00e0 del Bronzo, XIII-XII secolo a.C.\nIl periodo protostorico vede la presenza di Veneti. Dell'Et\u00e0 del Ferro, X-II secolo a.C. vi sono parecchi ritrovamenti, collegabili ad analoghi del basso padovano. In via Rovenega, per esempio, fu ritrovata un'ascia ad alette appartenente ad un corredo funerario, in bronzo, di ottima conservazione risalente all'VIII secolo a.C. Sempre a Sant'Agata, \u00e8 stato ritrovato un corredo funebre appartenente ai Liguri, che testimonia la presenza di famiglie di quel popolo, immigrate dopo l'apertura della via Postumia.\nIl periodo romano.\nNel periodo protostorico si insediarono i Veneti. Le legioni romane vi giunsero nell'89 a.C., e, dopo la Battaglia di Azio, del 31 a.C. Ottaviano Augusto assegn\u00f2 le terre ai reduci della XI Legione, al fine di costituire una colonia. Come tutta la zona si costitu\u00ec il reticolato di centuriazione.\nNon vi sono strutture presenti dell'epoca romana, la decadenza e la trasformazione del territorio in palude ha cancellato tutte le strutture composte. Restano numerose tracce, come una della toponomastica. Alcune delle vie di Pressana sono trasformazioni dei toponimi romani. come la \"\"via Carbon\" dal latino \"Cardo\", la \"via Carobale\"\" dal latino \"Cardo vallis\" e la \"via Calmaora\" dal latino \"\"Callis major\".\nRestano tuttavia tracce della forte presenza coloniale, come le \"villae rusticae\", \"domus\", sepolcreti familiari e opifici vari. Fino ad adesso \u00e8 stata trascurata la ricerca sistematica di queste strutture, mentre i piccoli ritrovamenti, a volte in ottimo stato, si trovano presso il vicino museo civico archeologico di Cologna Veneta. Vetri intatti, fra i quali un pezzo unico, una bottiglia mercuriale proveniente da Sant'Agata e firmata M.S. Custodito. Nei pressi del comune si trova una lastra bianca, probabilmente risalente al I secolo a.C., restaurata con un bassorilievo rappresentante Esculapio con il serpente. Grazie alla sua fattura e al buono stato di conservazione potrebbe diventare l'icona del paese.\n\u00c8 probabile che sia sotto i Goti di Teodorico che con i Longobardi fosse presente nella zona un'unit\u00e0 amministrativa minima chiamata \"sculdascia\".\" Si trovano tracce in documenti di una seconda \"\"sculdascia Fluminis Novi\" probabilmente nel territorio di Pressana, visto che viene citato il \"Gu\u00e0\", detto anche \"fiume Nuovo\"\". La presenza dei Goti viene rafforzata dal toponimo Sant'Agata, santa a cui erano particolarmente devoti.\nIl medioevo dalla Rotta dell'acqua Cuc\u00e0.\nLa ricca presenza della colonia romana fu sconvolta nel 589 dalla \"Rotta dell'argine e Cuc\u00e0 l'acqua a Montagnana Este e Piana Maggiore\", l'esondazione fu amplificata e divenne \"una terribile inondazione\". Si dice che la descrizione della sua azione distruttrice venne ingigantita, duecento anni dopo, da \"Paolo il Diacono\". In realt\u00e0 fu semplicemente aperto l'argine, e il fiume devi\u00f2 il cammino rispetto al corso precedente che lambiva Caselle, \"Pressana Montagnana\", ed Este e sfociava davanti all'isola di Chioggia con un andamento diverso dall'attuale che attraversa Legnago - Porto. Un periodo di 400 anni in cui il territorio si trasform\u00f2 in palude adatta a barche e zattere a fondo piatto. Verso il X secolo inizi\u00f2 la bonifica voluta dal Papa Agapito II e attuata con la presenza dei Benedettini dal 950. L'assetto delicato e in equilibrio della fauna e della flora di Endolaguna ne fu sconvolto. Endolaguna divenne \"terraferma\" e questo stato artificiale \u00e8 ancora presente. Pressana formata da un insieme di isole fra due fiumi che cambiano nome a seconda del percorso, divenne \"terraferma\". A ovest il Fossa Rabbiosa - Fossa Togna-Fratta e a est l'Agno-Gu\u00e0-Fiumenuovo.\nIl nuovo assetto territoriale servito dai fiumi per i trasporti rese, da un punto di vista economico, nuovamente appetibile la zona. Nel 1077 gli Estensi ottennero il controllo delle isole sparse intorno Pressana dall'imperatore Arrigo IV durante il suo breve regno. Oltre a feudi di famiglie, si deve a questo periodo la nascita di feudi monastici. L'8 marzo 1036 viene costituito, con dono del vescovo Giovanni, il feudo del \"monastero di San Nazario e Celso di Verona\", che comprende Pressana ed altre isole. In un altro atto notarile di donazione al monastero, il 3 aprile 1169 appare la prima volta il toponimo di Pressana, e di Roveredo, \"...in campanea prexane et in campanea rovereti que sunt quadraginta octo campi..\". L'attuale comune di Pressana si trov\u00f2 diviso fra tre proprietari religiosi. Oltre al monastero veronese era presente la Diocesi di Vicenza e il monastero di S.Giorgio in Braida di Verona in localit\u00e0 Sabbion. Inoltre, in quel periodo vi era un \"ospitale\" nel bosco Gazzo in Pressana, che apparteneva all'ordine ospedaliero dei \"Cavalieri di San Giovanni Battista di Rodi\" che ospitava i pellegrini diretti verso la Terrasanta, costruito con la logica delle \"Misiones\" californiane, un centro di ospitalit\u00e0 e di posta - cambio cavalli, ad un giorno di cavallo dal precedente. L\"'ospitale\" era ad una giornata di cavallo da Verona. Con la fine dei pellegrinaggi, il lago si trasform\u00f2 in terra per aziende agricole, e le strutture passarono ai nobili veneziani Querini che vi costruirono, probabilmente, la prima villa veneziana su terraferma, ovvero la pi\u00f9 antica Villa Veneta.\nEzzelino da Romano nel 1234 invase il territorio del comune, e, con un comportamento da neobarbaro esili\u00f2 l'abate Bonifacio dopo essersi impossessato di tutti i beni. Ci\u00f2 che la natura imped\u00ec agli Ungari nel IX secolo, fu fatto secoli dopo. Una insurrezione dei pressanesi, guidata da Jacopo Bonfadio nel 1256, fu repressa nel sangue per il mancato e promesso intervento di Azzo d'Este degli Estensi. Il loro ritorno fu rimandato al 1282, per un breve periodo. \"Pressana\" divenne territorio conteso fra Scaligeri e padovani, e, nel 1312 fu dato alle fiamme e distrutto dai padovani. Con la ripresa ed il controllo degli scaligeri inizi\u00f2 un periodo di tranquillit\u00e0 e prosperit\u00e0. La fine della dinastia scaligera fece ritornare incertezza e distruzioni, e, nel 1402 i pressanesi si sollevarono contro i Carraresi di Padova anticipando il dominio di Venezia, rispetto alle terre dei vicini.\nVenezia e l'isola di terraferma.\nAssieme ai colognesi e ai vicini, giurarono fedelt\u00e0 alla Serenissima il 2 giugno 1405 e il Doge li un\u00ec al Sestiere di Dorsoduro il 26 marzo 1406, divenendo di fatto dominio diretto di Venezia, viste anche le pretese dei vicentini di togliere ai veronesi il controllo della zona. Vi fu l'introduzione per la prima volta di rappresentanti eletti democraticamente. Pur dipendendo da Cologna, Pressana aveva una autonomia ufficiale: infatti veniva eletto una sorta di sindaco/podest\u00e0, chiamato, il \"Massaro\" con coadiuvato da un \"Ragionato\" (impiegato) e da un \"Battifango\" (usciere). In pratica il nucleo di un piccolo comune. Cologna aveva un rappresentante, detto, \"Sindaco di fuori\" con l'aiuto di un Cancelliere e Impiegati con cariche che duravano un anno. Aveva a disposizione una servit\u00f9 militare composta da volontari, chiamata \"cernide\", con compiti sia militari che di protezione civile.\nSotto Venezia inizi\u00f2 un lungo periodo di pace e prosperit\u00e0 con forti investimenti che terminarono la bonifica e condussero ad una specializzazione nella produzione e alla macerazione della canapa. Divenne persino residenza di campagna di famiglie veneziane, alcune ville venete mantengono il nome di potenti famiglie veneziane. La fine del periodo veneziano, nel 1802, vide una nuova rivolta dei pressanesi contro i francesi di Napoleone a causa di una pesante Tassa sul macinato, con conseguente repressione.\nCon gli austriaci il rilancio della economia locale anche attraverso l'introduzione dell'allevamento dei bachi da seta, si stima che a Pressana ci fosse una produzione da a bozzoli annui. Periodo finito con le alluvioni del 1882 che sconvolsero il territorio per almeno una decina di anni e costrinsero gli abitanti del posto ad una forte emigrazione, specialmente verso l'America latina.\nDall'inizio della crisi.\nIl particolare legame che legava Pressana a Venezia si attenu\u00f2 decisamente in questo periodo con il disimpegno di molte famiglie veneziane dalla zona e con la vendita dei poderi. La particolare struttura delle propriet\u00e0 terriere, in pratica latifondi, e l'assenza di piccole propriet\u00e0, non cre\u00f2 in zona i presupposti di lotta da parte dei braccianti. Nel basso veronese si costituirono le lega dei leghe, guidate da esponenti socialisti come Mario Todeschini, Primo Bonato e Gino Baglioni. Con il mutato ruolo della chiesa cattolica si crearono intorno al 1910-1913 anche le leghe bianche, guidate spesso da sacerdoti che si trovavano a scegliere fra i padroni, a loro volta vittime di un'importante crisi agricola e che scaricavano la maggior parte dei problemi sui salariati con il blocco dei salari, e i loro parrocchiani senza potere. Pochi anni prima nella bassa veronese con il voto per censo, solo maschile e limitato ai cittadini con pi\u00f9 di 25 anni, solo l'1,5% dei cittadini aveva il diritto di voto. L'organizzazione delle leghe port\u00f2, poco prima della guerra, a dei temporanei aumenti salariali.\nPer lo stato di crisi, Pressana divenne uno dei comuni definiti caldi. Nel 1915, in aprile scoppia una sommossa, dove i disoccupati assalirono le case degli assessori al fine di ottenere dei buoni pasto per potersi sfamare, li ottennero, ma il consiglio comunale si riun\u00ec il 16 aprile 1915 a Roveredo di Gu\u00e0, per motivi di ordine pubblico, dove il sindaco Francesco Monzardo ritenne inaccettabili e insostenibili le richieste dei dimostranti e rassegn\u00f2 le dimissioni, sue, e della giunta. In soli tre giorni venne nominato il commissario prefettizio, Giuseppe Tosi, che attenu\u00f2 di molto la crisi andando a Venezia con il sindaco di Cologna Veneta e i capi dei sindacati ottenendo immediati lavori pubblici per i salariati, una sorta di lavoro socialmente utile, con un presidio composto da una cinquantina fra militari e carabinieri a sancire lo stato di disagio sociale per la zona. Nel dopoguerra la crisi e gli scontri ripresero, e Pressana fu spesso al centro degli scioperi e delle serrate, in un continuo avvicendarsi tra accordi e scontri e di mediazioni della chiesa. La grande guerra si port\u00f2 via 85 cittadini di Pessana fra i 542 richiamati in prima linea, ma ci furono anche quattro decorati con medaglia d'argento al valor militare alla memoria.\nDurante il fascismo, nel momento della grande ristrutturazione degli enti locali territoriali, per Regio decreto vi fu la fusione fra Pressana e Roveredo di Gu\u00e0. Dal 1925 il territorio di Pressana fu interessato dal passaggio della Ferrovia Treviso-Ostiglia. Durante la seconda guerra mondiale vi fu una forte presenza partigiana, fra gli altri si ricorda il londinese Peter Chapman, ucciso forse in seguito ad un'importante taglia di lire il 6 gennaio 1945 a Caselle di Pressana, che coordin\u00f2 per un lungo periodo i partigiani della zona. La morte di Chapman fu un duro colpo per i partigiani della zona per il suo ruolo e per il fatto che aveva in tasca su un foglio parte della struttura di comando. Il 26 aprile 1945 durante la fuga, dei soldati tedeschi fecero alcuni rastrellamenti e uccisero senza motivo nove civili fra i 12 e i 76 anni. Tra il 1947 e il 1948 i comuni di Pressana e Roveredo di Gu\u00e0 furono nuovamente separati.\nLuoghi d'interesse.\nArchitetture religiose.\nHa un dipinto di scuola veronese del XVI secolo, \"il Martirio di San Sebastiano\"\nInaugurata nel 1944, ha all'interno opere recuperate da oratori e chiese precedenti, alcuni distrutti. Al suo interno vi sono altari in stile barocco del XVI secolo, un battistero di marmo rosa del XIV secolo.\nVille.\nA trecento metri dalla strada statale 500 e a circa sud di Cologna Veneta, oggi in contrada Caselle \u00e8 presente un importante e antico porto dogana di controllo fluviale delle antiche isole poste.. Nei pressi si trova una Villa con due corpi laterali e Torre centrale. Il porto dogana \u00e8 dotato di pontile dal quale si pagava un'antica gabella per il transito fluviale, prima della bonifica completata nel XX secolo. La villa contiene stupendi affreschi e sinopie dei secoli XIV e XV, recentemente restaurati dalla propriet\u00e0. Non si hanno date certe sulla data di prima edificazione. La parte pi\u00f9 antica \u00e8 senza dubbio la torre si ipotizza dell'XI secolo per la tecnica di costruzione.\n\u00c8 una villa con spessi muri costruiti con pietre di recupero, prevalentemente trachite di epoca romana. Una prima radicale trasformazione da fortilizio a Villa Torre avvenne nel XIV secolo. Il suo nome, probabilmente \u00e8 un tributo dei zattieri e delle scandole a fondo piatto che passavano con le loro merci e dovevano pagare la gabella alle Isole Sparse, alla Colonia alla Signoria e poi alla Serenissima Repubblica. Il transito privilegiato avveniva in direzione Nord Est, Sud Ovest in direzione di Roveredo di Gua' , Cicogna, San Floriano, Chiavicone, Lozzo Atestino, Este, Isola \"Ciosza\" o Isola Forte. Il prosciugamento del territorio attorno a Villa Cainacqua, provocato dalla bonifica crea una difficile lettura del sito. Oggi la possiamo ammirare grazie all'intervento di un recente restauro e conservazione compiuto dai proprietari che l'anno salvata da sicura rovina. In attesa di vincolo da parte della Soprintendenza beni architettonici. La villa viene citata nel libro\"Il tempo della Dea, Breve Storia della civilt\u00e0 Fluviale veneta,\" di Anna Maria Ronchin, Vicenza, Edizioni Edar 2006.\nRappresenta un altro interessante edificio, caratterizzato da una bella torre colombara e abbellito da linee signorili. Purtroppo recenti ristrutturazioni hanno modificato profondamente la sua struttura originaria. \u00c8 ancora oggi visibile l'entrata ad arco, il pavimento in battuto e il soffitto a crociera di botte.\nLa villa si trova a Gazzo, ed \u00e8 dotata di una cappella e di un pregevole pozzo. Da lontano sembra un fortino, da vicino si percepisce l'intenzione del costruttore di riprodurre aspetti del Palazzo Ducale di Venezia. Precedentemente era qui localizzato lo \"ospitale\" dell'ordine ospedaliero dei Cavalieri di San Giovanni Battista di Rodi. Con la fine dei pellegrinaggi il luogo si trasform\u00f2 in azienda agricola e le strutture passarono ai nobili veneziani Querini che vi costruirono, probabilmente, la prima villa veneziana in terraferma, ovvero la pi\u00f9 antica Villa Veneta.\nSi trova al centro del paese ed \u00e8 circondata da un giardino. Un oratorio dedicato a San Pietro fu demolito nel 1928. Conteneva una pala, ora ospitata nell'oratorio della parrocchiale. La pala, della scuola del pittore veneziano Gregorio Lazzarini, \u00e8 del XVII secolo.\nSi leva, alta sulle due torri, ad oriente della ex chiesa parrocchiale. La villa si contraddistingue dal palazzo con il suo ampio giardino e dall'azienda agricola con stalle, magazzino e abitazioni indipendenti. In particolare, il palazzo si presenta con due eleganti torri laterali e con una loggia a trifora che divide l'edificio in maniera asimmetrica. Un intervento settecentesco ne ha modificato l'entrata con una ripida scala che portava direttamente al piano nobile. Gli interni sono ricchi di affreschi.\nTipica costruzione settecentesca con frontone centrale. Mantiene ancora oggi una particolare eleganza strutturale di ogni elemento decorativo. \u00c8 oggi abitazione privata.\nCultura.\nGli appuntamenti.\nin agosto, interessante tradizione la cena paesana. San Rocco \u00e8 compatrono della parrocchia\nIn agosto a Villa Gaudio concomitante la \"festa del prosciutto crudo dop\"\nEconomia.\nFa parte della zona di produzione del vino Arcole DOC.\nAmministrazione.\nFa parte dell'Unione comunale Adige-Gu\u00e0. L'unione \u00e8 costituita da quattro comuni: Pressana, Roveredo di Gu\u00e0, Veronella e Zimella. Il comune inoltre fa parte del movimento patto dei sindaci "}
{"id": "33915", "revid": "84184", "url": "https://it.wikipedia.org/wiki?curid=33915", "title": "Venarotta", "text": "Venarotta \u00e8 un comune italiano di abitanti della provincia di Ascoli Piceno nelle Marche. Fa parte della Comunit\u00e0 Montana del Tronto.\nStoria.\nLe origini di Venarotta non sono chiare, un'ipotesi \u00e8 che il paese fu fondato nel VI secolo da alcuni ascolani, che edificarono su un'altura il centro abitato e un tempio dedicato a Venere, da cui deriverebbe il nome \"Venarotta\". Altra ipotesi sull'origine del toponimo \u00e8 che questo deriverebbe da \"vena\" (parola usata per indicare una sorgente sotterranea o una cavit\u00e0 del terreno). Nel 1237 gli ascolani annessero Venarotta, che fino ad allora era autonoma e si reggeva con propri ordinamenti. La storia del centro pedemontano da qui in poi \u00e8 legata a quella di Ascoli Piceno.\nNel 2017 Venarotta insieme ad altri 13 Comuni sostiene la costituzione del Parco dei Calanchi e Monte Ascensione, al fine di promuovere valorizzare il territorio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (3,68%).\nAmministrazione.\nGemellaggi.\nIl comune di Venarotta \u00e8 gemellato con:\nSport.\nCalcio.\nCalcio a 11\nLa principale squadra di calcio \u00e8 l\"'A.S.D. Venarotta 1985 Calcio\" che milita nel girone D marchigiano di 1\u00aa Categoria. \u00c8 nata nel 1985.\nCalcio a 5\nLa squadra del paese di calcio a 5, il Venarotta C5, nella stagione 2012-2013 ha raggiunto la promozione in Serie C2."}
{"id": "33916", "revid": "322321", "url": "https://it.wikipedia.org/wiki?curid=33916", "title": "Torrita di Siena", "text": "Torrita di Siena \u00e8 un comune italiano di abitanti della provincia di Siena in Toscana.\n\u00c8 un antico borgo situato su una collina (325 m s.l.m.) nella parte occidentale della Val di Chiana.\nStoria.\nIl nome \"Torrita\" compare per la prima volta su un codice amiatino del 1037. Il castello, soggetto alla sovranit\u00e0 e alla difesa della repubblica di Siena, era protetto da una cinta muraria munita di torri quadrate e di quattro porte di accesso: Porta a Pago, Porta Gavina, Porta Nova e Porta a Sole. Fu baluardo avanzato (\"castrum\") di Siena nella lotta contro Montepulciano; successivamente, nel 1554 venne conquistata da Firenze e assoggettata al potere mediceo.\nA partire dagli inizi del Novecento conobbe un grande sviluppo soprattutto per quanto riguarda le attivit\u00e0 artigianali e della lavorazione del legno.\nSimboli.\nLo stemma comunale, di origine medievale e riconosciuto con D.C.G. del 20 novembre 1937, presenta questa blasonatura: \nE cos\u00ec il gonfalone, concesso con analoga disposizione il 31 agosto 1939:\nEntrambi i decreti, poich\u00e9 promulgati durante il fascismo, prevedevano che lo scudo comunale fosse corredato dal Capo del Littorio; tale orpello \u00e8 poi caduto in disuso nel secondo dopoguerra.\nLo stemma comunale trae origine dalla storica dipendenza senese del comune: il leone argenteo in campo rosso \u00e8 infatti uno dei tre simboli patrii della Repubblica di Siena e il suo uso \u00e8 perdurato nei secoli, fino all'adozione quale emblema provinciale. La versione di Torrita si distingue per l'assenza di corona e per il fatto che il felino regge in una zampa un mazzetto di tre spighe, allegoria della fertilit\u00e0 del territorio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 647 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDal 1945 al 1991 \u00e8 stata governata dal PCI che aveva percentuali superiori al 75% dei voti.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nTamburello.\nA Torrita si pratica anche il gioco della palla tamburello, sport della tradizione derivante dalla pi\u00f9 antica disciplina del Gioco del Pallone col Bracciale. La sua squadra A.S.D. Polisportiva Torrita, costituita nel 1953 dopo la conquista del campionato di Serie B, reduce peraltro dalla conquista nell'anno precedente del titolo italiano di Serie C, ha raggiunto, nel 2013, sessant'anni di attivit\u00e0. Attualmente sta per disputare il Campionato Nazionale di Serie C (centro Italia).\nOltre alla squadra maschile, che milita nel campionato di Serie C, la societ\u00e0 sta partecipando (nelle specialit\u00e0 open e indoor) a vari tornei e campionati con compagini appartenenti alle categorie Juniores Maschili e Serie C femminile.\nCalcio.\nLa principale squadra di calcio della citt\u00e0 \u00e8 l\"'U.S. Torrita A.S.D.\" che milita nel girone E di Prima Categoria."}
{"id": "33917", "revid": "322321", "url": "https://it.wikipedia.org/wiki?curid=33917", "title": "Trequanda", "text": "Trequanda \u00e8 un comune italiano di abitanti della provincia di Siena in Toscana, situato al confine tra la Val d'Orcia e le Crete Senesi.\nIl comune ha ricevuto la Bandiera arancione del Touring Club Italiano, fa parte dell'Associazione nazionale citt\u00e0 dell'olio e nel 2018 \u00e8 stato inserito nel registro nazionale dei paesaggi rurali storici.\nStoria.\nIl nome Trequanda lo si fa derivare dal toponimo etrusco Tarkonte, mitico eroe etrusco o da \"terram quandam\" una certa terra, ovvero particolare. Certamente i primi insediamenti furono etruschi come dimostrano ritrovamenti archeologici e nomi dei luoghi (Cennano, Sicille, Malcensis, Asso) per poi passare dalla dominazione romana a quella dei Longobardi e Franchi.\nDocumenti storici del 1198 parlano per la prima volta di Trequanda, feudo dei Cacciaconti della Scialenga, famiglia di origine franco-salica a cui l'imperatore Ottone IV nel 1211 accord\u00f2 il permesso di riscuotere gabella di pedaggio nella corte e nella terra di Trequanda.\nPer la sua posizione dominante fu continua l'ingerenza della Repubblica di Siena nelle questioni trequandine finch\u00e9 nel 1255 impose la sua giurisdizione.\nAll'epoca della guerra tra Firenze ed Arezzo il castello fu rifugio dei ghibellini e dopo la sconfitta degli aretini nella battaglia di Campaldino del 1289 la guelfa Siena minacci\u00f2 di radere al suolo il castello.\nCeduto dai Cacciaconti ai Franzesi di Staggia nel 1309 per 18000 lire, il Castello pass\u00f2 definitivamente sotto la Balzana senese. Nel 1552 entr\u00f2 a far parte del Granducato di Toscana. Nel 1774 \u00e8 aggregata alla podesteria d'Asciano con Petroio e Montisi; Castelmuzio fu unito alla comunit\u00e0 nel 1833. Oggi del comune di Trequanda fanno parte le frazioni di Castelmuzio e Petroio, due borghi medioevali che conservano il fascino del tempo passato nelle viuzze in pietra, nelle chiese e nei palazzi. Montisi ne \u00e8 uscito nel 1877.\nSociet\u00e0.\nAttivit\u00e0 e tradizioni.\nImportante la produzione di terrecotte (Petroio) e l'allevamento, allo stato brado, dei bovini di razza chianina.\nA vocazione prettamente agricola, Trequanda si \u00e8 trasformata in questi ultimi anni in un centro di vacanza e di riposo con attrezzati agriturismi e case vacanze.\nUn'oasi intatta di equilibrio, di accordo tra l'uomo, le sue opere e la natura con la sensibilit\u00e0 e le precisa volont\u00e0 necessarie a proteggerlo.\nI cibi del luogo conservano ancora il loro sapore antico; dal pane senza sale alla cacciagione al cacio (formaggio pecorino) al panunto (bruschetta) agli insaccati di maiale, ecc.\nOrgoglio della cucina locale \u00e8 l'olio extravergine di oliva, frutto del particolare habitat in cui sono coltivati, in tutto il territorio comunale, gli oliveti.\nIl Comune di Trequanda \u00e8 promotore e aderente all'Associazione Nazionale \"Citt\u00e0 dell'Olio\".\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 160 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33919", "revid": "124015971", "url": "https://it.wikipedia.org/wiki?curid=33919", "title": "Ronco all'Adige", "text": "Ronco all'Adige (\"R\u00f3nco\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nRonco all'Adige dista circa 28 chilometri a sud-est di Verona. \u00c8 lambito dal fiume Adige.\nSi estende in un territorio di oltre nella zona della \"Bassa Veronese\", a un'altitudine di \nConfina a nord-ovest con Zevio, a nord-est con Belfiore, a sud-est con Albaredo d'Adige (\u00e8 diviso da quest'ultimo dall'omonimo fiume), a sud con Roverchiara, a sud-ovest con Isola Rizza e a ovest con Oppeano e Pal\u00f9.\n\u00c8 da notare, per\u00f2, che \"Ronco\" \u00e8 una denominazione che ricorre spesso nei luoghi di campagna, richiamando l'origine del luogo, reso coltivabile grazie all'intervento di bonificatori che, nel periodo medioevale, utilizzavano tra gli altri attrezzi anche la roncola, oggetto che poi entr\u00f2 nel nome di molti paesi in Italia.\nStoria.\nAbitato in epoca romana, come testimoniano i reperti rinvenuti nella zona, il paese sarebbe stato distrutto dalla presunta alluvione del 589 d.C. e dalla successiva pestilenza.\nDopo il Mille vennero realizzate opere idrauliche, ma nel 1224 il centro \u00e8 dato alle fiamme.\nSi registr\u00f2 un periodo di sviluppo delle attivit\u00e0 economiche durante la dominazione degli Scaligeri e dei Veneziani, che decretarono l'annessione di Ronco al vicariato di Isola Rizza.\nNacque nel 1593 il consorzio di bonifica.\nSecondo la tradizione, dal campanile di Ronco venne diretta da Napoleone la Battaglia del Ponte di Arcole contro gli austriaci, che restarono i dominatori fino al 1866, quando il Veneto divenne italiano.\nMonumenti e luoghi d'interesse.\nArchitetture religiose.\nConserva strutture romaniche medioevali con intatta l'abside dell'antica pieve del 1100.\nPi\u00f9 volte ricostruita, interessante l'abside del 1400.\nCustodisce una deposizione di Felice Riccio, detto il Brusasorci\nA fianco a villa Polfranceschi fu voluta da Francesco Polfranceschi e dalla moglie Costanza Montresor e ivi sepolti.\nChiesa moderna, con l'impianto di una basilica paleocristiana, imponente. \u00c8 suddivisa in tre navate, il soffitto \u00e8 a travi scoperte, non v'\u00e8 balaustra che separa l'altare dai fedeli, essendo la chiesa stata costruita durante la met\u00e0 del secolo scorso.\nAl suo interno vi sono diverso affreschi di Giuseppe Resi e una Piet\u00e0.\nCultura.\nEventi.\nIn agosto nella frazione Albaro, presso il campo sportivo di Albaro\nSeconda domenica di settembre, presso il campo sportivo di Ronco all'Adige\nUltima domenica di settembre, frazione di Tombazosana\nSi svolge in Zona industriale di Canton (Ronco all'Adige).\nOrganizzata dal Comitato \"San Francesco di Paola\" di Canton\nSi svolge dal 24 al 28 luglio a Scardevara, con programmi: concorso canoro per cantanti dilettanti il 27 luglio e il 28 luglio ultima serata con la 43\u00aa corsa con le rane al termine fuochi artificiali.\nInfrastrutture e trasporti.\nA Ronco all'Adige era presente una stazione della tranvia Verona-Albaredo-Coriano, in servizio solo fra il 1898 e il 1925. Tale linea, con trazione a vapore, fu all'inizio del secolo interessata da un esperimento di trasporto integrato che prevedeva la costruzione di un grande porto fluviale sull'Adige, presso Albaredo.\nEconomia.\nFa parte dell'area di produzione del Riso Nano Vialone Veronese che viene coltivato su terreni della pianura veronese irrigati con acqua di risorgiva.\nFamoso da sempre per la coltivazione di mele e pere\nEconomia emergente nella produzione di asparagi bianchi.\nAmministrazione.\nIl comune fa parte del movimento patto dei sindaci "}
{"id": "33921", "revid": "1444396", "url": "https://it.wikipedia.org/wiki?curid=33921", "title": "Roverchiara", "text": "Roverchiara (\"Rociara\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nRoverchiara \u00e8 un comune di circa 20\u00a0km\u00b2. Dista circa 34\u00a0chilometri a sud-est dal capoluogo di provincia e sorge alla destra del fiume Adige il quale delimita il confine orientale del territorio comunale. \u00c8 attraversato anche del fiume Buss\u00e8, altro importante fiume della Bassa veronese ed \u00e8 formato oltre che dal capoluogo comunale, dalla frazione Roverchiaretta e da altre localit\u00e0 sparse soprattutto nella parte ovest del territorio, tra le quali, la pi\u00f9 importante, Casalino. Nella parte nord-est vi \u00e8 la presenza di numerose cave e acquitrini che testimoniano la presenza di un'antica palude mentre scendendo a sud-est troviamo nella frazione di Roverchiaretta, un ponte sul fiume Adige che collega il comune con la sponda sinistra (Bonavigo, Minerbe).\nEtimologia.\nIl paese era anticamente chiamato \u201cFonzane\u201d, probabilmente derivante dal nome di una famiglia della zona.\nEsistono due ipotesi sulla derivazione del toponimo \u201cRoverchiara\u201d, ma quella che sembra essere la pi\u00f9 corretta \u00e8 quella che fa derivare il nome del comune dalla parola latina \u201crublicus\u201d, diminutivo di \u201crubus\u201d, in italiano rovo, distesa di rovi, rovereto. La parola si sarebbe trasformata nel tempo in rublicus, rov\u00e9clo, rovechio, rovecio, roecio, roeciara e definitivamente in roverciara, roverchiara. Un'altra ipotesi fa derivare il nome da rovere, un tipo di quercia, forse come bosco sparso e quindi roverciara.\nQuesta idea \u00e8 confermata dalla presenza di un bosco presente nel passato nella zona che va dall'abitato di Roverchiara a quello di Roverchiaretta.\nL'altra ipotesi fa derivare l'origine del nome da \u201cRipaclara\u201d. Ovvero associa il toponimo alla presenza di un porto sul fiume Adige (che comunque esisteva) e di un faro che lo illuminava.\nStemma.\nLo stemma comunale \u00e8 rappresentato da un grande rovere (\"quercus petraea\") radicato su una vasta campagna verde. Il simbolo \u00e8 stato scelto per ricordare la pianta che ricopriva il territorio nella zona di Roverchiara e molto probabilmente che formava il bosco il quale arrivava fino alla frazione di Roverchiaretta che ha dato origine al toponimo del comune. Quello di scegliere un albero o un tipo di vegetazione \u00e8 un fenomeno che si ripete spesso per i comuni rurali, soprattutto nella Bassa veronese.\nStoria.\nLe prime notizie scritte si hanno nell'813 in un documento in cui si parla di una comunit\u00e0 cristiana la \"Schola Cantorum\" in cui il vescovo \"Rotaldo\" di Verona assegna delle rendite e dei possessi. Una comunit\u00e0 religiosa in contatto continuo con i vescovi che viveva intorno alla pieve e al battistero. Particolare importanza il centro la ebbe nel medioevo, sempre da documenti religiosi si ha intorno all'anno 1000 che la pieve locale ha un gran numero di religiosi al suo servizio: 36 preti e altri con ruolo minore. Un rapporto diretto fra vescovo e zone, religioso ed economico che si interruppe nel 1206, quando il comune si impossess\u00f2 dei beni vescovili mettendo al confino a Monteforte il vescovo \"Adelardo II\". \nNel 1234 \u00e8 da segnalare un'azione militare di Ezzelino da Romano. Per conquistare Albaredo gett\u00f2 un ponte sull'Adige anticipando le gesta dei corpi dei genieri. Ad Ezzelino succedettero nel controllo del paese i governanti della citt\u00e0, prima gli Scaligeri e poi i Visconti in attesa dei veneziani.\nAl tempo della Serenissima fu un importante porto per merci e passeggeri per la zona, di pari importanza di quello di Legnago e continu\u00f2 ad essere una fertile campagna orientata alla produzione per la citt\u00e0 di Verona.\nMonumenti e luoghi d'interesse.\nArchitetture religiose.\nChiesa parrocchiale di San Zeno - XIX secolo.\nL'attuale edificio sorge su strutture di chiese precedenti. Viene citata l'esistenza di una pieve per la prima volta nel 1040 in un documento che venne distrutta da una rotta del fiume Adige nel 1470 e ricostruita nel 1526. Ampliata tra il Seicento e il Settecento assunse la forma attuale nel 1860.\nSulla facciata principale sono presenti quattro lesene che sorreggono un timpano triangolare che a sua volta sostiene tre statue dedicate a personaggi religiosi. A mezza altezza sono presenti due nicchie che contengono le statue di Sant'Antonio di Padova e quella di San Zeno vescovo. Inoltre, sempre sulla facciata compaiono cinque affreschi colorati e il portale rettangolare.\nIl campanile ha una pianta larga \u00e8 sulla cima compare una cuspide piramidale che and\u00f2 a sostituire quella a forma di cipolla ad inizio Novecento.\nAl suo interno sono presenti opere di importante valore artistico. Una tela rappresenta la Madonna con il Bambin Ges\u00f9 tra San Rocco e San Sebastiano mentre un'altra raffigura la presentazione della chiesa a Ges\u00f9 Cristo. Tre altari occupano la chiesa: l'altare maggiore, dell'Ottocento, costruito con marmo bianco di Carrara, che comprende un antico tabernacolo e statue sacre, e due minori dedicati a San Giuseppe e alla Madonna del Rosario, compresi in due piccole cappelle ai lati delle navate. \u00c8 presente inoltre una fonte battesimale ed un organo risalente al 1916.\nChiesa parrocchiale di Santa Maria (Roverchiaretta).\nAnche questo edificio sacro, risalente al 1847, sorge su antiche chiese preesistenti.\nLa facciata, pi\u00f9 stretta della parte centrale, comprende quattro colonne che sorreggono un timpano triangolare e tra queste sono scavate due nicchie vuote. Sotto al timpano sono disegnate due croci e al centro, la scritta dedicata a Santa Maria. Il campanile, leggermente staccato dall'edificio sacro, presenta sotto la cella campanaria un orologio e sopra una cuspide a forma di pigna.\nDentro la chiesa sono presenti cinque altari, aggiunti nel tempo, e su uno spicca la splendida statua lignea dedicata alla Madonna del Carmine (1702). L'edificio \u00e8 ad unica navata. Sull'altare maggiore \u00e8 deposto un antico tabernacolo in legno. Nell'abside \u00e8 appesa una pala rappresentante La Madonna del Carmine con il Bambino, San Girolamo ed un Francescano.\nOratorio di Santa Maria delle Grazie (Roverchiaretta) - XVII secolo.\nSorge nella piazza principale di Roverchiaretta a fianco della chiesa parrocchiale e risale all'anno 1644.\nLa struttura principale \u00e8 a forma ottagonale, segnata orizzontalmente a mezza altezza da una cornice. Sono presenti un portale sormontato da un timpano triangolare e finestre nella parte inferiore delle costruzione.\nAl suo interno sono presenti decorazioni di importante valore artistico ed un altare disposto sotto un cinquecentesco dipinto che rappresenta la Madonna con il Bambino sul trono.\nSul retro dell'edificio principale sorge un elegante campanile.\nOratorio Santa Teresa D'Avila al Casalino - XVIII secolo.\nL'oratorio risale alla prima met\u00e0 del Settecento e sorge nella campagna a circa 3\u00a0km dal centro del paese. Venne fondata da una famiglia di Roverchiaretta quando rilev\u00f2 una villa in localit\u00e0 Casalino. La chiesa \u00e8 caratterizzata da una facciata che comprende due colonne quadrate sormontate da un timpano triangolare con tre pinnacoli in pietra e al centro lo stemma della famiglia fondatrice.\nSpicca l'elegante portale in tufo. All'interno \u00e8 presente un altare settecentesco e una pala raffigurante la Madonna con in braccio il Bambin Ges\u00f9 seduta sulle nuvole e inginocchiati davanti ad Essa Santa Teresa d'Avila e Sant'Antonio di Padova. Dietro l'altare \u00e8 presente la sagrestia alla quale si accede da due porte disposte lateralmente e sormontate da due statue raffiguranti la Madonna e San Giuseppe con in braccio il Bambino Ges\u00f9. In fondo all'edificio \u00e8 presente la cella campanaria con al suo interno alcune decorazioni settecenteschi\nVille.\nVilla Guarienti-Brenzoni - XVI secolo.\nLa villa \u00e8 stata costruita attorno al 1530. Si trova sulla strada che da Roverchiara conduce ad Isola Rizza ad un chilometro dal centro. Attualmente l'edificio \u00e8 in completo stato di abbandono e decadimento e, se non si proceder\u00e0 con un restauro, si rischier\u00e0 di perdere questa interessantissima villa rinascimentale.\nLa villa \u00e8 abbellita da finestre e porte incorniciate da pietra lavorata e, sempre sulla facciata, da un affresco che rappresenta scene mitologiche. Sul tetto sono presenti alcune eleganti canne fumarie.\nLa struttura \u00e8 formata da cinque corpi disposti linearmente; il primo \u00e8 una stalla o deposito per attrezzi, il secondo ospita una scala per la torre colombara che compone il terzo corpo, seguono un corridoio e l'abitazione padronale. Nel corso del Settecento la villa \u00e8 stata abbellita con particolari vari (portale, finestrelle della torre). All'interno sono presenti due grandi saloni (uno al piano terra, l'altro al piano superiore) con camini ben curati nei dettagli, una scala e soffitti nobili oltre che ad altri valorosi affreschi.\nVilla Guerra - XVII secolo.\n\u00c8 un'elegante villa seicentesca, che sorge in localit\u00e0 Casalino. Ha subito nel corso dei secoli varie modifiche di ampliamento e di abbellimento. La struttura \u00e8 composta dall'abitazione affiancata da alcuni edifici per il ricovero di animali ed attrezzi. La casa patronale rappresenta una vera e propria villa veneta, con un enorme salone che conduce a stanze laterali sia al piano terra che a quello superiore. Infine il terzo piano \u00e8 adibito a granaio ed a deposito.\nVilla Fiumi - XVIII secolo.\nAttualmente ospita la sede del municipio di Roverchiara. Risale al 1745 e prende il nome dalle due famiglie che l'hanno posseduta. Verso l'inizio del Novecento la villa \u00e8 stata arricchita con affreschi in stile liberty, soprattutto nel salone al primo piano e sui soffitti. La struttura \u00e8 quella della tipica villa veneta settecentesca e presenta sui primi due piani, il salone centrale che conduce lateralmente alle stanze. L'ultimo piano \u00e8 dedicato al granaio. L'ingresso della villa \u00e8 caratterizzato da un bel portale sormontato da un balcone con ringhiere in ferro battuto. Le finestre sono incorniciate in tufo e sono da ammirare le grondaie e le sagome dei camini sul tetto.\nCultura.\nManifestazioni.\nIl mercoled\u00ec mattina\nSeconda domenica di maggio\nSecondo week-end di giugno\nPrima domenica di settembre\nEconomia.\nAgricoltura e allevamento.\nL'economia trainante di questo centro della Bassa veronese \u00e8 l'agricoltura, come del resto tutti i comuni di questa zona. Sul territorio sono infatti presenti numerose aziende agricole moderne e tecnologicamente avanzate che praticano un'agricoltura estremamente meccanizzata favorita da terreni molto fertili e ricchi di corsi d'acqua. Vengono coltivati per la maggiore mais, frumento, barbabietole e tabacco, ma anche frutta (mele, pere) e ortaggi.\nSono inoltre presenti alcuni importanti allevamenti di bovini e suini.\nIndustria e artigianato.\nNegli ultimi anni a Roverchiara sono sorte alcune zone industriali che contengono attivit\u00e0 economiche di vario genere, soprattutto per\u00f2 legate alla lavorazione e produzione del mobile d'arte che hanno soppiantato le piccole aziende e botteghe sorte nel Secondo Dopoguerra. Sono presenti alcune aziende tra Roverchiara e Roverchiaretta (tra cui la filiale di un'azienda tra le principali produttrici di box doccia nel mondo) e una nuova zona industriale cresciuta attorno agli anni 2000 lungo la superstrada SS434 \u201cTranspolesana\u201d, che attraversa il territorio nella zona orientale e collega rapidamente il paese con il capoluogo di provincia."}
{"id": "33922", "revid": "1410376", "url": "https://it.wikipedia.org/wiki?curid=33922", "title": "Roveredo di Gu\u00e0", "text": "Roveredo di Gu\u00e0 (\"Roar\u00e9do de Gu\u00e0\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nRoveredo dista circa 50 chilometri da Verona. \u00c8 in posizione est sud est rispetto al capoluogo, giace in pianura sul fiume Gu\u00e0, ed \u00e8 inoltre il comune pi\u00f9 orientale della provincia. \u00c8 all'incrocio dei confini provinciali con Vicenza e Padova.\nEtimologia.\nIl nome \u00e8 nato nell'alto medioevo. La zona era ricca lungo i fiumi di querce farnia, albero che era impropriamente chiamata nel veronese \"robur\", rovere. Fu un bosco di querce, chiamato \"roburetu\" a darne il nome. Per differenziarlo da altri toponimi simili fu aggiunto \"di Gu\u00e0\" dal fiume che lo bagna.\nStoria.\nLe prime presenze organizzate sul territorio sono dopo la battaglia di Azio, quando vi fu una colonizzazione da parte dei reduci nel reticolato di centuriazione. Il comune ha cos\u00ec vissuto per lungo tempo una forte frammentazione delle abitazioni, ed il centro \u00e8 nato in periodo successivo. La storia locale \u00e8 meglio descritta dalle vicende dei monumenti locali che comprovano la presenza costante di popolazione.\nLa mancanza di attivit\u00e0 economiche alternative all'agricoltura rese il comune terra di forte emigrazione fra i secoli XIX e XX.\nCi fu una ripresa con la nascita di societ\u00e0 di mutuo soccorso e di leghe dei braccianti; successivamente con l'Enciclica Rerum Novarum di papa papa Leone XIII nacquero all'interno delle parrocchie le casse rurali gruppi di solidariet\u00e0 che in seguito si trasformarono in banche popolari: strutture che, associate alle due prima citate, permisero anche a Roveredo di strutturarsi come societ\u00e0 attive, dove la leva per crescere era interna ai paesi stessi.\nLa provincia di Verona ebbe poco prima della seconda guerra mondiale una forte crisi delle piccole banche nate in quel periodo, fra le poche che si salvarono ci fu quella di Roveredo.\nMonumenti e luoghi d'interesse.\nArchitetture religiose.\n\u00c8 in via Marina. Ha una particolarit\u00e0, un affresco del XVII secolo fatto nella parte interna dell'altare: \"Della Madonna con bambino\".\nFu ricostruita su una precedente nel 1746, ampliata nel 1885 e di nuovo restaurata nel 1938.\n\u00c8 di stile neoclassico, ha un'ampia navata. All'interno un altare ricavato da uno precedente del XVI secolo detto l'altare dei \"fedeli\", una pala del XVII secolo della \"Madonna con bambino e i santi Pietro e Paolo\", il battistero in marmo rosso di Verona del 1525 e una policroma statua lignea rappresentante \"Madonna orante in trono con bambino\" del XV secolo ora in sacrestia.\nIl campanile \u00e8 del 1907, alto 57 metri. Ha sei campane tutte consacrate ad un santo e armonizzate al fine di fare concerti di campane.\n\u00c8 in localit\u00e0 Cicogna. Non \u00e8 pi\u00f9 luogo di culto, ma ha una caratteristica importante. Sorge sui confini interprovinciali fra tre province. Ha tre altari ognuno in una provincia diversa: Verona (Roveredo di Gu\u00e0), Vicenza (Pojana Maggiore) e Padova (Montagnana).\nArchitettura civili.\nL'Oratorio \u00e8 dedicato a san Gaetano. La villa \u00e8 del XV secolo e totalmente rinnovata nel XVIII secolo. Nel cortile ha un pozzo costruito in modo da non avere sbalzi di livello e di intorpidimento in funzione delle piene del fiume Gu\u00e0.\nDel XV secolo. \u00c8 un palazzo con un uso misto, di abitazione e di appoggio per le attivit\u00e0 agricole. Il porticato \u00e8 del XVIII secolo.\n\u00c8 situata sull'argine sinistro del Gu\u00e0. Un palazzo di campagna di stile veneziano fatto dai conti Camerini di Monselice.\nAltro.\nDel tempo del Reticolato di centuriazione che coinvolse la zona dopo la Battaglia di Azio del 39 a.C. con una colonizzazione fatta dai reduci della battaglia stessa.\nCultura.\nAppuntamenti.\nMet\u00e0 gennaio\nInizio luglio\nEconomia.\nL'attivit\u00e0 pi\u00f9 importante del comune e da attivit\u00e0 agricole e di trasformazione agricola. Sopra tutto le \"patate dorate dei terreni rossi del Gu\u00e0\" e il \"radicchio rosso di Verona\" oggetto di due fiere mostre del paese ed in attesa del marchio I.G.P., cipolle, meloni, cereali, mais e anche rose. \u00c8 presente anche l'attivit\u00e0 zootecnica, bovini, suini e soccida di avicoli.\nCollegata all'attivit\u00e0 locale \u00e8 presente in inverno un'asta trisettimanale del radicchio. L'asta \u00e8 riferimento per l'indicazione del prezzo della produzione di gran parte del basso veronese, vicentino e padovano.\nLe attivit\u00e0 di trasformazione sono date da uno stabilimento per la disidratazione della frutta, un prosciuttificio, il comune \u00e8 nella zona di produzione del \"prosciutto crudo berico euganeo\". In senso lato si pu\u00f2 aggiungere anche una fabbrica di \"Mandorlato di Cologna Veneta\".\nSono presenti attivit\u00e0 artigianali di forte specializzazione.\nAmministrazione.\nAltre informazioni amministrative.\nFa parte dell'Unione comunale Adige-Gu\u00e0. L'unione \u00e8 costituita da cinque comuni: Cologna Veneta, Pressana, Roveredo di Gu\u00e0, Veronella e Zimella.\nSport.\nPresso gli impianti sportivi comunali opera l'associazione sportiva \"A.S.D.\" \"ROBUR Roveredo di Gu\u00e0\". L'associazione, fondata nel 1969, consta di una squadra amatoriale di calcio a 11 iscritta al campionato provinciale CSI di Vicenza nel girone \"Basso Vicentino\". Da segnalare la conquista nel maggio 2014 del Trofeo \"\"Gigi Corr\u00e0\",\" torneo post-campionato organizzato dal CSI di Vicenza. A partire da settembre 2012 vengono organizzati, presso la palestra comunale, dei corsi di pallavolo rivolti alle bambine e alle ragazze delle scuole elementari e medie. Da settembre 2014 \u00e8 inoltre attiva una squadra di Calcio a 5 la quale disputa le proprie partite sempre presso la palestra comunale di Roveredo di Gu\u00e0."}
{"id": "33923", "revid": "1410376", "url": "https://it.wikipedia.org/wiki?curid=33923", "title": "Rover\u00e9 Veronese", "text": "Rover\u00e9 Veronese (\"Rover\u00e0it\" in cimbro, \"Roar\u00e9\" in dialetto locale) \u00e8 un comune italiano di abitanti della provincia di Verona in Veneto.\n\u00c8 uno degli antichi Tredici Comuni.\nGeografia fisica.\nRover\u00e9 Veronese \u00e8 un comune che si colloca sulla dorsale a cavallo tra la Val Squaranto e la Val d'Illasi, a 843 m s.l.m. Si estende quasi al centro dell'altopiano lessinico.\n\u00c8 racchiuso a nord e a ovest dai comuni di Bosco Chiesanuova (da cui dista circa 15\u00a0km), Cerro Veronese (6\u00a0km) e Grezzana (18\u00a0km), a nord-est da Selva di Progno (14\u00a0km), a est da Velo Veronese (5\u00a0km), a sud-est da San Mauro di Saline (8\u00a0km) e, infine, a sud da Verona (zona che comprende le frazioni di Montorio e Mizzole, distante in media 27\u00a0km).\nIl territorio comunale raggiunge un'altezza di 1500 metri di altitudine. Il comune comprende 4 frazioni: Rover\u00e9 (capoluogo), San Rocco di Piegara, San Francesco e San Vitale in Arco.\nIl territorio, come tutta la Lessinia, \u00e8 carsico. Numerose sono le grotte e le cavit\u00e0 naturali, come la \"grotta del Capriolo\" a Rover\u00e9 1000. Nella parte nord del territorio, raggiungibile attraverso il comune di Velo, c'\u00e8 la stazione sciistica della \"Conca dei Parpari\" una conca probabilmente ricca di bacini sotterranei.\nOrigini del nome.\nIl toponimo riflette il latino \"robur\", rovere.\nStoria.\nCome molti luoghi della Lessinia L'inizio di \"Rover\u00e9\" affonda nella preistoria, infatti il paese sorge su un villaggio del Neolitico con tracce di insediamenti pi\u00f9 antichi. Su tutto il territorio comunale sono stati ritrovati castellieri dell'et\u00e0 della pietra.\n\u00c8 la prima zona dove si insediarono i Cimbri nel veronese, in seguito all'editto di Bartolomeo della Scala del 5 febbraio 1287 che permise la presenza di circa 200 Cimbri provenienti dal Vicentino al seguito di Olderico da Altissimo. In seguito ai primi insediamenti, Rover\u00e9 fu un unico comune con Chiesanuova e Cerro fino al 1375.\nSimboli.\nLo stemma del Comune di Rover\u00e8 Veronese \u00e8 stato concesso con decreto del presidente della Repubblica del 28 luglio 2005.\nMonumenti e luoghi d'interesse.\nArchitetture religiose.\nDell'inizio del XIV secolo fu ricostruita nel 1496. Il campanile del 1493 fu realizzato da Domenico da Lugo. Carlo Cipolla trovo riferimenti ad una precedente chiesa nell'anno 804.\nSan Rocco di Piegara divent\u00f2 parrocchia nel 1648, la chiesa contiene una tela di Domenico Macaccaro raffigurante la \"Madonna con il Bambino con vergini e angeli\". La tela \u00e8 antecedente al 1630, anno di morte del pittore a causa dell'epidemia di peste di quell'anno.\nFu costruita all'inizio del XX secolo con l'abbattimento di una precedente chiesa consacrata il 20 maggio 1372. La chiesa attuale conserva opere artistiche di un certo pregio della precedente.\nTradizioni popolari.\nRover\u00e9 \u00e8 uno dei luoghi che rivendica la nascita di Bertoldo, l'astuto montanaro che frequentava la corte di Alboino a Verona. Il personaggio fu creato dallo scrittore e cantastorie Giulio Cesare Croce, bolognese del XVI secolo. Fra le numerose opere dedicate a \"Bertoldo\" spicca \"Le astuzie di Bertoldo\" e \"Le piacevoli ridicolosit\u00e0 di Bertoldino\" da cui fu liberamente tratto un film nel 1984 con la regia di Mario Monicelli. Quello di Monicelli fu il terzo film italiano dedicato al personaggio; l'invenzione di Cacasenno \u00e8 posteriore, da un'opera del Banchieri. Nel paese sono presenti importanti associazioni che durante l'anno propongono attivit\u00e0 ludiche e culturali: un gruppo storico di campanari a sistema veronese, una proloco che organizza e coordina le attivit\u00e0, e un coro, conosciuto in tutta la provincia di Verona come uno dei cori pi\u00f9 validi al momento in attivit\u00e0, il coro la Stele, che nell'estate del 2006 ha pubblicato il suo primo CD per festeggiare i 10 anni di canto.\nEconomia.\nRover\u00e9 basa la sua economia sull'agricoltura, il turismo, la trasformazione del latte a livello industriale e su alcune attivit\u00e0 artigianali, senza dimenticare la vendite di castagne che avviene in autunno. \nSono presenti inoltre caseifici medio-piccoli con prodotti di altissima qualit\u00e0, dai formaggi ai salumi. Nel 1970 Dario Bonomi fonda il Montepurga, diventato poi Forno Bonomi, una pasticceria che oggi produce a livello internazionale, esportando in oltre 60 paesi nel mondo biscotti savoiardi (per Tiramis\u00f9), amaretti, pastafrolle e sfogliatine. Si conferma leader indiscusso nel settore ed \u00e8 un autentico fiore all'occhiello per numerosi lavoratori della montagna veronese.\nInfrastrutture e trasporti.\nIl comune \u00e8 interessato dallo scorrimento di 4 strade provinciali principali:\n- la SP35 delle Mire, che inizia a Montorio (frazione a 6\u00a0km a nord-est di Verona), risale verso l'altopiano lessinico sulla dorsale della Val Squaranto attraversando la parte montana del comune di Verona, passa per i centri di San Rocco di Piegara e San Vitale e termina nei pressi di Rover\u00e8 capoluogo;\n- la SP15 del Purga, che inizia a Cerro Veronese, interseca la SP35 a Rover\u00e8 e dopo circa 10\u00a0km termina a Velo Veronese;\n- la SP13 dei Tredici Comuni che attraversa la frazione di San Francesco e che conduce fino a Bosco Chiesanuova;\n- la SP6 dei Lessini, che scorre nella parte pi\u00f9 settentrionale e montana del comune, collegando Rover\u00e9 alla localit\u00e0 sciistica di Malga San Giorgio.\nAmministrazione.\nFa parte della Comunit\u00e0 montana della Lessinia, e dell'area del Parco della Lessinia."}
{"id": "33925", "revid": "15756", "url": "https://it.wikipedia.org/wiki?curid=33925", "title": "San Giovanni Ilarione", "text": "San Giovanni Ilarione (\"San Gioani Lari\u00f3n\" in veneto) \u00e8 un comune italiano di abitanti della provincia di Verona in Veneto.\nIl paese \u00e8 sede di importanti aziende a livello nazionale e mondiale, principalmente calzaturiere.\nGeografia fisica.\nSan Giovanni Ilarione dista circa 42 chilometri da Verona. Rispetto al capoluogo \u00e8 in posizione nord est. Confina con la provincia di Vicenza, dal cui capoluogo dista 39 chilometri. \u00c8 posizionato nella media val d'Alpone, e attraversato da nord a sud dal torrente Alpone. \u00c8 in posizione collinare, adagiato su un fianco della valle.\nLe principali cittadine di riferimento sono San Bonifacio ed Arzignano, che distano rispettivamente circa 15 e 10 chilometri.\nA partire dal nord dove la valle tende ad essere ancora stretta, la zona pianeggiante scarseggia, ma dirigendosi verso fondo valle si pu\u00f2 notare un ampliamento della pianura e finisce la Val d'Alpone.\nEtimologia.\nIl primo documento scritto che parla di San Giovanni \u00e8 del 1091, un diploma dell'imperatore Enrico IV, dove elenca le terre assegnate al monastero di San Felice di Vicenza e dove viene citato \"Sancto Joanne ad Aronna\". Aronna \u00e8 un'erba, una specie di gramigna, chiamata volgarmente \"la rogna\". Nel 1350 il nome usato \u00e8 \"Sancto Joanne in Larogna\" e negli statuti del comune del 1382 si usa \"Sancto Joanne habente la rogna\". Nel 1582 si usa per la prima volta il suffisso \"Hilarione\". Il termine attuale si ha in una bolla papale del 1685: \"San Giovani Ilari\u00f2n\".\nStoria.\nLa preistoria.\nPresenze di circa 50.000 anni fa, un accampamento stagionale dell'uomo di Neanderthal era posizionato sul monte Calvarina, appena sotto la vetta fra le attuali malghe di \"Roccolo\" e \"Marognon\", in un avvallamento che poneva i cacciatori al riparo dei venti freddi del nord. La scoperta appartiene ad \"Alberto Solinas\" che, con il padre, ha dato il suo nome al Riparo Solinas nel comune di Fumane.\nLa storia.\nNel XIII secolo il castello era al centro delle dispute fra i signori del paese, i \"Malacapella\" e il comune di Vicenza. Nel 1241 i vicentini fecero un primo tentativo di conquista, non riuscendoci, e devastando la valle, l'anno successivo, il 1242 si allearono con Ezzelino III da Romano e sconfissero i \"Malacapella\".\nLa zona fu nuovamente teatro di scontro delle dispute fra i Visconti arrivati a Verona e la Serenissima. Francesco Sforza, capitano di ventura allora per Venezia, decise che il castello rimanesse integro e armato e con autonomia del comune, con spese a carico di tutta la valle, cosa che La Serenissima accett\u00f2 a met\u00e0.\nI giorni nostri.\nSu proposta dei deputati veronesi Guarienti e Cori nel 1923 il comune pass\u00f2 dalla provincia di Vicenza a quella di Verona.\nIn quell'occasione Castello tent\u00f2 senza successo di ottenere un municipio, per cos\u00ec formare un comune autonomo dall'altra frazione di villa, con la quale litigava da secoli. Quando sembr\u00f2 che tale progetto fosse ormai stato raggiunto, la provincia di Vicenza (alla quale Castello voleva rimanere legata) si tir\u00f2 indietro e cos\u00ec non si fece nulla. Con il passaggio di provincia si san\u00f2 un residuato storico della dipendenza di un solo comune della valle fuori dalla provincia di Verona. La proposta si basava sul bisogno di sanare la divisione fra i comuni vicini per una tradizione storica, linguistica ed economica. La contestazione sul confine fra le amministrazioni si trascinava sin dai tempi dei longobardi.\nMonumenti e luoghi d'interesse.\nArchitetture religiose.\nIn localit\u00e0 Scandolaro. \u00c8 in stile romanico del XIII secolo, \u00e8 stata ristrutturata nel 1981 dopo un abbandono decennale. Ha una statua di San Zeno risalente al 1442.\nIn localit\u00e0 Boarie. Fu edificata da Achille Balzi nel 1715, era un oratorio pubblico propriet\u00e0 della famiglia Balzi. La struttura \u00e8 a pianta unica, e molto piccola; al centro del corridoio \u00e8 possibile scorgere la tomba della famiglia Balzi, posizionata proprio sul pavimento. L'intera chiesa \u00e8 stata restaurata recentemente, facendo cos\u00ec risaltare le sue bellissime peculiarit\u00e0.\nA Cattignano. Fu eretta nel 1881 e divenne parrocchia nel 1947. \u00c8 notevole il campanile, svettante, posto anteriormente alla chiesa.\nCostruita all'inizio del XIX secolo, fra il 1808 e il 1812 sul sito del vecchio castello. Ha una pianta a croce greca e una sola navata. Domina l'intera valle ed era l'unica parrocchia del comune. Ha una serie di dipinti raffiguranti la vita di San Giovanni Battista e una pala del XV secolo di Bartolomeo Montagna: \"Madonna con Bambino fra i santi Antonio da Padova e Giovanni Evangelista\". Ha una forte somiglianza con il santuario della Madonna di Monte Berico.\nFu costruita all'inizio del XX secolo, fra il 1901 e il 1909 su progetto del vicentino Gerardo Marchioro.\n\u00c8 costruita sulla precedente chiesa del XV secolo. Ha una facciata maestosa e si sviluppa su tre navate. Ha affreschi di Pietro Pajetta e pale del XVI e XVII secolo. Da segnalare le vetrate ed i dipinti di D. Menato.\nAlla fine del 1989 fu avviato il progetto di ricostruzione del campanile adiacente alla chiesa il quale \u00e8 stato terminato nel 1991, con l'innalzamento di circa 15 metri, e l'aggiunta della quarta e nuovissima campana. Del vecchio campanile sono stati conservati gli orologi, tuttora visibili sulla sua sommit\u00e0 ed \u00e8 stata aggiunta una meridiana, donata gentilmente dal maestro d'arte Zandon\u00e0.\nVilla Tanara.\nAntica Villa in stile padronale, risalente alla fine dell'Ottocento, composta da un blocco centrale e due ali laterali le quali racchiudono il giardino interno, dove al centro \u00e8 situata una magnolia dell'epoca; molte sono le leggende racchiuse tra i misteri di queste mura, raccontate dagli stessi abitanti del paese.\nSin dall'inizio era abitata da una dinastia di Conti i quali possedevano svariati appezzamenti di terreno, fatti lavorare da contadini assunti presso la nobile famiglia, alla fine del 900' \u00e8 stata per\u00f2 abbandonata a causa del trasferimento della famiglia verso le citt\u00e0 pi\u00f9 ricche. Durante la seconda guerra mondiale \u00e8 stata usata come presidio tedesco \u00c8 di propriet\u00e0 privata ma rimane disabitata e non \u00e8 possibile visitarla, a causa anche delle pessime condizioni in cui \u00e8 conservata.\nAll'interno sono ancora presenti parecchi oggetti risalenti all'epoca della costruzione, come i caminetti ottocenteschi presenti in ogni sala ed utilizzati per il riscaldamento quotidiano.\nBasalti Colonnari.\nSul versante sinistro della Valle d'Alpone, a S. Giovanni Ilarione, una parete rocciosa appare come un enorme alveare. \u00c8 invece l'imponente struttura dei basalti colonnari, formatasi nel vulcanismo oligocenlco. II raffreddamento e la contrazione delle colate laviche, intorno e dentro i crateri, diedero origine alle forme prismatiche con base esagonale, le nere lucenti colonne strette una all'altra: una straordinaria scenografia della natura. Nell'Eocene medio, 45 milioni d'anni fa, si formava la scogliera corallina dell'\"orizzonte di S. Giovanni Ilarione\". La sua malacofauna comprende decine di nuove specie di molluschi, nella cui classificazione ricorre il termine \"hilarionis\", adottato dai paleontologi di tutto il mondo.\nSin dai primi anni del 900' questa particolare cava diede lavoro a centinaia di persone, fu questa una delle principali vie di sviluppo del paese nei suoi primi anni.\nSituata sulla sommit\u00e0 della collina rocciosa, cava oggigiorno dismessa; sorge la piccola frazione di Castello, antica roccaforte scaligera.\nMonte Calvarina e la base militare.\nConfinante con il comune di San Giovanni Ilarione, \u00e8 presente il monte Calvarina, con altezza 683 metri s.l.m. in cui presidiava fino al 29 settembre 1995 il 67\u00ba Gruppo intercettori teleguidati (la base si trovava nel comune di Ronc\u00e0\nCultura.\nCucina.\nLa cucina \u00e8 di tipo tradizionale veneto e la specialit\u00e0 principale \u00e8 costituita dalla \"polenta e osei\".\nGeografia antropica.\nFrazioni.\nDue sono le frazioni di San Giovanni Ilarione: Castello e Cattignano, le quali superano tutte e due assieme i 1500 abitanti. In passato Castello era sede comunale e unica parrocchia fino al XVIII. Negli ultimi anni si \u00e8 registrato un calo demografico, tant'\u00e8 vero che 100 anni fa insieme (Cattignano \u00e8 stata curazia dipendente da Castello fino al 1947 quando il vescovo di Vicenza Mons. Carlo Zinato la eresse a parrocchia) raggiungevano i 2600 abitanti. Dal 1400 i parroci di Castello (o San Giovanni Ilarione) si fregiano del titolo di arciprete. Entrambe le frazioni sono molto bene collegate al paese e sono quindi raggiungibili in tempi molto brevi. Dalla sommit\u00e0 di queste frazioni la vista sull'intera vallata \u00e8 favolosa, specialmente nei periodi di fioritura dei ciliegi.\nCiascuna delle due frazioni dispone di una chiesa parrocchiale dove ogni giorno viene svolta la regolare liturgia, anche se da tempo non vi sono pi\u00f9 parroci residenti.\nEconomia.\nL'economia locale \u00e8 inizialmente agricola, e ancor oggi l'agricoltura mantiene una posizione di rilievo: prodotti tipici locali sono ciliegie, uva, castagne. La particolare conformazione della valle permette la vendemmia fino a fine novembre.&lt;br&gt;\nL'industria fino all'ultimo dopoguerra \u00e8 essenzialmente legata all'estrazione di argille bentonitiche e alla loro trasformazione in fornace. L'attivit\u00e0 estrattiva continua ancor oggi, anche se \u00e8 meno importante nell'economia del paese.&lt;br&gt;\nA partire dagli anni cinquanta infatti lungo la val d'Alpone, e in particolare a San Giovanni Ilarione, si sviluppano numerose aziende calzaturiere. Era la piccola valle dei \"calzolai\" dove non c'era nessuno che direttamente o indirettamente non fosse collegato alle calzature.\nVerso la fine degli anni novanta si arriv\u00f2 a raggiungere l'apice della produzione e della fioritura del paese, arrivando a creare solide e conosciute industrie calzaturiere, numerose generazioni si sono succedute nella gestione delle imprese, all'avanguardia e presenti tuttora in tutto il mondo. In seguito molte delle principali aziende hanno delocalizzato la produzione all'estero, ma rimangono comunque nel territorio importanti calzaturifici.&lt;br&gt;\nOggi l'attivit\u00e0 del comune \u00e8 agricola, artigianale ed industriale, con un occhio di riguardo alla produzione calzaturiera.\nInfrastrutture e trasporti.\nFra il 1928 e il 1956 il paese rappresentava il capolinea settentrionale della tranvia San Bonifacio-San Giovanni Ilarione la quale faceva parte di un insieme di tranvie elettriche che caratterizzarono la provincia veronese e rappresent\u00f2 un importante strumento di crescita per la valle dell'Alpone.\nAmministrazione.\nFa parte della Comunit\u00e0 montana della Lessinia, e dell'area del Parco della Lessinia. Inoltre il comune fa parte del movimento patto dei sindaci \nSport.\nCalcio.\nLa principale squadra di calcio della citt\u00e0 \u00e8 \"U.S. San Giovanni Ilarione Calcio\" che milita in Prima Categoria."}
{"id": "33926", "revid": "125415862", "url": "https://it.wikipedia.org/wiki?curid=33926", "title": "San Giovanni Lupatoto", "text": "San Giovanni Lupatoto (\"San Gio\u00e0n Lupatoto\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nSan Giovanni Lupatoto dista circa 6 chilometri da Verona. Rispetto al capoluogo \u00e8 in posizione sud-est.\nConfina a nord-ovest con Verona, a nord-est con San Martino Buon Albergo, a est con Zevio, a sud con Oppeano, a ovest con Buttapietra.\n\u00c8 lambito dal fiume Adige. \nIl territorio comunale si estende nell'estrema propaggine settentrionale della Bassa Veronese, quasi a ridosso della fascia pedemontana.\n\u00c8 situato a un'altitudine media di 42 m s.l.m., ed \u00e8 inoltre facilmente raggiungibile tramite l'autostrada A4 Milano-Venezia, uscendo al casello di Verona Sud. \nSi trova all'inizio della strada statale 434 Transpolesana, che mette in comunicazione Verona con Rovigo e con i comuni del sud della provincia.\nOrigini del nome.\nL'origine del nome \u00e8 alquanto incerta ed esistono diverse ipotesi. Mentre San Giovanni fu aggiunto in seguito all'istituzione della parrocchia, il termine \"Lupatoto\" potrebbe derivare da:\nPer trovare traccia del nome del comune si risale a un documento del 1178 che descrive la zona chiamata \"Sanctum Jahannem ad Lupum Totum\" che significa \"San Giovanni (presso il luogo) lupi dappertutto\" lo stemma comunale riporta un lupo in posizione araldica.\nStoria.\nDalla preistoria al periodo romano.\nNel XVIII secolo vennero effettuati diversi ritrovamenti fatti risalire dagli studiosi all'et\u00e0 del ferro. Nella frazione Raldon, presso la localit\u00e0 ca' dei Fr\u00e8 furono ritrovati i resti di varie palafitte. Era questo il punto pi\u00f9 a sud del comune, sito presso i limiti dell'antica palude veronese. Di questi ritrovamenti non esiste pi\u00f9 traccia in quanto andarono perduti nel corso del periodo napoleonico. Sul territorio lupatotino in localit\u00e0 Pontoncello sono state rinvenute delle necropoli risalenti ai celti.\nA Raldon, nelle terre di propriet\u00e0 del marchese Jacopo Muselli, furono rinvenute una necropoli e una casa romana risalente al I secolo d.C. La necropoli, destinata alla tumulazione dei plebei, aveva come perimetro un quadrato delimitato approssimativamente dalle strade \"che da Verona porta a Bovolone\", \"che da Raldon porta a Santa Maria di Zevio e quella \"che da Pozzo porta a Vallese\". Alcuni dei reperti provenienti dalla necropoli si possono vedere presso il museo archeologico del teatro Romano di Verona: la maggior parte \u00e8 per\u00f2 andata dispersa nel periodo napoleonico. La casa Romana fu scoperta in localit\u00e0 \"Le Marchesane\", nell'agro che si estende tra Raldon e le localit\u00e0 di Pampaluna e Scajole (presso l'abitato di Raldon), a noi \u00e8 arrivato solo un disegno e la lista del materiale trovato, stilata personalmente dal marchese Muselli.\nDal periodo Napoleonico al periodo Austriaco - Battaglia del Magnano.\nDurante il periodo napoleonico la storia del comune si intreccia brevemente con quella del conte di Lill\u00e0, futuro Re di Francia con il nome di Luigi XVIII. Questi nel 1794, in fuga dalla minaccia delle truppe rivoluzionarie francesi, trova rifugio presso i conti Gazzola e soggiorna nelle loro propriet\u00e0 di Verona e di palazzina Sant'Andrea (localit\u00e0 allora incorporata nel territorio di San Giovanni Lupatoto). Da questo esilio il Conte continua la sua attivit\u00e0 politica mediante proclami e alleanze con i ribelli Vandeani. Quando l'esercito francese di Napoleone Bonaparte arriva in prossimit\u00e0 di Verona il Conte fugge e si rifugia prima nella Repubblica di Venezia e poi in Germania trovando asilo presso il Duca di Brunswick. Anche il territorio di San Giovanni Lupatoto \u00e8 coinvolto nella lotta tra Francia e Austria. In particolare il 5 aprile 1798 ha luogo la battaglia del Magnano. In realt\u00e0 il teatro principale dello scontro \u00e8 l'omonima localit\u00e0 sita nel comune di Buttapietra, ma molti episodi si svolgono a Ca' Di David, Bovo, Raldon, Sorio e San Giovanni Lupatoto. Nel 1797 il territorio pass\u00f2 sotto il dominio francese con l'arrivo delle truppe di Napoleone; terminavano cos\u00ec quasi quattro secoli di appartenenza alla Repubblica di Venezia.\nQuando l'impero Napoleonico inizi\u00f2 a cedere, San Giovanni Luapatoto fu inserito, in seguito al congresso di Vienna del 1815, nel Regno Lombardo-Veneto assegnato all'Impero Austriaco. Questa e altre modifiche territoriali apportate dopo la sconfitta di Napoleone presero il nome di restaurazione. Nel 1818 gli austriaci, preso possesso del territorio, mettono mano alla suddivisione amministrativa. Il comune di Raldon viene diviso in due lungo la strada che da Verona porta a Bovolone: la parte est (attuale localit\u00e0 Ca' Bianca e Maffea) passa al comune di Zevio, la parte ovest (Raldon, Pampaluna e Ca' di Fr\u00e8) rimane a San Giovanni Lupatoto. Nella suddivisione probabilmente si tiene conto della posizione degli appezzamenti delle famiglie Bevilacqua Lazise e Maffei per preservarne l'unitariet\u00e0. La localit\u00e0 Pontoncello passa anch'essa a Zevio. Nel 1834, Josef Radetzky, fu nominato comandante del Regno Lombardo-Veneto. Il feldmaresciallo fu l'uomo che pi\u00f9 di tutti riconobbe in Verona un luogo strategicamente importantissimo all'interno del quadrilatero fortificato e quindi diede grande stimolo alla sua fortificazione.\nSi provvide cos\u00ec a costruire una serie di forti esterni alla citt\u00e0, conosciuti come primo e secondo campo trincerato di Verona (ricordiamo, ad esempio: forte Santa Caterina, forte Chievo, forte Santa Lucia, forte Dossobuono, forte Azzano, ecc.). Gli austriaci erigono nel territorio comunale il forte Ca' Vecchia, nome con cui all'epoca \u00e8 nota Corte Garofolo. La fortificazione fa parte delle importanti opere militari fatte costruire dagli austriaci attorno a Verona. Nel 1863 le opere militari si espandono con la costruzione di una ricovero per l'Artiglieria, edificio poi convertito in Caserma per la Cavalleria, per appagare le continue esigenze delle truppe qui alloggiate, il Comune dovette sostenere una rilevante spesa: venne costruita, per volere del Comando Militare Austroungarico, la caserma per la cavalleria, divenuta poi il primo stabilimento di San Giovanni Lupatoto nel 1868, la \"Fabbrica Vetri\" che occupava 800 operai e che nel 1899 venne rilevata dalla manifatturiera \"Festi Rasini\".\nDal Regno d'Italia ai giorni nostri.\nAlla fine del 1866 il Veneto viene annesso al neonato Regno d'Italia. A San Giovanni Lupatoto viene nominato il primo sindaco: il marchese Alfonso Zenetti. Tra le varie figure che si succedono alla guida dell'amministrazione comunale ricordiamo Vittorio Pasti, il quale rimanendo sindaco per quasi 19 anni detiene il record di longevit\u00e0 nell'incarico.\nNel 1927, in pieno periodo fascista il comune di San Giovanni Lupatoto viene soppresso ed accorpato a Verona. Nel 1932 il comune viene ripristinato ma la frazione di Palazzina Sant'Andrea rimane a Verona. .\nEconomia.\nLo spirito imprenditoriale degli abitanti di San Giovanni Lupatoto risale all'Ottocento: la caserma austriaca per la cavalleria voluta dal generale Josef Radetzky fu utilizzata in seguito all'annessione al Regno d'Italia come stabilimento industriale dove si fabbricavano lastre di vetro e bottiglie con impiegati 800 operai. Sul territorio sono presenti diverse aziende, fra cui lo stabilimento principale della societ\u00e0 gruppo Vicenzi, del pastificio Rana di Giovanni Rana e della Melegatti, fondate a San Giovanni Lupatoto.\nParticolarmente aggressivo il settore immobiliare che ha causato un forte aumento demografico e portato la densit\u00e0 abitativa tra le pi\u00f9 elevate della provincia di Verona e della regione Veneto, con conseguente aumento del traffico veicolare e dell'inquinamento atmosferico. In agricoltura si segnala soprattutto la coltivazione di fragole prodotto tipico locale.\nInfrastrutture e trasporti.\nA San Giovanni Lupatoto era presente una stazione della tranvia Verona-Albaredo-Coriano, in servizio solo fra il 1898 e il 1925. Tale linea, con trazione a vapore, fu all'inizio del secolo interessata da un esperimento di trasporto integrato che prevedeva la costruzione di un grande porto fluviale sull'Adige, presso Albaredo.\nA ovest del centro abitato di San Giovanni corre la SS434 Transpolesana, principale arteria di collegamento tra il veronese e il Polesine.\nA pochi chilometri dal centro si trova l'uscita Verona Sud sull'autostrada A4 Milano-Venezia.\nAmministrazione.\nIl comune fa parte del movimento patto dei sindaci \nSport.\nCalcio.\nNel comune hanno sede tre squadre: la prima militante in Eccellenza, l'A.S.D. \"San Giovanni Lupatoto Calcio\" che ha come suo simbolo il lupo, che \u00e8 anche lo stemma della citt\u00e0, e i suoi colori sociali sono il bianco e il rosso, vincitrice del campionato di Seconda Categoria nella stagione 2012/2013; la seconda, militante in prima categoria, \u00e8 l'A.S.D. \"Calcio Pozzo\" (dal nome della frazione), i cui colori sociali sono il rosso e il blu e che ha per simbolo un leone, vincitrice della Coppa Veneto di II Categoria, battendo il 1\u00ba maggio 2013 sul neutro di Piove di Sacco i trevigiani del Cappella Maggiore; la terza, l'A.C.D. Raldon, che ha sede nella frazione omonima, fondato nel 1975 che milita nel campionato di seconda categoria, i colori sociali sono il nero-verde e gioca nell'impianto della frazione di Raldon.\nIl San Giovanni Lupatoto disputa gli incontri al campo sportivo Battistoni di via XXIV Maggio, mentre il Pozzo utilizza il campo sportivo Nicola Pasetto in Via Monte Pastello n. 15. Nella stagione 2015-2016, l'A.S.D. San Giovanni Lupatoto si aggiudica la promozione con due turni di anticipo, vincendo il campionato di Prima Categoria. Nella stagione 2017-2018 la squadra si classifica al terzo posto del girone A del campionato Promozione, ma viene poi ripescata, permettendole cos\u00ec l'accesso al campionato di Eccellenza per la stagione 2018-2019."}
{"id": "33928", "revid": "1509974", "url": "https://it.wikipedia.org/wiki?curid=33928", "title": "San Mauro di Saline", "text": "San Mauro di Saline (\"Saline\" in veneto) \u00e8 un comune italiano di 576 abitanti della provincia di Verona in Veneto.\nGeografia fisica.\nSan Mauro dista circa 25 km da Verona. Rispetto al capoluogo \u00e8 in direzione nord-est.\n\u00c8 racchiuso a nord dal comune di Velo Veronese, a ovest da Rover\u00e8 Veronese e Verona, a sud da Tregnago e a est da Badia Calavena. Nelle vicinanze si trova anche il comune di Mezzane di Sotto. \nL'altitudine del comune varia da circa 300 m s.l.m. a circa 1050 m s.l.m.\nIl territorio comunale si estende sulle dorsale tra la val di Mezzane e la Val d'Illasi.\nEtimologia.\nIl nome riflette quello del patrono San Mauro (San Moro in lingua Veneta). Saline (unica denominazione del comune sino al 1867) si riferisce probabilmente a terreni \"ricchi di sale\" in quanto \"aridi\".\nUn'altra etimologia, forse pi\u00f9 corretta, fa discendere Saline dal dialetto 'assaline' con cui venivano chiamati gli acciarini dei vecchi fucili, ricavati dalle pietre focaie molto diffuse in quella zona, e delle quali si faceva raccolta e commercio. Peraltro la zona non \u00e8 arida e non c'\u00e8 sale.\nStoria.\nLa zona \u00e8 abitata sin dalla preistoria, com'\u00e8 stato attestato da numerosi ritrovamenti. La popolazione crebbe nel XIII secolo, grazie ai coloni di lingua tedesca venuti ad insediarsi su terre loro concesse dai proprietari di quei territori: questi, favorendo la venuta di pastori e boscaioli, poterono meglio sfruttare le possibilit\u00e0 economiche delle loro propriet\u00e0 fondiarie. San Mauro di Saline \u00e8 uno dei Tredici Comuni della Montagna veronese dove si parlava il cimbro.\nCultura.\nEventi.\nIn settembre la domenica il 21 o la prima successiva. Era la festa di chiusura dell'alpeggio e del transito dalla montagna. Fino a qualche decennio fa si svolgeva una fiera del bestiame e gli anelli infissi intorno alla chiesa ne sono testimonianza. Oggi rimane un mercato, che contiene anche prodotti per l'agricoltura locale, una festa e le funzioni religiose si spostano in questo Santuario.\nUltimo fine settimana di ottobre\nEconomia.\n\u00c8 un comune prevalentemente agricolo, nella parte bassa \u00e8 importante la produzione delle ciliegie e nella parte alta delle castagne e dei marroni.\n\u00c8 zona di produzione del vino Valpolicella DOC, dell'Amarone della Valpolicella e del Recioto DOC\nInfrastrutture e trasporti.\nLa direttrice principale che attraversa San Mauro \u00e8 la SP16 della Via Cara che, partendo dal comune di Lavagno, risale l'altopiano lessinico fino al comune di Velo Veronese.\nAmministrazione.\nFaceva parte della Comunit\u00e0 montana della Lessinia quando questa ancora esisteva."}
{"id": "33929", "revid": "767487", "url": "https://it.wikipedia.org/wiki?curid=33929", "title": "Dalla Cina con furore", "text": "Dalla Cina con furore (\"\u7cbe\u6b66\u95e8\", \"J\u012bng W\u01d4 M\u00e9n\") \u00e8 un film del 1972 diretto da Lo Wei.\nIl film, il cui titolo originale significa \"la scuola Jing Wu\", riscosse un enorme successo sin dalla sua uscita ad Hong Kong. La figura di Chen Jeh che, moderno eroe cavalleresco, combatte stoicamente contro l'invasore straniero (sia giapponese che occidentale) trov\u00f2 l'approvazione del pubblico cinese, che nel personaggio ritrov\u00f2 l'orgoglio nazionale e vide finalmente riconosciute le pene sub\u00ecte per mano straniera.\nIl riferimento ad un fatto reale come la morte misteriosa del famoso maestro Huo Yuanjia non ha la forza dell'altro fatto reale: il cartello discriminante che vieta l'accesso \"ai cani ed ai cinesi\" in un giardino pubblico. Il film fu scritto da Ni Kuang, il pi\u00f9 prolifico ed abile sceneggiatore del filone, anche se nei titoli fu accreditato al solo regista.\nSeguendo l'onda del successo altri film vollero seguirne le orme, come \"Bruce Lee: l'ira del drago colpisce anche l'Occidente\" (\"Bruce Lee's Greatest Revenge\", 1978), che denunciava ancora le violenze dell'oppressione giapponese, ma si tratt\u00f2 per lo pi\u00f9 di mediocri operazioni d'imitazione.\nTrama.\nNella Shanghai del 1910 muore misteriosamente il maestro di arti marziali Huo Yuanjia, fondatore della scuola Jingwu Tiyu Hui di kung fu. Il suo allievo migliore, Chen, \u00e8 sconvolto dall'avvenimento e sospetta che la morte del maestro sia stata opera degli invasori giapponesi tramite biscotti avvelenati. I suoi sospetti aumentano quando i rappresentanti di una scuola giapponese di judo e jujitsu (nella scena del primo combattimento di Lee contro i giapponesi \u00e8 ben evidente una foto di Jigoro Kano e la scritta in giapponese \"Kit\u00f4-Ryu\", antica scuola di jujitsu da cui nacque il moderno judo) si presentano al funerale di Huo Yuanjia, portando un cartello infamante dedicato alla scuola Jing Wu: \"Marionette dell'Asia\". Il fatto increscioso scatener\u00e0 la rabbia di Chen, che far\u00e0 di tutto per vendicare il proprio maestro. Dopo aver sconfitto l'intera scuola giapponese, Chen trova la conferma dei suoi sospetti, scoprendo che il cuoco della sua scuola e il suo aiutante sono in combutta con i giapponesi.\nDopo aver ucciso loro e in seguito Wu, un cinese rinnegato che lavora come interprete alla scuola giapponese ed \u00e8 stato l'organizzatore materiale del complotto, Chen si recher\u00e0 alla scuola di jujitsu e l\u00ec uccider\u00e0 Suzuki, maestro degli avversari, il suo vice e un campione di lotta russo, suo ospite. Tornato alla sua scuola scoprir\u00e0 che questa \u00e8 stata vittima di una rappresaglia e i suoi compagni sono stati tutti uccisi, tranne un gruppetto che era uscito per cercare proprio Chen. A quel punto arriver\u00e0 la polizia con l'intenzione di arrestare tutti i superstiti. Chen allora, per salvare i compagni, si consegner\u00e0 alla polizia, dietro la promessa che in cambio i giapponesi lasceranno in pace la scuola di Yuanjia.\nIn fine il protagonista, incitato da una folla di cinesi, con un calcio volante attacca dei poliziotti armati di fucili e giunti per arrestarlo. L'immagine si blocca sul suo calcio volante, mentre in sottofondo si sentono i colpi dei fucili.\nDistribuzione.\nIl film, la cui produzione inizi\u00f2 il 17 ottobre 1971, usc\u00ec il 22 marzo 1972 ad Hong Kong, dove registr\u00f2 oltre 4 milioni di dollari locali, sancendo un record storico che si ripeter\u00e0 in tutta l'Asia; arriv\u00f2 il 1 marzo 1973 a Roma, in Italia, dove incass\u00f2 oltre 440 milioni di lire nelle sole prime visioni. Un buon incasso, anche se nettamente inferiore al quasi coevo \"Cinque dita di violenza\" (il quale sfior\u00f2 il miliardo nelle sale italiane, ma che curiosamente non entr\u00f2 nemmeno in top ten ad Hong Kong). Negli anni per\u00f2 il film con Lee torn\u00f2 nei cinema italiani pi\u00f9 volte fino al 1981, prima di essere venduto alla televisione. \u00c8 il primo film di Kung-Fu con Bruce Lee protagonista uscito in Occidente, ma in realt\u00e0 il secondo che questi gir\u00f2 a Hong Kong, dove lo precedette \"Il furore della Cina colpisce ancora\" nel 1971, che invece usc\u00ec in Italia come se fosse un sequel.\nStessa sorte distributiva ebbe in USA, dove usc\u00ec come \"The Chinese Connection\", sulla scia del pi\u00f9 noto \"The French Connection\" di William Friedkin. In realt\u00e0, si tratt\u00f2 di un errore della distribuzione americana, la National General, poich\u00e9 \"Chinese Connection\" era il titolo previsto per il suddetto \"Il furore della Cina colpisce ancora\", giacch\u00e9 trattava di traffico di droga come il film di Friedkin, mentre \"Dalla Cina con furore\" avrebbe dovuto intitolarsi \"Fists of Fury\", con una \"s\" finale in pi\u00f9 rispetto al titolo inglese di Hong Kong. I titoli USA furono cos\u00ec invertiti, come pure la loro uscita. Entrambi segnarono grandi incassi, soprattutto nelle citt\u00e0 con un'elevata percentuale di Cinesi e Afroamericani. In Francia usc\u00ec come \"La Fureur de vaincre\" ed ebbe un impatto sensazionale che si ripet\u00e9 in ogni paese del mondo ove pot\u00e9 uscire.\nRistampato pi\u00f9 volte in videocassetta per il mercato home video, il film vede la prima apparizione in Italia nel formato DVD nel 2000, in un prodotto di bassa fattura. Nel 2003, invece, in occasione del trentennale della morte di Bruce Lee, il film \u00e8 stato rimasterizzato, restaurato e presentato in un'edizione di alta qualit\u00e0.\nIl titolo italiano fu scelto dalla Titanus di Goffredo Lombardo, la societ\u00e0 che lo distribu\u00ec, probabilmente ispirandosi al pi\u00f9 vecchio \"Agente 077 dall'Oriente con furore\", uno spy-movie italiano del 1965 a sua volta palesemente ispirato al James Bond di \"Dalla Russia con amore\".\nSequel, remake e impatto culturale.\nEssendo presto diventato fenomeno di culto, il film vide nascere diversi sequel apocrifi e non che poco hanno a che vedere con la sua qualit\u00e0, risolvendosi spesse volte in operazioni commerciali limitate nel tempo e nelle idee. Il fenomeno, dopo la morte dello stesso Lee, prese il nome di \"Bruceploitation\".\nUscirono cos\u00ec \"Il ritorno di Palma d'acciaio\" alias \"Fist of Fury II\" (\"She nu yu chao\", 1978) interpretato da Ho Chung Tao (col nome d'arte di Bruce Li), il pi\u00f9 credibile dei vari \"sosia\" di Bruce Lee. Lo stesso Bruce Li interpret\u00f2 anche \"Fist of Fury III\" (1980). Curiosamente i film con costui, per quanto apocrifi e modesti, risultano comunque pi\u00f9 riusciti del sequel ufficiale \"New Fist of Fury\" (\"Xin ching-wu men\", 1976), diretto dallo stesso Lo Wei, regista del primo, ed interpretato dall'allora sconosciuto Jackie Chan (con lo pseudonimo di Sing Lung) con parte del cast originale.\nFra i sequel \u00e8 da segnalare \"Fist of Fury: the Sequel\" (2001), diretto ed interpretato da un nome di spicco del cinema di arti marziali: Donnie Yen. Lo stesso attore veste i panni di Chen Zhen nel remake \"Fist of Fury\" del 1995, diretto da Lung Shiu-Kee per la televisione.\nAltro remake degno di nota \u00e8 \"Fist of Legend\" (\"Jing wu ying xiong\", 1994), diretto da Gordon Chan ed interpretato da un altro nome illustre: Jet Li. Tecnicamente ricco ma tematicamente assai pi\u00f9 modesto, questo remake ebbe tuttavia un successo limitato all'Asia e scarsa distribuzione nel mondo, fallendo il tentativo di fare di Jet Li ci\u00f2 che l'originale aveva fatto con Bruce Lee (e ci\u00f2 che Lee aveva fatto dell'originale), principalmente per l'assenza di un ruolo carismatico da protagonista, oltre che per un diverso finale demitizzante e sottotono. Il film ha la sua forza unicamente nella regia di Gordon Chan, nelle coreografie curate da Yuen Wo Ping e nell'apparizione del veterano Yasuaki Kurata, star dei kung-fu anni '70.\nNel 1991 il famoso comico cinese Stephen Chow, membro ufficiale del \"Bruce Lee Fan Club\", interpret\u00f2 alcune scene parodia del Bruce Lee di \"Dalla Cina con furore\" nel film \"Fist of Fury 1991\" (\"\u65b0\u7cbe\u6b66\u95801991\" o \"Xin jing wu men 1991\") di Joh Chung-Sing. In un altro suo film del 1999, \"The King of Comedy\" (\"\u559c\u5287\u4e4b\u738b\" o \"Choi kek ji wong\"), lo stesso Chow interpreta la parodia della famosa scena del dojo, in cui Chen si vendica dei giapponesi. Ma, a parte i succitati film, non si contano le imitazioni, citazioni e parodie che \"Dalla Cina con furore\" ha generato nei decenni, soprattutto ad Hong Kong e Taiwan. Infatti, nella Repubblica Popolare Cinese il film fu distribuito solamente nei primi anni '80, quando la censura si ammorbid\u00ec ed iniziarono a circolare anche le pellicole di Arti Marziali di Hong Kong, che il governo di Pechino aveva dichiarato \"decadenti e borghesi\" fino a pochi anni prima. Paradossalmente, gli spettatori cinesi furono quindi tra gli ultimi a conoscere il pi\u00f9 popolare personaggio cinematografico cinese di sempre.\nLe arti marziali nel film.\n\"Dalla Cina con furore\" gett\u00f2 le basi strutturali per i successivi film di arti marziali dell'intergenere \"rival schools\". In esso si ritrova il combattimento a mani nude, rilanciato nel cinema di Hong Kong nel 1970 dal film di e con Wang Yu, \"The Chinese Boxer\" (che arriver\u00e0 in Italia dopo \"Dalla Cina con furore\", col titolo \"La morte nella mano\"), e sancito in \"The Big Boss\", in Italia \"Il furore della Cina colpisce ancora\", cos\u00ec come si trova un'invadente fisicit\u00e0 corporale del protagonista. L'unico predecessore illustre che anticip\u00f2 il filone in occidente fu \"Cinque dita di violenza\", uscito poche settimane prima, nei primi mesi del 1973\".\"\nL'innovazione di Bruce Lee fu quella di dare un forte spessore carismatico ai suoi personaggi. Il suo Chen Jeh non \u00e8 un semplice protagonista di una storia come tante, ma \u00e8 l'Eroe, il \"buono\" a cui tutti devono guardare per capire le sue scelte. Su un piano puramente filosofico ed etico, il suo Chen \u00e8 la negazione delle virt\u00f9 di un vero marzialista, che sono tolleranza, compassione, umilt\u00e0: infatti Chen entra in azione di impulso, essendo incapace di elaborare il lutto per la morte del suo maestro, subito dopo i titoli di testa, scatenando una escalation di reciproci oltraggi che rischia di sfociare in una guerra. Questo tipo di personaggio aprir\u00e0 la strada ad una nuova generazione di attori carismatici, come Fu Sheng, la cui fama resta soprattutto asiatica, od i pi\u00f9 famosi (in Occidente) Jackie Chan, Donnie Yen e Jet Li, tutti coinvolti in remake e sequel di \"Dalla Cina con furore\" che non ebbero per\u00f2 il successo dell'originale.\nDa notare poi il fatto che nel film viene mostrato per la prima volta sul grande schermo l'uso di un nunchaku, strumento agricolo conosciuto nella Cina medievale col nome di \"shu\u0101ng ji\u00e9 g\u00f9n\", usato per battere il grano, formato da due bastoni corti uniti da una catena, che Lee aveva gi\u00e0 usato in un episodio del serial-tv \"The Green Hornet\", negli anni '60.\nLa coreografia dei combattimenti venne affidata, oltre che a Bruce Lee stesso in tutte le scene che lo coinvolgono, anche ad Han Ying-Chieh, attivissimo maestro d'armi che diresse tutte le scene d'azione in cui Lee non compare e che aveva gi\u00e0 curato \"Il furore della Cina colpisce ancora\"; Chieh si ritaglia anche un piccolo ruolo come assistente del cuoco della scuola.\nIl nome del protagonista ricorda molto quello di uno degli allievi reali di Huo Yuanjia, cio\u00e8 Chen Gongzhe (\u9673\u516c\u54f2), oltre che praticante, storico delle arti marziali cinesi, fermamente convinto della teoria dell'avvelenamento del proprio maestro.\nCuriosit\u00e0.\nAlla fine di una scena di lotta, il personaggio di Suzuki, il perfido maestro giapponese, vola attraverso una finestra, colpito da Chen, e finisce nel giardino sottostante. Per girare la scena il regista Lo Wei lo sostitu\u00ec con una delle comparse che aveva gi\u00e0 utilizzato in un'altra scena, offertasi volontaria per il pericoloso stunt come controfigura: il suo nome era Chen Yuan Long, ma diverr\u00e0 noto al mondo come Jackie Chan solo qualche anno dopo. Sul set era presente un'altra futura star del cinema di Hong Kong in veste di coreografo d'azione, Sammo Hung Kam-Bo, tra le altre cose amico fraterno di Chan e suo compagno alla scuola dell'opera di Pechino.\nFu sul set di questo film che la tensione tra Bruce Lee ed il regista Lo Wei, dovuta ai metodi troppo sbrigativi di quest'ultimo a detta del primo, esplose in una famosa e violenta lite davanti ai cascatori, con l'intervento della polizia, come narrato dall'attore Eddy Ko nel documentario \"L'urlo di Chen terrorizza ancora l'occidente - Dragonland\" (regia di Lorenzo De Luca, 2007).\nIl film presenta numerosi anacronismi, come ad esempio la presenza di automobili, telefoni e abiti non ancora esistenti nella Cina del 1910."}
{"id": "33930", "revid": "124999563", "url": "https://it.wikipedia.org/wiki?curid=33930", "title": "San Pietro di Morubio", "text": "San Pietro di Morubio (\"San Pi\u00e9ro de Mor\u00f9bio\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nSan Pietro di Morubio dista circa 32 chilometri da Verona, \u00e8 nella parte sud est della provincia e sorge a 19 m s.l.m.\nIl territorio comunale comprende due centri urbani (Capoluogo e la frazione Bonavicina-Borgo) e al di fuori di questi due numerose localit\u00e0 (Casalino, Farfusola, Martella, Muri, Onni, Pioppazza, Ramedello)\nEtimologia.\nLa localit\u00e0 di San Pietro di Morubio era anticamente una contrada dipendente da Roverchiara da qui si stacc\u00f2 durante l'epoca dei comuni. Nel corso dei tempi venne indicata con diversi nomi: \"Moruiolo\", \"Marubio\", \"Morugio\", \"Morugiolo\"; pi\u00f9 tardi prese il nome da un corso d'acqua che scorreva ai suoi confini la \"Fossa Sancti Petri\", la Fossa di S. Pietro (forse l'attuale Nichesola).\nCi sono attualmente due ipotesi sull'origine del nome: la prima fa ricorrere l'origine della parola Morubio alla casata dei nobili Rubiani; la seconda fa derivare il nome del paese dall'albero del gelso (in dialetto veronese \"moraro\").\nStemma.\nLo stemma del comune \u00e8 rappresentato dalla figura di un timone di un'imbarcazione che si eleva sopra le acque. Questo simbolo pu\u00f2 lasciar pensare che sul territorio, soprattutto nel passato, scorrevano vari corsi d'acqua.\nStoria.\nSolo dopo il 1200 si hanno notizie certe sugli abitati di S. Pietro di Morubio e Bonavicina.\nI due centri tra il XIII secolo e il XVIII secolo, vennero retti da casate nobiliari di prestigio come i Dal Verme, originari di Sanguinetto, dei Loredan, dei Brolio, degli Emilei e dei Franco infatti presero residenza tra Malavicina e Borgo, i Troiani-Alcenago, i Dionisi, i Verit\u00e0, i Guastaverza e i Rubiani a San Pietro di Morubio. Nel corso del Seicento le nostre contrade arrivarono a uno sviluppo economico, soprattutto in agricoltura, di rilievo: vennero dissodati parecchi terreni dagli acquitrini e l'acqua incanalata in corsi confluenti in altri pi\u00f9 grandi. Si iniziarono a coltivare il riso, il grano e la frutta. Tuttavia la povert\u00e0 in quei tempi era grande; e per questo sorsero varie confraternite di carit\u00e0: a Borgo quella del S.S.Corporis Christi e altrove le conferenze di S. Vincenzo. I proprietari terrieri dell'epoca, tra i quali gli Emilei, i Pasti, i Guarienti, i Guastaverza ammordenarono le fattorie e dedicarono ampi spazi alla coltivazione di ortaggi e frutteti. Talune contrade, ancor oggi, vengono chiamate Orti e Bel Brolo Intanto il processo di innovazione prosegu\u00ec: durante il XIX secolo apparvero nuove colture come la barbabietola da zucchero e il ricino. A San Pietro di Morubio e a Bonavicina sorsero oleifici e tabacchifici per la lavorazione del tabacco che si diffuse pian piano nella zona. Gli imprenditori all'avanguardia in questi settori furono i Gobetti, i Pasti, i Mercati, i Pagliarini, i Menini, i Bottura, i Poli-Lia, i Beltrame ed altri ancora. Dopo l'unit\u00e0 dell'Italia (1866), a cominciare dalla fine dell'Ottocento e lungo la prima met\u00e0 del XX secolo si assiste a un notevole sviluppo edilizio e industriale in Italia, a sua volta conseguenza di un sempre pi\u00f9 forte urbanesimo. Nonostante ci\u00f2 molti lavoratori faticavano a trovare occupazione, per cui molte persone emigravano all'estero temporaneamente o stabilmente. Le mete erano il Brasile, l'Argentina, l'Australia, il Canada, la Germania, la Francia e la Svizzera. Tale flusso sub\u00ec una pausa durante le due guerre mondiali. Poi dagli anni cinquanta del secolo XX, intere famiglie emigrarono nelle zone di Milano, Torino, Genova, Verona. Nel frattempo in questo territorio comunale, come a Bonavicina e Borgo, sorsero piccole e medie aziende artigiane per la lavorazione del mobile d'arte e del ferro battuto; e a San Pietro di Morubio un'industria di concimi naturali.\nEconomia.\nL'economia \u00e8 prevalentemente agricola.\n\u00c8 sviluppato anche l'allevamento di bovini da carne e di quello avicolo condotto con sistemi tecnologici moderni.\nNegli ultimi decenni del XX secolo, appena trascorso, ha avuto incremento l'artigianato del mobile d'arte, soprattutto nella frazione di Bonavicina, pi\u00f9 vicina ai centri di Bovolone e Cerea, trainanti tale attivit\u00e0 nella Bassa veronese.\nInoltre \u00e8 sviluppata la produzione di olio, ricavato dalla soia e dal girasole, due colture tipiche della zona.\nCon la costruzione della superstrada SS434 \"Transpolesana\" \u00e8 sorta un'importante zona industriale con attivit\u00e0 economiche di vario genere che si \u00e8 aggiunta alla vecchia zona artigianale in localit\u00e0 Martella dove sorge un'importante azienda che produce concimi."}
{"id": "33932", "revid": "1543377", "url": "https://it.wikipedia.org/wiki?curid=33932", "title": "San Pietro in Cariano", "text": "San Pietro in Cariano (\"San Pi\u00e9ro in Carian\" in veneto) \u00e8 un comune italiano di abitanti della provincia di Verona in Veneto. Situato in Valpolicella a 14 chilometri da Verona, il suo territorio si pu\u00f2 definire di pianura pedemontana, con un'altezza compresa tra 75 e 250. Il comune confina a nord con Marano di Valpolicella e Fumane, ad est con Negrar di Valpolicella, a ovest con Sant'Ambrogio di Valpolicella, a sud con Pescantina e Verona; aggregato nel 1929 con l'antico comune di Negarine, \u00e8 composto dalle frazioni di Bure, Castelrotto, Corrubbio, Pedemonte e San Floriano.\nTra il V e il IV secolo a.C. la zona fu dimora dalla popolazione degli Arusnati, che si mescol\u00f2 successivamente con i romani giunti nei luoghi attorno al II secolo a.C. In epoca medievale vennero eretti importanti edifici, come la pieve di San Floriano e un castello presso Castelrotto (andato distrutto nel 1404). Con l'avvento della dominazione di Venezia, San Pietro in Cariano divenne sede del Vicariato della Valpolicella, ed assistette all'edificazione di numerose ville venete, dimore di nobili veronesi. Caduta la Serenissima, il successivo periodo austriaco non incise molto nella storia locale. Dopo l'annessione al Regno d'Italia, decenni caratterizzati da diffusa povert\u00e0 comportarono una forte emigrazione, protrattasi fino agli albori del XX secolo. Al termine della seconda guerra mondiale, la frazione di Corrubbio fu teatro di una strage di civili che allung\u00f2 la lista dei lutti patiti durante i due conflitti mondiali. Il dopoguerra \u00e8 stato caratterizzato da un'intensa attivit\u00e0 di ricostruzione, cui fece seguito una forte crescita economica, rendendo fiorente l'attivit\u00e0 vinicola ed innescando una rapida urbanizzazione sia civile che industriale.\nGeografia fisica.\nTerritorio.\nSan Pietro in Cariano dista circa 14 chilometri da Verona, in direzione nord-ovest, e fa parte della Valpolicella. La casa comunale si trova ad un'altitudine di 151 , mentre il restante del territorio giace tra i 75 m e i 250\u00a0m lo si pu\u00f2 definire di pianura pedemontana: nella frangia settentrionale del comune, infatti il territorio si fa via via collinare fino a diventare montuoso in prossimit\u00e0 dei monti Lessini.\nLa sua rete idrografica, da ovest verso est, \u00e8 caratterizzata dal corso dei torrenti (chiamati in dialetto \"progni\") Fumane, Marano, Negrar e della prognetta Lena. Questi corsi d'acqua non presentano una significativa portata, se non in seguito a precipitazioni di durata ed intensit\u00e0 eccezionali.\nIl grado di sismicit\u00e0 della zona \u00e8 considerato basso.\nClima.\nIl territorio di San Pietro in Cariano gode di un clima mite, attestandosi la piovosit\u00e0 annua a 850\u00a0mm circa. Le precipitazioni sono concentrate soprattutto in primavera e in autunno; in estate si possono verificare intensi fenomeni temporaleschi, talora accompagnati da grandine. La neve \u00e8 rara, e generalmente non vi permane a lungo. I giorni di nebbia sono circa 25-30 nelle zone di fondovalle, mentre non superano i 15 in quelle collinari.\nI venti invernali dominanti sono: la bora, che soffia da nord-est, e lo scirocco, proveniente da sud-est. Occasionalmente si manifesta anche il vento di f\u00f6hn, caratterizzato da raffiche molto elevate. Nell'estate si hanno invece leggere brezze. Dal punto di vista legislativo, il comune ricade nella \"Fascia climatica E\".\nDi seguito i dati della stazione meteorologica di Verona Boscomantico, posizionata a pochi chilometri a sud-est rispetto al capoluogo.\nOrigini del nome.\nIl toponimo \"Cariano\" pare derivare dal tardo latino \"Carilianus\" (cio\u00e8 terreno di propriet\u00e0 di Carilius). Alcuni studiosi ne indicano tuttavia la provenienza dall'italianizzazione di \"Ca-R-i-R-um\", abbreviazione dalla dicitura \"Castrum-Rotharii-Ruptum\", altri dall'antico nome del castello di Castelrotto.\nStoria.\nPreistoria e antichit\u00e0.\nLe pi\u00f9 antiche tracce della presenza dell'uomo nella zona, in particolare a Pedemonte, Negarine e Castelrotto, risalgono al Neolitico. In localit\u00e0 Archi di Castelrotto sono stati portati alla luce resti di un villaggio protostorico, risalente al V e IV secolo a.C., costituito da vari complessi.\nDurante la dominazione romana, iniziata intorno al II secolo a.C., il territorio era abitato dagli Arusnati, popolazione di probabile origine etrusca o comunque italica, stanziatasi in loco a partire dal V secolo a.C. Le tracce lapidarie che ci testimoniano l'esistenza di questo popolo sono oggi custodite a Verona, presso il Museo lapidario maffeiano.\nIl territorio di San Pietro in Cariano \u00e8 ricco di reperti dell'epoca romana, a dimostrazione della destinazione del territorio quale zona residenziale di rilievo. Resti di abitazioni rustiche romane sono stati rinvenuti in vari luoghi sparsi su tutto il comune, fra i quali spiccano le vestigia di un'antica villa, rinvenuta in localit\u00e0 Ambrosan, con annessi ruderi di quello che si suppone possa essere stato un edificio dedicato all'essiccazione dei prodotti agricoli, tipicamente di uva per ottenere vini passiti. Sempre risalenti a quest'epoca, sono state trovate tracce di cave che attestano un'attivit\u00e0 di estrazione di tufo per la costruzione di edifici.\nSotto l'impero romano la zona conobbe un periodo di prosperit\u00e0; da qui passava l'antica via Claudia Augusta di cui se ne sono trovate alcune tracce. Nell'epoca delle invasioni barbariche, il territorio carianense seguir\u00e0 la stessa sorte delle localit\u00e0 limitrofe. Molto probabilmente da qui il giovane Odoacre discese provenendo da Norico che, da qui a poco, metter\u00e0 fine all'impero romano d'occidente, aprendo all'epoca che oggi riconosciamo come medioevo.\nStoria medievale.\nIn et\u00e0 alto medievale, la presenza di strade che conducevano verso la Valdadige fa ritenere che la zona costituisse un caposaldo per la difesa della citt\u00e0 di Verona.\nLa zona faceva parte fin dall'epoca longobarda della corte del Monastero di San Colombano del Priorato di Bardolino e della grande prioria di \"Negarine e di S. Pietro in Cariano\" con le sue \"pievanie\", dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nFin dalla dominazione longobarda, Castelrotto, allora conosciuto come \"Castrum rotharii\", vantava una notevole importanza militare, testimoniata dalle vestigia di un antico maniero, la cui costruzione avvenne intorno all'anno 1000, ma quasi sicuramente sorto sul luogo di una precedente fortificazione. Esso, infatti, risultava essere a capo di una sculdascia, ovvero una circoscrizione minore in ambito ducale, ma dotata di un ampio potere.\nDel periodo medievale \u00e8 la romanica pieve di San Floriano, la cui esistenza \u00e8 menzionata gi\u00e0 a partire dall'anno 905, anche se l'attuale edificio risale al XII secolo, Venne edificata su un luogo di culto pagano, come lo dimostra l'impiego per la sua costruzione di pietre di epoca romana, fra cui due grandi cippi funebri, ed altri resti marmorei, oggi posti davanti all'ingresso principale. Sempre nell'odierno territorio comunale, coeve alla pieve di San Floriano, si trovano la chiesa di San Martino a Corrubbio, la pieve di Santa Maria in Vallena e la chiesetta di Santa Sofia a Pedemonte, tutte vestigia di architettura romanica.\nNel basso medioevo il territorio comunale, possedimento della signoria Scaligera, fece parte della contea della Valpolicella, che godeva del privilegio di una parziale autonomia e di separata amministrazione. Questa situazione si protrasse almeno fino alla caduta di Antonio della Scala, avvenuta nel 1387. Durante il successivo periodo di dominazione viscontea del duca Gian Galeazzo di Milano (1387-1402), la Valpolicella torn\u00f2 ad essere un \"Colonnello\", conservando alcuni diritti giurisdizionali e inizi\u00f2 ad essere protetta da alcune agevolazioni fiscali. All'inizio del XV secolo la zona pass\u00f2 brevemente sotto il controllo dei Carraresi, per poi essere riconquistata nel 1404 da Francesco Gonzaga, il quale distrusse il castello di Castelrotto per evitare che potesse nuovamente passare sotto il controllo dei Carraresi che precedentemente lo avevano messo sotto assedio e conquistato.\nStoria moderna.\nCol passaggio sotto il dominio veneziano, e in seguito della dedizione di Verona a Venezia del 24 giugno 1405, la zona ebbe nuovi impulsi; i commerci si rafforzarono, mentre San Pietro in Cariano divent\u00f2 sede del Vicariato della Valpolicella. Il vicariato era sorretto da un proprio statuto che, pur subendo alcune inevitabili aggiustamenti nel corso degli anni, si conserv\u00f2 sostanzialmente invariato. La carica di Vicario durava un anno. L'ufficio veniva assunto il 2 febbraio, dopo una solenne cerimonia che, partendo da Verona, giungeva in pompa magna alla sede del Vicariato a San Pietro in Cariano, ove il designato riceveva dal predecessore la bacchetta del governo. I Vicari provenivano esclusivamente dalla citt\u00e0 di Verona, e solitamente appartenevano a famiglie patrizie veronesi con possedimenti nella vallata. Sulla facciata del vecchio palazzo comunale, in piazza Ara della Valle, si possono ammirare ancora oggi gli stemmi di alcuni vicari che qui soggiornarono, oltre alle insegne del vicariato stesso.\nDurante tutto il periodo veneziano il territorio vide un fiorire di ville venete; se ne contano oggi una quindicina, fatte edificare da nobili veronesi che qui possedevano aziende agricole, utilizzate sia per residenza che per recarvisi durante periodi soggiorno e villeggiatura. Tra queste, spicca la villa Serego di Pedemonte, progettata sull'idea di Andrea Palladio, ma realizzata solo in piccola parte rispetto alla grande estensione disegnata dal celebre architetto nei suoi \"Quattro libri dell'architettura\" (1570): meno della met\u00e0 del cortile rettangolare e in particolare la sezione settentrionale.\nAll'importanza della zona corrispose un incremento demografico: Intorno alla met\u00e0 del 1500, in tutto il territorio dell'attuale comune si stima vi risiedesse una popolazione compresa tra le e le anime. I vari registri parrocchiali testimoniano una crescita che arriv\u00f2 a toccare circa individui intorno ai primi anni del 1600. La peste del 1630 cagioner\u00e0 alla morte dei due terzi della popolazione che, al termine dell'epidemia, si ridurr\u00e0 a soli 800 abitanti.\nNel 1796, durante la prima campagna d'Italia le armate francesi napoleoniche conquistarono Verona, ponendo il territorio di San Pietro in Cariano sotto il proprio dominio. In seguito al trattato di Campoformio, che decretava la scomparsa della Repubblica di Venezia, venne soppresso il secolare Vicariato della Valpolicella, che tuttavia venne ristabilito per un breve periodo in seguito alla cessione del Veneto all'Austria, per poi scomparire definitivamente in seguito alla pace di Presburgo del 1805, quando tutto il Veneto torn\u00f2 sotto il dominio napoleonico.\nIn seguito alla Restaurazione e al Congresso di Vienna del 1814-15, San Pietro in Cariano pass\u00f2 stabilmente sotto il controllo dell'Impero Austro-Ungarico. Il cambio di dominazione fu salutato con soddisfazione dalla maggior parte della popolazione, e port\u00f2 ad un rinnovamento amministrativo ed economico a partire dal miglioramento delle vie di comunicazione, sebbene l'epoca asburgica abbia comunque lasciato ben poche testimonianze della sua presenza nel territorio carianese.\nNel 1866, a seguito degli avvenimenti della Terza guerra d'indipendenza italiana, il Veneto viene annesso al Regno d'Italia. I primi decenni del nuovo corso politico per gran parte dei contadini di San Pietro si tradussero per\u00f2 un periodo di miseria, conseguenza dalla vasta disoccupazione e dei magri redditi derivanti dalle arretrate attivit\u00e0 agricole, circostanze che si aggravarono dal diffondersi della pellagra e di altre malattie infettive come la scarlattina, il morbillo, la tubercolosi, la scrofola, la febbre tifoide, la difterite. Ci\u00f2 port\u00f2 all'emigrazione di parte della popolazione verso altri paesi europei e le Americhe, un fenomeno ben documentato se si confronta l'andamento demografico del paese tra il 1866 e il 1920. Nonostante le gravi difficolt\u00e0 economiche, nello stesso periodo nel capoluogo, a San Floriano e a Santa Sofia, si ebbe l'istituzione delle prime scuole primarie. Perch\u00e9 il comune possa dotarsi anche di scuole medie inferiore e superiore bisogner\u00e0 per\u00f2 attendere alcuni decenni. Interventi statali portarono alla realizzazione dei primi acquedotti, che comportarono un decisivo miglioramento delle condizioni igieniche di quasi tutta la popolazione, e la conseguente riduzione dell'incidenza delle malattie infettive, che ciononostante continuarono a mietere vittime per diversi decenni. A sostegno della popolazione pi\u00f9 povera e bisognosa, a Negarine vennero fondate una congregazione di carit\u00e0 e, nel 1897, una societ\u00e0 di mutuo soccorso.\nStoria contemporanea.\nA cavallo tra l'Ottocento e il novecento si accentua un fenomeno in essere gi\u00e0 da molto tempo, ovvero una profonda trasformazione fondiaria caratterizzata da un grande frazionamento della propriet\u00e0 terriera. Si assiste ad una riqualificazione della coltivazione della vite, con la promozione di una gestione aziendale pi\u00f9 moderna, e l'impianto di nuovi vigneti secondo tecniche moderne, privilegiando le zone migliori per posizione e composizione del suolo. Queste iniziative apportano un miglioramento sostanziale dell'economia del paese. Il 3 agosto del 1889 viene inaugurato il primo tratto della ferrovia Verona-Caprino-Garda, il cui tracciato attraversa il comune di San Pietro in Cariano da est ad ovest. La tratta verr\u00e0 poi soppressa nella prima met\u00e0 del 1959 a causa del crescente traffico su gomma, nel quadro generale della politica ferroviaria volta all'eliminazione dei \"rami secchi\".\nLo scoppio della prima guerra mondiale chiam\u00f2 al fronte molti giovani carianesi, che diedero un cospicuo contributo di sangue alla patria, testimoniato, sia nel capoluogo che nelle frazioni, da monumenti commemorativi dedicati ai caduti del conflitto. Durante il periodo bellico l'economia riusc\u00ec comunque a trarre alcuni vantaggi: in particolare, i piccoli produttori agricoli videro accrescersi i propri guadagni grazie all'innalzamento dei prezzi dei prodotti delle campagne conseguenti alle incessanti richieste provenienti dal vicino fronte.\nNel 1927, nel periodo dell'Italia fascista, una moderna riforma amministrativa tesa all'eliminazione dei comuni minori fece s\u00ec che il comune di Negarine fosse aggregato (con l'esclusione di Settimo che sar\u00e0 accorpato a Pescantina) a San Pietro in Cariano, definendosi cos\u00ec l'attuale assetto del territorio comunale.\nDurante la seconda guerra mondiale, San Pietro in Cariano fu teatro di eccidi e distruzioni. Dopo l'8 settembre 1943, come gran parte dell'arco alpino, venne occupata dalle truppe della Germania nazista. Furono quindi requisite ville, edifici privati e scuole. L'imprecisione delle bombe sganciate dagli aerei alleati nel tentativo di colpire la ferrovia e la strada del Brennero caus\u00f2 numerosi danni e diversi morti e feriti tra la popolazione civile. Al termine del conflitto, il 25 aprile 1945 alle dieci e mezza di sera circa, i tedeschi ormai in fuga fecero esplodere una polveriera a Corrubbio (sul monte \"Sausto\") causando una carneficina che cost\u00f2 29 morti e la distruzione di decine di abitazioni.\nAl termine della guerra, come nel resto d'Italia, i carianesi iniziarono alacremente l'opera di ricostruzione. In breve tempo si ristabilirono le vie di comunicazione, cogliendo l'occasione per migliorarle e ampliarle. Parallelamente al progresso delle infrastrutture, il comune fu protagonista di una notevole crescita economica che continua ancora oggi, garantita sia dalla storica produzione vinicola, che dallo sviluppo della piccola e media industria conseguente al \"boom\" del dopoguerra.\nSimboli.\nLo stemma comunale \u00e8 stato concesso con decreto del presidente della Repubblica del 28 settembre 2007.\nIn esso \u00e8 raffigurata una fanciulla che prega tra le rovine di un castello (Castelrotto) e la chiesa parrocchiale intitolata a san Pietro Apostolo. In aggiunta, una stella a sei punte e un cartiglio che riporta la scritta \"Fides\", \"Fede\". L'immagine \u00e8 un richiamo alla fanciulla inginocchiata presente nella miniatura realizzata da Francesco Caroto che accompagnava il manoscritto del XVI secolo \"Privilegia et iura in Vallis Policelle\".\nMonumenti e luoghi d'interesse.\nArchitetture religiose.\nNel territorio del comune di San Pietro in Cariano si possono trovare numerosi edifici religiosi, anche di notevole interesse storico e architettonico. I pi\u00f9 antichi risalgono all'epoca medievale, e rappresentano pregevoli esempi di architettura romanica veronese. \u00c8 dal 1400 che per\u00f2 inizia l'edificazione di numerose chiese che vanno a costituire le prime parrocchie: quella di Castelrotto, eretta nel 1453 (anche se l'attuale edificio risale al 1828 ed \u00e8 opera dell'architetto Francesco Caminata da Como), quella di San Pietro in Cariano, che la segue di soli 5 anni (e riedificata nel 1830), e quella di Bure. Nel territorio si possono trovare sparsi numerosi oratori sei-settecenteschi annessi alle ville signorili dell'epoca.\nTra i principali edifici di culto carianesi si possono citare:\nArchitetture civili.\nIl territorio carianese vanta una cospicua presenza di ville venete di ragguardevole pregio storico-artistico. L'edificazione di queste dimore risale all'epoca della dominazione veneziana e nasce dall'esigenza dei ricchi proprietari terrieri veronesi di trasferirsi saltuariamente in campagna per seguire la produzione agricola, oppure per sola villeggiatura.\nNon meno una quindicina di ville sono presenti nel territorio; possiamo citare le principali:\nUn ulteriore edificio di interesse storico \u00e8 la:\nSociet\u00e0.\nEvoluzione demografica.\nIl censimento ufficiale generale della popolazione \u00e8 iniziato nel 1871, dopo l'annessione al Regno d'Italia. Tra il 1929, quando viene aggregata grossa parte del comune di Negarine, e il 1950, l'andamento demografico rimane pressoch\u00e9 invariato, attestandosi intorno ai abitanti. Sono i decenni successivi, in cui si assiste ad una crescita, che porteranno il numero dei residenti a raddoppiare, non tanto per l'aumento della nativit\u00e0, quanto per il frequente esodo dai vicini comuni (soprattutto dalla citt\u00e0 di Verona) delle classi pi\u00f9 agiate, che qui si trasferiranno alla ricerca di una migliore qualit\u00e0 della vita. Con il finire del XX secolo, si riscontra un rallentamento della crescita demografica, pur mantenendo un incremento di circa l'1% all'anno.\nUn altro aspetto che ha favorito la crescita della popolazione \u00e8 stato il progressivo istituirsi di poli scolastici di discrete dimensioni, assieme al rapido sviluppo del vicino Ospedale Sacro Cuore Don Calabria di Negrar, diventato punto di eccellenza nazionale per alcune specialit\u00e0 mediche. Analizzando pi\u00f9 in dettaglio l'evoluzione demografica, si nota che nel tempo essa non \u00e8 stata eguale per tutte le frazioni; tra il 1981 e il 1999 San Floriano, Bure e San Pietro, sono quelle che sono cresciute maggiormente con un aumento, rispettivamente, del 23,4%, del 20,4% e del 10,5%; di converso, Pedemonte e Castelrotto hanno fatto registrare un aumento del 9,7% e dell'8,8%. Corrubbio, trovandosi in posizione decentrata, \u00e8 cresciuta solo del 6,6% nello stesso periodo di tempo.\nEtnie e minoranze straniere.\nA partire dagli ultimi decenni del 1900, si \u00e8 assistito ad un progressivo aumento della presenza di cittadini stranieri (in particolar modo di donne), che qui sono immigrati per trovare lavoro nell'agricoltura e nell'assistenza alla terza et\u00e0. Questo fenomeno ha portato al crearsi di piccole comunit\u00e0 di persone provenienti perlopi\u00f9 dal Ghana, dalla Romania e dai paesi della ex Jugoslavia.\nIstituzioni, enti e associazioni.\nIl Comune di San Pietro in Cariano ha attivato nel corso degli anni diverse consulte: per le pari opportunit\u00e0, le attivit\u00e0 culturali, degli anziani, l'ambiente, per l'associazionismo, oltre che ad una specifica funzionale per ogni frazione del territorio. In loco \u00e8 attivo un nucleo della protezione civile, con sede a Corrubbio, ed una pro loco, situata nel capoluogo, dedita al potenziamento del turismo e alla salvaguardia del patrimonio storico e ambientale. Sempre nel capoluogo, \u00e8 di stanza la locale stazione dei Carabinieri.\nOltre trenta associazioni di volontariato hanno sede nel comune. L'Associazione Nazionale Alpini conta 5 sezioni: nel capoluogo (fondata nel 1951), a san Floriano (dal 1953), a Bure (dal 1967), a Pedemonte (dal 1977) e a Negarine (dal 1984). Tra le associazioni di donatori di sangue, a Pedemonte e a San Floriano si trova la Fidas mentre a Corrubbio e a Pedemonte vi \u00e8 l'AVIS; il capoluogo ospita altres\u00ec il gruppo comunale fondato nel 1982 dell'Associazione italiana per la donazione di organi. A Castelrotto ha sede il gruppo scout Agesci denominato \"Castelrotto 1\".\nNel 1985 il gi\u00e0 costituito \"Gruppo Alpinistico Valpolicella\" diventa una sezione del Club Alpino Italiano, con propria sede stabilita a Pedemonte. Nel 1988 nasce nel comune una sezione staccata della Croce Verde Verona (operante per il Servizio Sanitario di Urgenza ed Emergenza) che, dopo una breve parentesi in cui si trasferisce nella vicina Gargagnago per mancanza di una sede appropriata, torna nel capoluogo stabilendosi nella ex stazione ferroviaria della linea Verona-Caprino-Garda.\nCultura.\nA San Pietro in Cariano la sfera culturale inizia ad assumere una certa rilevanza solo nel 1980, con la nascita all'interno della giunta comunale dell'assessorato alla cultura e al tempo libero. Da allora molte iniziative culturali sono sorte tra la popolazione carianese. Nel 1986, in collaborazione con il centro di documentazione per la storia della Valpolicella viene realizzata una carta turistica del territorio comunali con segnati quattro itinerari storico-naturali attraversanti i luoghi pi\u00f9 suggestivi e rilevanti. Nel 1996 nasce la \"Libera Universit\u00e0 della Valpolicella per la formazione permanente del cittadino\", presso la quale si tengono corsi di storia locale, letteratura, filosofia e lingue straniere.\nIstruzione.\nScuole.\nTra la popolazione contadina carianese della prima met\u00e0 del novecento serpeggiava uno scarso interesse verso l'istruzione, considerata come motivo di ritardo nell'inserimento nel mondo del lavoro. Tale considerazione inizi\u00f2 a mutare dal secondo dopoguerra, tanto che si assistette alla realizzazione di nuovi edifici scolastici e all'ampliamento di quelli esistenti, quali (alla fine degli anni 1950) l'ampliamento delle scuole elementari di Pedemonte e l'approvazione di un piano per un'altra da costruirsi a Bure. Tra il 1965 e il 1967 vengono ammodernate quelle del capoluogo, e si inizia a valutare di dotare anche San Floriano di un istituto d'istruzione primaria. Nel 1969 viene approvata la realizzazione, a san Pietro, di un nuovo edificio per ospitare le scuole medie inferiori.\nNel 1980 viene inaugurato a San Floriano il primo asilo nido di tutta la Valpolicella, mentre a Corrubbio sorge la prima scuola materna statale del comune. Sempre nello stesso, anno vengono completati i lavori dell'istituto tecnico commerciale di San Pietro in Cariano.\nGi\u00e0 nel 1971 era stato fondato un istituto statale per l'agricoltura, a san Floriano, presso villa Lebrecht. La scelta della villa, precedentemente utilizzata come ospedale psichiatrico femminile, seppur prestigiosa, si \u00e8 rivelata infelice: alcuni problemi strutturali dell'edificio lo portarono ad essere dichiarato inagibile nel 1985 con conseguenti gravi ripercussioni sulla formazione degli alunni. Di conseguenza, due anni pi\u00f9 tardi iniziarono i lavori per un nuovo edificio scolastico che venne realizzato nella zona attigua al parco della stessa villa Lebrecht. Questo nuovo complesso si compone di 25 aule didattiche, a cui se ne aggiungono ben 8 dedicate al centro di sperimentazione, oltre ad un impianto sportivo esterno, una palestra ed un'aula magna. In poco pi\u00f9 di un anno, nel 1988 i lavori vengono conclusi. A partire dal 1991, parte del complesso scolastico viene destinato ad ospitare la sezione staccata del liceo scientifico \"Girolamo Fracastoro\" di Verona. Successivamente il liceo guadagner\u00e0 la propria autonomia e verr\u00e0 intitolato, dopo una non semplice discussione, allo scrittore Primo Levi.\nUniversit\u00e0.\nNel 2001, dopo il fallimento del progetto di spostare la sede del liceo scientifico \"Levi\" a Villa Lebrecht, la provincia assunse la decisione di cedere la villa stessa all'Universit\u00e0 degli studi di Verona che, grazie ad un intervento della Fondazione Cariverona, venne completamente restaurata, e nel 2006 divenne sede del dipartimento del Corso di Laurea in Scienza e Tecnologie viticole ed enologiche, contando quasi 200 iscritti.\nBiblioteche.\nUno dei primi risultati positivi del neo-assessorato alla cultura e al tempo libero si pot\u00e9 riscontrare fin dall'anno successivo alla sua istituzione (1980), con la fondazione della biblioteca comunale, la prima in Valpolicella. Dopo un inizio difficile, nel 1982 essa offriva un servizio costante agli utenti con un regolare orario di apertura. Nel 1984 il patrimonio librario della biblioteca contava volumi. Dopo una parentesi di cinque anni, in cui venne spostata nel centro sociale del capoluogo, nel 1991 trov\u00f2 la sua nuova sede nell'edificio dell'istituto tecnico tecnologico agrario di San Floriano. Contestualmente, il numero di libri a disposizione sal\u00ec a circa volumi. La biblioteca \u00e8 oggi integrata nel sistema bibliotecario della provincia di Verona.\nTeatro e musica.\nDa molti anni la passione per la recitazione coinvolge il tempo libero di diversi carianesi. Quasi tutte le frazioni vantano teatri in cui si tengono annualmente rassegne nelle quali si esibiscono compagnie amatoriali provenienti da tutto il Veneto; tra questi eventi, si ricorda \"De-Gustiamo il Teatro\" al Teatro Don Mazza del capoluogo, \"Vieni a Teatro\" organizzato dall'Associazione Cultura &amp; Spettacolo di Pedemonte e \"Buon vino fa buon teatro\" che si tiene all'aperto in alcuni luoghi caratteristici, oltre a numerosi spettacoli messi in scena al teatro parrocchiale di Bure.\nA questo si aggiungono numerose iniziative musicali all'interno del comune. Nel corso degli anni si sono formati alcuni cori di notevole spessore: \"\"El Vesoto\" a San Floriano, \"Le campanelle\" a San Pietro, \"Polifonico della Valpolicella\" a Pedemonte e \"Canto Nuovo\"\" a Castelrotto. Nel 1986 \u00e8 stata ricostituita la Banda musicale cittadina, dopo 25 anni di assenza e che attualmente conta una quarantina di strumentisti oltre a collaborare con il locale Istituto comprensivo \"Carlotta Ascheri\" in progetti di promozione musicale. Nei primi anni del 2000, nel parco pubblico del capoluogo si \u00e8 organizzato l\"Altrisounds Soundpark Music Festival\", uno tra i maggiori eventi musicale del veronese in ambito Rock e Underground.\nCucina.\nI piatti tipici della zona appartengono alla tradizione culinaria veronese. La minestra di verdure \u00e8 sempre stato il primo piatto pi\u00f9 frequente sulle tavole dei carianesi, mentre di secondo l'hanno sempre fatta da padrone i salumi: la soppressa, la salsiccia e l'immancabile cotechino, accompagnati da polenta o pear\u00e0 (quest'ultima utilizzata spesso anche in abbinamento con il lesso). Tra i contorni pi\u00f9 utilizzati vi sono formaggi, patate, fagioli, verze e piselli. La selvaggina qui consumata comprende \"useleti\" arrostiti, lepri e fagiani. Una menzione speciale va al \"risotto all'Amarone\", realizzato utilizzando il famoso vino locale. Non vi sono dolci particolarmente legati al territorio, tuttavia a Carnevale si gustano le \"fr\u00ecto\u0142e\" o le \"sossole\", mentre la sbrisolona pu\u00f2 essere la conclusione del pranzo per tutto l'anno, magari accompagnata da un bicchiere di Recioto della Valpolicella.\nEventi.\nCome \u00e8 tradizione in tutta la provincia di Verona, anche San Pietro in Cariano ospita diverse sagre, feste popolari della durata di alcuni giorni, caratterizzate da musica dal vivo e chioschi enogastronomici. Di grande richiamo, nella decade centrale di agosto, \u00e8 la \"Sagra dell'anguria e Festa dell'Assunta\", che si svolge a Bure, concludendosi la serata finale con il palo della cuccagna, ormai uno dei pochi rimasti in provincia di Verona.\nA cavallo tra il 25 aprile e il 1\u00ba maggio, a Pedemonte si svolge la tradizionale \"Festa dei vini classici della Valpolicella\". Al suo interno vi sono molte sono molteplici manifestazioni legate al mondo del vino Valpolicella, tra cui dal 1998 spicca la \"Magnalonga\", una camminata enogastronomica lungo le colline, che richiama migliaia di appassionati da ogni parte d'Italia e dall'estero.\nGeografia antropica.\nUrbanistica.\nSe per gran parte della sua storia il territorio di San Pietro in Cariano \u00e8 stato caratterizzato dalla presenza di alcune dimore signorili contornate da vasti parchi e di contrade agricole scarsamente urbanizzate, oggi ci\u00f2 appare nella quasi totalit\u00e0 inglobato in una urbanistica disorganizzata e cresciuta disomogeneamente, in cui si alternano residenze, piccole industrie, negozi e supermercati. Le frazioni pi\u00f9 popolose del Comune, San Floriano e Pedemonte, si sono sviluppate lungo la Strada Provinciale n.4, realizzata tra il 1955 e il 1961 tagliando, secondo quanto appuntato dal soprintendente Piero Gazzola, \"indiscriminatamente parchi e giardini mutando quindi il carattere della zona\". La tipologia costruttiva pi\u00f9 frequente \u00e8 rappresentata da piccoli condomini e case a schiera. Il tessuto urbano di Corrubbio, \u00e8 caratterizzato anche di una non trascurabile presenza di edilizia popolare.\nSe nel primo dopoguerra la frazione di San Floriano mostra una crescita urbanistica modesta, questo non si pu\u00f2 dire di Pedemonte che, per via della sua maggior vicinanza alla citt\u00e0 di Verona, raddoppier\u00e0 rispetto ad inizio secolo. Sar\u00e0 proprio nella direzione del capoluogo scaligero che l'urbanizzazione della frazione si svilupper\u00e0 maggiormente (tanto da divenire un unico nucleo urbano con la confinante Santa Maria di Negrar) e, solo in un secondo momento, verso San Floriano e verso \"Cengia\".\nProprio per controllare questo \"boom\" edilizio, nel 1963 si tenta, per valore dell'allora sindaco Italo Zenatelli, la stesura di un Piano Regolatore Generale\" (Prg). Il lavoro viene commissionato all'architetto Gianni Perbellini e tale documento rappresenter\u00e0 una delle prime esperienze italiane di questo tipo a tutela del territorio. Nonostante le buone premesse per\u00f2, la sua redazione incontrer\u00e0 notevoli difficolt\u00e0, dovendosi confrontare aspramente con gli interessi dei proprietari fondiari e delle imprese edili, nonch\u00e9 con gli impegni precedentemente assunti da parte dell'amministrazione comunale. La necessit\u00e0 di porre un freno alla progressiva cementificazione della zona \u00e8 ben dimostrata dall'incremento, nell'arco degli anni 1960, del 40% delle abitazioni censite nel comune, di cui quasi i due terzi caratterizzate da abitazioni unifamiliari.\nIl piano regolatore formalizzato nel 1969 individua una zona industriale in localit\u00e0 \"Casa Rossa\", scelta per la sua posizione centrale, comoda da raggiungere, e un'ulteriore zona produttiva a cui destinare i terreni posti a sud della piazza di San Floriano. Per ridurre ulteriormente il fenomeno del pendolarismo verso la citt\u00e0, nella stesura del piano si inizia a valutare la realizzazione di edilizia scolastica.\nIl tentativo di regolare l'urbanizzazione va tuttavia subito in crisi l'anno successivo all'entrata in vigore del primo Prg, quando la nuova amministrazione guidata da Veronesi lo ritira a favore di un pi\u00f9 semplice \u201cProgramma di Fabbricazione\". Questa scelta porter\u00e0 inevitabilmente ad un intensificarsi di nuove unit\u00e0 abitative e centri dedicati ai servizi in tutto il territorio comunale.\nGrazie all'interesse di numerosi studiosi e amanti del territorio, a partire dalla met\u00e0 degli anni 1970 si inizier\u00e0 a porre maggiore attenzione al valore paesaggistico della zona ed ai rischi che si stanno correndo tollerando un'urbanizzazione selvaggia che, tuttavia, ha gi\u00e0 irrimediabilmente snaturato il comune.\nFrazioni.\nLa struttura insediativa del comune segue principalmente la disposizione delle principali vie di comunicazione. In particolare il capoluogo San Pietro in Cariano, e le frazioni di Bure, San Floriano e Pedemonte trovano collocazione lungo la strada provinciale n. 4, mentre Corrubbio e Castelrotto si localizzano al di fuori delle vie di comunicazione pi\u00f9 trafficate, e traggono origine da due nuclei storici, l'uno caratterizzato da corti rurali e l'altro dalla presenza di un castello.\nBure.\nLa frazione di Bure \u00e8 situata a nord-ovest del territorio, sul confine con il comune di Sant'Ambrogio di Valpolicella. Il centro storico \u00e8 formato da due nuclei. Il primo \u00e8 composto da una corte a \"C\" rivolta a mezzogiorno e, nella parte alta (conosciuta come Bure Alto), dalla chiesa con annessa sacrestia. Il secondo nucleo \u00e8 formato in origine da quattro corti distinte. Oltre ai due nuclei storici, si segnala la presenza di tre importanti costruzioni: Villa Girardi, Casa colonica Voghera e Villa Monga-Negri-Scipioni. In questa frazione si stanziano attivit\u00e0 produttive, n\u00e9 aree a destinazione produttiva.\nCastelrotto.\nLa frazione di Castelrotto \u00e8 composta anche dalle localit\u00e0 Casette, Cengia, Negarine e Borgo Nuovo. Castelrotto e Cengia sono contigue, al centro del territorio comunale. Il nucleo storico di Cengia, situato ai piedi del monte Sacchetti, sotto la frazione di Castelrotto, \u00e8 caratterizzato da un insieme di suggestive corti rurali, poste a cavaliere della strada comunale di Pedemonte, costruite a quote diverse tra loro e rispetto alla strada principale. Lo sviluppo insediativo della frazione \u00e8 estremamente contenuto. \u00c8 dotata di un giardino pubblico di quartiere e si segnala la presenza della bella Villa Giona, Fagiuoli.\nCastelrotto presenta un centro storico ben conservato, sorto intorno ad un castello del quale rimangono solo poche rovine. Di rilievo, Villa Bellini Carnalesi con annesso parco, situata al di fuori del centro storico. Alcuni scavi archeologici effettuati in zona hanno permesso di riportare alla luce un abitato protostorico. Scendendo lungo la via Claudia Augusta, tra filari di vigneti, si incontra il nucleo storico di Negarine, con forte presenza di edifici d'epoca antica.\nCorrubbio.\nSorta in posizione pi\u00f9 decentrata, rispetto all'asse viario della provinciale n.4, Corrubbio \u00e8 attraversata dalla via Claudia Augusta, su cui si affacciano Villa Zambelli, Caldera, detta \"Le Cedrare\", Villa Amist\u00e0 (ora utilizzata come hotel di lusso), Villa Lorenzi-Banda e Villa Betteloni detta \"San Giusto\". Il patrimonio architettonico \u00e8 completato da alcune corti rurali.\nLa frazione di Corrubbio si compone delle localit\u00e0 San Martino, Sausto e Villa Angelina.\nPedemonte.\nPedemonte \u00e8 una frazione densamente abitata del comune, di cui fanno parte le localit\u00e0 di Fontana, Nassar, Quar e Santa Sofia. Si sviluppa lungo il confine sud-est del territorio comunale, collegando San Pietro in Cariano con quello di Negrar a est e di Verona (capoluogo di provincia) a sud.\n\u00c8 paese di confine, a soli otto chilometri dalle porte di Verona; spesso viene considerato un paese di passaggio, dato che si sviluppa lungo la principale strada di penetrazione nella Valpolicella, la Strada Provinciale n. 4 che, realizzata nel 1958, contribuisce significativamente al problema del traffico di spostamento dalla citt\u00e0 e viceversa.\nNonostante la situazione caotica e marginale del paese, la presenza di un edificio storico di importanza architettonica mondiale, contribuisce alla rinomanza di tutto il territorio comunale a livello internazionale: la Villa Serego realizzata su progetto di Andrea Palladio.\nSan Floriano.\nLa frazione di San Floriano si colloca a nord-est del territorio comunale, lungo la strada provinciale n. 4 tra San Pietro in Cariano e Pedemonte, sviluppandosi fin sul confine con il comune di Marano di Valpolicella. Il centro storico \u00e8 intersecato dalla strada provinciale della Valpolicella, che lo divide in due parti separate. La prima, sorta attorno alla pieve romanica e alla villa Lebrecht, \u00e8 formata da edifici in linea che chiudono come un sipario la panoramica sui due fabbricati. Il secondo blocco (denominato Semonte), \u00e8 formato a sua volta da tre parti, una a sud della provinciale (contrada Lenguin), le altre due a nord.\nIl nucleo centrale della frazione \u00e8 rappresentato dal sistema chiesa (Pieve romanica) - piazza, che ne crea l'identit\u00e0. Nelle immediate vicinanze troviamo Villa Lebrecht, sede del Dipartimento di Scienze, Tecnologie e Mercati della Vite e del Vino, annesso all'Universit\u00e0 di Verona, che ben si armonizza con l'attivit\u00e0 agricola prevalente nel territorio.\nEconomia.\nSettore primario.\nAgli inizi del XX secolo, gran parte del territorio del Comune era mantenuto a prato e destinato all'ottenimento del foraggio. A dimostrare ci\u00f2 \u00e8 l'intensa attivit\u00e0 di allevamento che si registrava: nel 1928 tra Negrarine e San Pietro vi erano 428 capi di bestiame (vitelli, buoi, manzi, vacche da latte, tori), a cui si aggiungevano una ottantina di cavalli, oltre ad ovini, suini, caprini, pollame e conigli. Tra i prodotti principali dell'agricoltura, una menzione particolare merita la bachicoltura con una produzione di circa \u00a0kg di bozzoli a Negarine e a San Pietro.\nL'economia della zona era principalmente basata sulla piccola propriet\u00e0 e sulla mezzadria, a differenza della bassa veronese in cui il salariato era il contratto di lavoro pi\u00f9 frequente. L'attivit\u00e0 vinicola era ancora agli albori e la sua produzione era quasi interamente dedicata al consumo locale e solo in piccola parte destinata all'esportazione nella vicina Verona. In pratica, il territorio viveva di un'economia di sussistenza, una condizione che perdur\u00f2 fino alla fine della seconda guerra mondiale. Tuttavia, gi\u00e0 dagli anni 1930 si inizi\u00f2 a considerare pi\u00f9 accuratamente la vocazione di queste terre per la coltivazione della vite, attivit\u00e0 che con il finire del secolo diverr\u00e0 predominante tanto da sostituire quasi tutte le altre coltivazioni.\nAnche l'allevamento, che suppliva da forza motrice per le pesanti operazioni agricole, and\u00f2 pian piano a scomparire, grazie all'introduzione di nuovi mezzi meccanici a servizio dell'agricoltura che, nel 1961, poteva contare su ben 130 trattori e svariate motofalciatrici e atomizzatori.\nCome gi\u00e0 anticipato, oggi il settore primario \u00e8 praticamente monopolizzato dalla viticoltura, che ha accompagnato la nascita di molte aziende agricole e cantine sia a carattere familiare che vere e proprie imprese industriali famose in tutto il mondo, tra cui spicca \"Bolla\", fondata nel 1883 a Soave ma trasferitasi negli anni 1930 a Pedemonte. I vigneti pi\u00f9 pregiati si trovano in collina, dove per ottimizzare la coltivazione sono stati creati dei terrazzamenti, chiamati in dialetto le \"marogne\". Le uve che qui si coltivano sono, principalmente, la Corvina, la Rondinella e la Molinara che insieme costituiscono il \"Valpolicella\".\nL'esportazione di vino imbottigliato copre i mercati di tutto il mondo e in particolare il Nord America e l'Europa centrale, ma sono in ampliamento anche i mercati dell'est. I vini pi\u00f9 quotati sul mercato sono l\"'Amarone\" e il \"Recioto\", sempre fatti con le uve del Valpolicella. A San Pietro in Cariano, il 9 febbraio 1925, venne costituito un consorzio tuttora esistente per la difesa e la valorizzazione dei vini tipici della Valpolicella. Nel capoluogo \u00e8 presente una cantina sociale e una cooperativa cerasicola.\nIndustria.\nDurante i primi decenni del XX secolo, mentre a Verona si andava incontro ad una prima industrializzazione, il comune di San Pietro in Cariano non rimase coinvolto in questo processo e si svilupp\u00f2 solo qualche esigua attivit\u00e0 artigianale. La nuova \"Zona Artigianale Industriale\" (ZAI) nascente nel sud del capoluogo scaligero, spinse molti contadini di San Pietro a lasciare i campi per avvicinarsi ad essa alla ricerca di lavoro. Al fine di evitare un esodo, analogo a quello del secolo passato, negli anni 1960 l'amministrazione comunale carianese concesse numerose licenze a piccole attivit\u00e0 artigianali-industriali, perlopi\u00f9 caratterizzate da un modello casa-bottega o al massimo costituite da capannoni di dimensioni modeste.\nSuccessivamente, i vari piani regolatori hanno istituito due zone industriali, una in localit\u00e0 \"Casa Rossa\" a San Pietro in Cariano e l'altra al \"Nassar\", tra la statale e la ferrovia del Brennero. Grazie a ci\u00f2, negli anni successivi sorsero importanti aziende industriali. Tra esse, si ricorda la \"Lonardi\", al tempo leader mondiale nella carpenteria metallica, sorta negli anni 1950 a San Floriano su di un'area di m2 e che ora versa in stato di abbandono dopo la chiusura avvenuta alla fine degli anni 1990.\nCommercio, turismo e servizi.\nNel 1961, nel territorio carianese si contavano 13 esercizi commercio all'ingrosso e 99 al minuto. A partire dal 1980, l'avvento della grande distribuzione organizzata e il mancato ricambio generazionale comportano l'estinzione di alcuni esercizi commerciali pi\u00f9 piccoli a conduzione famigliare. Nel 2016 si contavano 82 imprese operanti nell'alloggio e nella ristorazione.\nIl turismo ha un rilevante peso nell'economia del paese, con la presenza di numerose strutture ricettive che vanno dai pi\u00f9 semplici \"Bed and breakfast\" fino ad alberghi di gran lusso, ospitati il pi\u00f9 delle volte nelle sontuose antiche ville venete. L'attivit\u00e0 alberghiera \u00e8 favorita in particolar modo dai numerosi eventi che avvengono a Verona, come il Festival lirico areniano e le fiere \"Marmomacc\" e \"Vinitaly\". Nel 2015 si sono registrati 69.687 presenze turistiche, in leggero aumento rispetto alle 64.476 fatte registrare l'anno precedente.\nLa crescita sostenuta dell'economia del paese ha portato ad un incremento del settore dei servizi; fra questi, quello bancario \u00e8 giunto a far contare, nel 2016, la presenza di 11 sportelli sul territorio, mentre complessivamente le imprese dedicate ai servizi erano 335.\nInfrastrutture e trasporti.\nStrade.\nAgevolandosi della sua posizione tra la citt\u00e0 di Verona e la Valdadige, San Pietro in Cariano ha sempre potuto disporre di una sufficiente rete viaria per spostare sia persone che materiali. \u00c8 per\u00f2 a partire dalla met\u00e0 del XX secolo, grazie al boom economico, che avviene la realizzazione di un notevole sistema di strade, che tuttavia allo stato attuale risulta ancora inefficiente nel gestire la grande mole di traffico che qui si concentra.\nLa strada principale che attraversa San Pietro in Cariano da est ad ovest \u00e8 la strada provinciale 4 della Valpolicella che collega il quartiere di Borgo Trento di Verona alla frazione di Domegliara di Sant'Ambrogio. La localit\u00e0 Nassar \u00e8 attraversata dalla strada statale 12 dell'Abetone e del Brennero che segna il confine sud del comune. Dal territorio comunale si diramano altre strade provinciali che permettono di raggiungere alcune zone della Lessinia.\nFerrovie.\nParte della zona pi\u00f9 a sud del territorio comunale \u00e8 attraversata dalla ferrovia del Brennero, tuttavia non vi sono stazioni ferroviarie. Nella prima met\u00e0 del 1900 era entrata in funzione la ferrovia Verona-Caprino-Garda che attraversava il comune ed aveva una propria stazione; venne soppressa nel 1959 a favore della strada provinciale 4.\nMobilit\u00e0.\nSan Pietro in Cariano \u00e8 servito da un servizio di trasporto pubblico su autobus, gestito dall'azienda ATV, che fornisce un collegamento diretto con i comuni di Sant'Ambrogio di Valpolicella, di Negrar di Valpolicella e con la citt\u00e0 di Verona.\nAmministrazione.\nGemellaggi.\nA partire dal 1985, il Comune di San Pietro in Cariano ha aderito a tre gemellaggi con altrettanti comuni europei. Grazie ad essi si sono concretizzati numerosi scambi e visite culturali, oltre ad iniziative comuni. Negli anni sono stati siglati con:\nAltre informazioni amministrative.\nIl comune fa parte dell'Associazione nazionale citt\u00e0 del vino.\nSport.\nGi\u00e0 dai primi anni del 1900 i carianesi si dimostrarono interessati alle attivit\u00e0 sportive che inizialmente, per via della assoluta mancanza di strutture, praticavano nelle strade e nelle corti. Negli anni 1930 nel capoluogo venne realizzata piazza San Giuseppe, che da subito diventer\u00e0 un luogo per giocare a calcio e tamburello, i due sport che all'epoca riscuotevano maggior successo popolare. Contestualmente, grazie ad iniziative portate avanti dalle parrocchie, anche le altre piazze delle frazioni trovano impiego per il medesimo scopo.\nPer vedere la nascita della prima struttura dedicata alla sport bisogner\u00e0 aspettare i primi anni settanta, quando il capoluogo si doter\u00e0 di un campo costruito su terreno della Parrocchia. Visto l'incremento demografico e l'interesse sempre pi\u00f9 diffuso verso le attivit\u00e0 sportive, il campo risulter\u00e0 ben presto insufficiente. In questi anni, tra la popolazione carianese si affaccia anche un nuovo sport che godr\u00e0 di un vasto seguito: il rugby.\nNei primi anni 1980, le strutture sportive a disposizione dei cittadini apparivano comunque limitate: a Corrubbio vi era solo un piccolo campo da calcio insufficiente per la squadra locale, costretta pertanto a spostarsi in quello pi\u00f9 idoneo di Pedemonte per le partite; a Castelrotto era stato realizzato un campo da tamburello all'interno dell'area dove sorgeva il castello medievale; sempre per il tamburello vi era un campo anche a Bure.\nTale precaria situazione verr\u00e0 progressivamente migliorata. Infatti, nel 1984 si ristruttura il campo di San Pietro e si inaugura una pista per il pattinaggio a rotelle a Corrubbio completata in seguita da un campo per la pallavolo e la pallacanestro. Nel 1986, nel capoluogo iniziano i lavori per un nuovo impianto che comprende un campo per il calcio, uno per rugby, uno per il tamburello e una pista per bocce.\nUna pista di atletica leggera, la prima in Valpolicella, \u00e8 stata realizzata tra il 2002 e il 2005 a San Pietro in Cariano nell'area occupata dal vecchio campo sportivo e utilizzata dalla societ\u00e0 \"Atletica Valpolicella\".\nCalcio.\nLa U.S.D. Carianese Calcio, costituitasi nel 1973, \u00e8 la Societ\u00e0 di calcio del Capoluogo e conta 150 iscritti fra atleti, allenatori e dirigenti. Nel suo curriculum vanta partecipazioni a tutte le categorie di campionati dalla 3\u00aa all'Eccellenza. Nata nel 2008, la A.S.D. Bure Valpolicella \u00e8 la sezione Calcio della Polisportiva Bure. A Pedemonte gioca la \"Polisportiva Pedemonte\", fino al 1995 denominata \"U.S. Pedemonte\", mentre a San Floriano vi \u00e8 la \"Polisportiva Pieve\".\nLa A.S.D. Fimauto Valpolicella, precedentemente Valpo Pedemonte, \u00e8 la societ\u00e0 di calcio femminile della Valpolicella. Iscritta al campionato di Serie A, ha militato in Serie B dalla stagione 2007-2008, riuscendo a conquistare prima la Serie A2, per anni secondo livello del campionato italiano di calcio femminile, per poi raggiungere la massima serie giocando il campionato 2013-2014.\nTamburello.\nIl tamburello \u00e8 uno sport che possiede solide tradizioni nel comune. Il 12 ottobre 1957 il \u201cBolla Pedemonte\u201d conquista il primo scudetto nazionale, mentre nell'arco degli anni settanta il \"Lonardi\" di San Floriano ne vince ben quattro. Le due societ\u00e0 (oramai scomparse) arriveranno a mettere insieme sette titoli tricolori complessivamente. Nel 1987, sar\u00e0 la squadra femminile di Negarine-Castelrotto ad arrivare al titolo.\nRugby.\nTra gli anni sessanta e settanta il rugby si afferma come uno degli sport pi\u00f9 praticati e seguiti dagli abitanti del comune. Nel 1974, l'ex sindaco Sergio Ruzzenente fonda il \u201cRugby Club Valpolicella\u201d che vanter\u00e0 una carriera ricca di successi: nel 1976 si iscrive al campionato di serie C2, nel 1984 raggiunger\u00e0 la C1 e gi\u00e0 l'anno successivo agguanter\u00e0 un posto per la serie B. Dal 2009 la squadra milita in serie A."}
{"id": "33935", "revid": "125764764", "url": "https://it.wikipedia.org/wiki?curid=33935", "title": "Palio", "text": "Il Palio \u00e8 una gara tra i rioni di una citt\u00e0 o tra entit\u00e0 territoriali vicine tra di loro, in genere disputata con cavalli o altri animali. Esistono inoltre palii in cui si corre con le barche, e palii che prevedono pi\u00f9 tipi di competizione.\nEtimologia.\nPalio deriva dal latino \"Pallium\" (col significato di velo, coperta o ampia sopravveste). \"Pallium\" deriva dalla radice \"pan\" che significa ampio, esteso. I latini chiamarono cos\u00ec l'ampia veste usata comunemente dai greci, formata da una larga coperta di lana di forma quadrangolare, avvolta intorno al corpo e fissata alle spalle con una fibbia. Per estensione il termine \u00e8 passato ad indicare il premio di una competizione, soprattutto equestre, in forma di drappo o labaro che viene donato al vincitore. Per ulteriore estensione \u00e8 passato ad indicare la stessa gara. A Siena viene chiamato anche \"Drappellone\" e in gergo \"Cencio\".\nStoria.\nLe origini di questo tipo di manifestazione vengono fatte risalire all'et\u00e0 del liberi comuni italiani. Ancora oggi la corsa del Palio \u00e8 una tradizione consolidata in molte citt\u00e0 d'Italia. Talvolta il Palio \u00e8 inserito all'interno dei programmi di feste medievali.\nIl pi\u00f9 celebre \u00e8 il Palio di Siena, tradizionale manifestazione che si disputa due volte all'anno (il 2 luglio in onore della Madonna di Provenzano, ed il 16 agosto in onore dell'Assunta); eventualmente ne pu\u00f2 essere indetto un terzo straordinario per celebrare un particolare evento (come ad esempio il Palio straordinario del 1969, corso per celebrare lo sbarco dell'uomo sulla Luna). Il Palio di Siena consiste in una corsa di cavalli cavalcati \"a pelo\". Ancora prima del classico Palio corso \"alla tonda\" (nato nel XVII secolo), corso cio\u00e8 sul tufo di Piazza del Campo, a Siena si era soliti correre nel XIII secolo il Palio \"alla lunga\": una corsa in linea (da cui la denominazione \"alla lunga\") su un percorso che andava da fuori le mura della citt\u00e0 sino al Duomo. Documenti attestano la corsa di palii \"alla lunga\" gi\u00e0 prima del XII secolo.\nAltre celebri manifestazioni corse con i cavalli sono il Palio di Asti, il Palio di Legnano, il Palio di Fucecchio, il Palio dell'Assunta di Fermo. Molte sono le citt\u00e0 che possono vantare antiche origini alle loro corse al palio, tra questi risulta tra i pi\u00f9 antichi il Palio del drappo verde di Verona, consistente in una corsa podistica; esistono documenti che lo attestano gi\u00e0 nel 1208, quando venne corso per celebrare la vittoria di Ezzelino III da Romano contro i guelfi della vicina citt\u00e0 di San Bonifacio capitanati da Azzo VI d'Este.\nDel Palio di Ferrara invece si hanno notizie fin dal XIII secolo. Nel 1259 per onorare la vittoria delle truppe del Papa agli ordini di Azzo VII sul sanguinario Ezzelino III da Romano al comando delle truppe imperiali, si corse un Palio per festeggiare il titolo di Podest\u00e0 di Ferrara dell'estense Azzo VII; nel 1279 il Palio venne istituzionalizzato con regole e codifiche; esso si doveva correre in \"Fasto Beati Georgi\" ed in fasto alla Madonna Assunta. Tali regole ancora oggi visibili su una lunga lastra marmorea posta a lato della cattedrale ferrarese. Altro palio documentato fin dal 1314 \u00e8 il Palio di Parma, che fece parte dei festeggiamenti per il fidanzamento del signore della citt\u00e0 Giberto Da Correggio con Engelenda Rossi di San Secondo.\nCompetizioni storiche, non pi\u00f9 praticate, erano ad esempio i pali dei barberi di Roma e Firenze. \nDal settembre 2009 i palii che prevedono la partecipazione di equidi sono normati da un'apposita ordinanza del Ministero della Salute, volta ad evitare abusi ai danni degli animali coinvolti.\nElenco.\nDi seguito l'elenco delle voci riguardanti i palii rilevanti svolti in Italia:"}
{"id": "33937", "revid": "103374726", "url": "https://it.wikipedia.org/wiki?curid=33937", "title": "Rogneda di Polock", "text": "Figlia di Ragnvald , moglie di Vladimir I di Kiev, madre di Jaroslav I di Kiev e di Iziaslav (978 \u2013 1001).\nPromessa in sposa a Jaropolk, fratello di Vladimir, fu da questi, che aveva ucciso il padre e i fratelli, presa con la forza e costretta a sposarlo.\nTent\u00f2 la vendetta ordendo un complotto per uccidere Vladimir ma fu scoperta e bandita, insieme al figlio Iziaslav, a Polock.\nUna leggenda afferma che abbia trascorso gli ultimi anni della sua vita come monaca con il nome di Anastasija."}
{"id": "33938", "revid": "122002549", "url": "https://it.wikipedia.org/wiki?curid=33938", "title": "Sant'Anna d'Alfaedo", "text": "Sant'Anna d'Alfa\u00e8do (\"Sant'Ana d'Alfaedo\" in veneto) \u00e8 un comune italiano di abitanti della provincia di Verona in Veneto.\nCollocazione.\nIl comune si trova al confine tra Valpolicella e Lessinia, a nord-ovest di Verona. Confina inoltre con la provincia di Trento.\nGeografia fisica.\nIl territorio comunale si estende nella parte pi\u00f9 occidentale dell'altopiano lessinico, al confine con la Val d'Adige (Dolc\u00e8, Avio e Ala) a nord-ovest e la Valpolicella (Marano, Fumane, Negrar) a sud.\n\u00c8 delimitato a est dalle incisioni del profondo vajo della Marciora, che in pianura d\u00e0 origine alla Valpantena. Qui corre il confine comunale con Grezzana ed Erbezzo.\nIl territorio del comune \u00e8 quasi totalmente a sud dei Corni (Corno d'Aquilio, 1545 msl, e Corno Mozzo). Una parte del comune \u00e8 a nord del Corno d'Aquilio, ed \u00e8 chiamata \"Pialda Bassa\"; in questo luogo \u00e8 ubicata la Spluga della Preta, un insieme di grotte carsiche che arrivano ad una profondit\u00e0 esplorata di circa 1000 metri, conosciuta per lunghi anni come la grotta pi\u00f9 profonda del mondo. Altro capolavoro della natura \u00e8 nella zona sud-est del comune, il Ponte di Veja, a strapiombo sul vajo della Marciora, un ponte naturale di pietra, residuo di una lenta erosione della parte posteriore di un antro.\nIl capoluogo comunale (Sant'Anna) dista 30\u00a0km da Verona e circa 16 da Negrar, altra importante cittadina di riferimento.\nGeologia.\nLe rocce del territorio comunale coprono un intervallo che spazia dal Giurassico (formazioni dei Calcari Grigi, Rosso Ammonitico Veronese), al Cretacico (Biancone, formazioni della Scaglia Variegata e della Scaglia Rossa), oltre a coperture neogeniche.\nLa Scaglia Rossa \u00e8 stata utilizzata per secoli come materiale inerte o da costruzione in tutta la Lessinia e anche nel territorio sono presenti alcune cave: da una di queste in particolare sono stati estratti numerosi fossili di importanza eccezionale.\nNel territorio comunale sono presenti testimonianze fossili che partono dal Giurassico e arrivano fino alle ultime industrie litiche della glaciazione W\u00fcrm (10.000 anni fa). Faune a vertebrati marini del Cretacico superiore comprendenti squali (fino a sei metri), razze, tartarughe (\"Protosphargis veronensis\") e mosasauri vengono tutt'oggi recuperate.\nStoria.\nPreistoria.\nSono stati trovati numerosi siti preistorici in pi\u00f9 parti del comune. In quasi ogni parte del territorio comunale ci sono siti e castellieri che documentano la presenza umana a partire dal paleolitico. Da un lungo elenco di localit\u00e0 in cui ci sono stati ritrovamenti, in evidenza ci sono le due grotte ai piedi del ponte di Veia, il castelliere delle Guaite e la zona del Monte Loffa. Molti ripari preistorici sono stati individuati nel territorio comunale: Le Guaite, Ca' del Per, Covolo della Volpe, Zivelongo, Sant'Anna, Campostrini, Ca' del Vecio, Dosso del Toie, Monte Loffa, Campo Paraiso, Casarole, Covolone del Valentin, Covolo della Robba, Covolo dei Camerini, Monte Cornetto del Semalo, Fosse, le Gobe, Ceredo, Ponte di Veja, Giare, Monte Tesoro. Recentemente ha trovato la sede definitiva il Museo paleontologico e preistorico del comune.\nStoria moderna.\nDurante l'epoca romana la zona non aveva villaggi stabili, ma era frequentata ed usata per l'alpeggio. Monete e reperti romani sono stati trovati in molte parti del territorio comunale, e a \"Cona\" sono state rinvenute tombe del III secolo.\nLe prime testimonianze scritte compaiono nel XIII secolo. I primi insediamenti stabili arrivati ad oggi risalgono al medioevo e sono regolamentati dalla \"Regula Faeti\", una pergamena del 1246 conservata nell'archivio di stato di Verona, in cui Cangrande della Scala fissava i confini della localit\u00e0.\nCona divenne il centro pi\u00f9 importante della zona e fu fatto comune con un territorio che arrivava fino a \"Ceredo\" nel XIII secolo. La zona soprastante del comune era soggetta al Monastero di San Zeno fin dall'XI secolo. La zona ebbe un dimezzamento della popolazione con l'epidemia di peste del 1631, destino comune a tutta la Valpolicella.\nNel 1820 si fuse il comune di Cona con quello di Breonio con capoluogo a Fosse, con l'Unit\u00e0 d'Italia si spost\u00f2 la sede comunale a Sant'Anna con la rinascita del comune di Breonio assieme a Fosse e nel 1928 nasce il Comune di Sant'Anna d'Alfaedo con il recupero di Fosse al territorio comunale e l'aggregazione di Breonio a quello di Fumane.\nIl 10 maggio 1916 la 73\u00aa Squadriglia, su proposta del Sottotenente pilota Guido Keller, si sposta da Verona in alta quota per sfuggire le nebbie sul pianoro di Vezzarde vicino al monte San Giovanni di Sant'Anna d'Alfaedo fino a settembre quando torna a Verona.\nLe ipotesi sull'origine del toponimo di Faedo, lo fanno derivare da Faetum \"faggeto\", dal latino fagus, faggio.\nCultura.\nFa parte dei siti paleontologici del monte Loffa la vicenda delle \"selci strane\". Furono ritrovate, ritenute originali e distribuite in tutta Europa una enorme quantit\u00e0 di selci. Segu\u00ec uno scandalo alla scoperta che le selci erano lavorate da persone della zona ed immesse nei siti dove si ricercavano.\nNella frazione di \"Cerna\" ha sede Telepace la prima televisione cattolica italiana. Dall'esperienza e in collegamento con essa \u00e8 sorta in seguito la Televisione Vaticana.\nEventi.\nA fine luglio. Era chiamata anche \"fiera del bestiame\". Attualmente la fiera si tiene l'ultimo luned\u00ec di luglio all'interno dei festeggiamenti del Santo Patrono (26 luglio S.Anna e San Gioacchino) che durano 4-5 giorni\nEra una delle pi\u00f9 vecchie feste popolari della Lessinia. Nata nella piazza della frazione di Ceredo si era poi spostata al campo sportivo. Il nome nasce da una delle canzoni di un coro locale: \"Fiorelin del bosc\" che cantava una canzone dall'omonimo titolo della festa dedicata a Ceredo.\nLa Festa dell'Ospite, sagra del paese, si svolge da vari decenni tra la fine di luglio e la met\u00e0 di agosto.\nLa sagra di San Bartolomeo, si svolge da circa 30 anni il 24 agosto e giorni contigui. Attrazione della festa \u00e8 sicuramente la tradizionale tombola\nEconomia.\nL'economia di Sant'Anna d'Alfaedo ha mutato radicalmente e pi\u00f9 volte struttura nel corso degli ultimi decenni. Oltre ad una costanza di agricoltura, spesso orientata al mantenimento dell'allevamento dei bovini, \u00e8 passata da una fase di sussistenza fino agli anni 60, in cui la tipica azienda agricola era frammentata e polverizzata e con produzioni diversificate (fieno, patate, ciliegie, marasche) con un numero minimo di bovini, ad una fase pi\u00f9 ricca. Restano gli allevamenti, per un periodo il comune ha avuto la pi\u00f9 alta produzione di maiali del Veneto e si sono moltiplicate le \"preare\", cave di pietra all'aperto concentrate soprattutto alle pendici del monte Loffa dove si estrae la pietra della Lessinia.\nL'altipiano retrostante i Corni, condiviso con i comuni di Erbezzo e di Ala di Trento ha da oltre 100 anni la specializzazione dell'alpeggio, ovvero la custodia dei bovini, specialmente da latte, nel periodo estivo con nutrimento dai pascoli. La produzione del latte \u00e8 orientata alla elaborazione in formaggi e burro, un tempo direttamente fatti nelle malghe. Oggi anche i tagliapietre fanno i conti con la crisi economica.\nModesta l'attivit\u00e0 turistica concentrata nel periodo estivo con presenza perlopi\u00f9 di turisti\nveneti provinciali.\nInfrastrutture e trasporti.\nIl territorio di Sant'Anna d'Alfaedo \u00e8 attraversato da molteplici strade provinciali (SP), che lo collegano a Verona, alle altre localit\u00e0 della Lessinia, alla Valpolicella, alla Valpantena e alla Vallagarina.\nIl territorio faetino, in linea d'aria, \u00e8 molto vicino all'autostrada A22, poich\u00e9 quest'ultima percorre un tratto nella sottostante Val d'Adige vicino al confine comunale. Il casello pi\u00f9 vicino, tuttavia, \u00e8 quello di Ala-Avio, in territorio trentino, distante all'incirca 25\u00a0km.\nLa stazione ferroviaria pi\u00f9 prossima \u00e8 quella di Peri (comune di Dolc\u00e8), in Vallagarina, sulla linea del Brennero, che dista circa 12\u00a0km.\nAmministrazione.\nFa parte della Comunit\u00e0 montana della Lessinia, dell'Unione comunale Sant'Anna d'Alfaedo-Erbezzo e dell'area del Parco della Lessinia."}
{"id": "33939", "revid": "322321", "url": "https://it.wikipedia.org/wiki?curid=33939", "title": "Selva di Progno", "text": "Selva di Progno (\"Progno\" in dialetto locale, \"Brunghe\" in cimbro) \u00e8 un comune italiano di 890 abitanti della provincia di Verona in Veneto.\nGeografia fisica.\nSelva di Progno dista 38 chilometri da Verona. Rispetto al capoluogo \u00e8 in direzione nord est.\nIl territorio comunale si estende dall'alta Val d'Illasi alle pendici meridionali del Gruppo del Carega, al confine con le province di Trento e Vicenza.\nIl territorio \u00e8 compreso all'interno del Parco Naturale Regionale della Lessinia e fa parte della Comunit\u00e0 montana della Lessinia.\n\u00c8 collegato alle maggiori localit\u00e0 turistiche della Lessinia (Malga San Giorgio, Bosco Chiesanuova ed Erbezzo) dalla strada provinciale SP13 dei Tredici Comuni, che ha inizio nella localit\u00e0 di Fosse (nel comune di Sant'Anna d'Alfaedo) e termina, dopo aver percorso pi\u00f9 di 40\u00a0km per tutto l'altopiano, proprio nella Val d'Illasi, rappresentando perci\u00f2 un buon collegamento tra Lessinia occidentale e Lessinia orientale.\nOrigine del nome.\nL'etimo di \"Progno\" \u00e8 \"pronus\", \"inclinato\", che intende nella zona un \"torrente\".\nNella frazione di Giazza si parla tuttora l'idioma cimbro, localmente detto tauc'.\nStoria.\nLe popolazioni che per prime occuparono queste zone furono di origine bavaro-tirolese (i Cimbri) che alla fine del XII secolo, per concessione di un vescovo, poterono colonizzare le montagne. Questi popoli parlavano una lingua alto-tedesca, il cimbro, lingua ancora parlata da parte della popolazione di Giazza.\nMonumenti e luoghi d'interesse.\nAree naturali.\nAll'interno del Parco Naturale Regionale della Lessinia, \u00e8 frutto di un'opera di rimboschimento. \u00c8 delimitata a nord dal Gruppo del Carega, a ovest dai pascoli dell'alta Lessinia e ad est dalla Catena delle Tre Croci. Si estende su un territorio di circa 1904 ettari a cavallo delle province di Verona (1088 ettari), Trento (428 ettari) e Vicenza (388 ettari).\nIl territorio \u00e8 solcato da tre valli fluviali: la Val di Revolto, la Val Fraselle e la Val del Chiampo. Il clima della foresta \u00e8 temperato freddo, con estati piuttosto calde e umide.\nLa vegetazione \u00e8 molto varia e articolata e la fauna \u00e8 rappresentata in modo particolare da uccelli, anfibi, rettili e mammiferi.\nCultura.\nEventi.\nLa prima domenica di luglio tradizionale processione con la statua della Madonna per assolvere un voto in condivisione con la popolazione di Velo Veronese. La tradizione si perde nella notte dei tempi e nasce da un voto fatto dalle comunit\u00e0 durante una pestilenza e che saldava una alleanza-amicizia fra due dei Tredici Comuni.\nIl 15 agosto festa dell'Assunta titolare dell'omonima chiesa parrocchiale preceduta da un triduo di preparazione. Nel pomeriggio del 15 agosto si tiene la processione dell'Assunta. La pro loco organizza la parte civile della festa.\nLa prima domenica di ottobre la festa del Derlo, tipico cesto che la tradizione vuole essere usato per il trasporto a spalla della legna. Pochi, ormai, anche in loco sono i produttori di questo cesto di legno.\nDopo l'Assunta, ha luogo un'esibizione di pistonieri con trombini.\nGeografia antropica.\nFrazioni.\nSan Bartolomeo delle Montagne, detto semplicemente San Bortolo (\"San B\u00f2rtolo\" in veneto) si colloca sull'estremit\u00e0 orientale della Lessinia, alle pendici meridionali del Gruppo del Carega, al confine con la provincia di Vicenza; dista circa 11\u00a0km dal capoluogo e circa 40\u00a0km dal capoluogo di provincia. La frazione conta poco meno di 100 abitanti, si trova ad un'altitudine media di 918 m s.l.m. ed \u00e8 sulla direttrice che porta a Crespadoro (in provincia di Vicenza), a Giazza e a Campofontana.\nEconomia.\nL'economia locale si basa essenzialmente sul turismo naturalistico e gastronomico, sono sparse nel territorio molte aziende agrituristiche. \u00c8 zona di produzione del formaggio Monte Veronese.\nAmministrazione.\nFa parte della Comunit\u00e0 montana della Lessinia, e dell'area del Parco della Lessinia."}
{"id": "33940", "revid": "125413096", "url": "https://it.wikipedia.org/wiki?curid=33940", "title": "Soave", "text": "Soave (\"So\u00e0ve\" in veneto) \u00e8 un comune italiano di abitanti della provincia di Verona in Veneto, Bandiera arancione del Touring Club Italiano.\n\u00c8 noto per il castello Scaligero e il tipico vino che porta il suo nome.\nGeografia fisica.\nSoave dista circa 20 chilometri (in linea d'aria) da Verona. Rispetto al capoluogo \u00e8 in posizione est.\n\u00c8 facilmente raggiungibile prendendo l'autostrada A4 (uscita Soave-San Bonifacio), mentre la stazione ferroviaria pi\u00f9 vicina \u00e8 quella di San Bonifacio.\nIl territorio comunale ha un'altitudine che varia dai 25 metri della Bassa agli oltre 400 dell'area collinare vinicola ai piedi dei Monti Lessini, mentre il capoluogo comunale sorge a 40 m s.l.m..\nSi trova allo sbocco della Val Tramigna e poco distante dalla Val d'Alpone.\nDalle sue colline si possono osservare i profili dei Monti Berici e dei Colli Euganei.\nCome giurisdizione ecclesiastica il Comune di Soave comprende le parrocchie di Soave, Castelcerino, Fitt\u00e0, Castelletto e Costeggiola.\nOrigini del nome.\nLa derivazione del toponimo del paese \u00e8 oscura: c'\u00e8 chi dice venga dai \"Suaves\" (citati da Paolo Diacono nella celebre \"Historia Langobardorum\") ovvero gli Svevi (nell'italiano medievale sono scritti come Soavi), popolazione che, con le invasioni barbariche, si stanzi\u00f2 nell'Italia settentrionale e che venne sottomessa dai Longobardi. Una bolla di Papa Eugenio III (1145) chiama il paese Suavium ovvero terra dei Soavi (a sua volta leggibile come terra degli Svevi).\nStoria.\nPer l'epoca romana abbiamo, come testimonianza, i sepolcreti della frazione Castelletto, quello di contrada Cern\u00ecga, quello nei pressi della chiesetta della Bassanella ed altri. Inoltre alcune lapidi vennero studiate dal Mommsen. Probabilmente, vista la vicinanza, Soave era un \"pagus\" importante nei pressi della Via Postumia. Nel 932, un diacono, tale Dagilberto, fa testamento e dispone in eredit\u00e0 beni posti in Soave. Documento pi\u00f9 importante \u00e8 quello che attesta per la prima volta l'esistenza del castello (934), in un secolo dove gli Ungari penetrano nell'Europa Occidentale. In realt\u00e0 \u00e8 probabile che il castello sorga su un antico fortilizio romano.\nNel 1029 abbiamo la Pieve di San Lorenzo segnalata tra le 48 Vicarie Foranee della Diocesi di Verona.Tutt'oggi \u00e8 rimasta solo la muratura perimetrale della chiesa trasformata in abitazioni ubicata nel Borgo San Lorenzo, sulla vecchia strada per Villanova.\nCon il trattato di Campoformio (1797) cadeva la Serenissima e iniziava la dominazione austriaca che, nel 1805, ritorn\u00f2 francese; Soave divenne centro del Distretto della Tramigna comprendente anche Caldiero, Colognola ai Colli e Illasi.\nNel 1809 ci furono scontri tra austriaci e francesi in un'area tra Cazzano di Tramigna e Soave. Con il Congresso di Vienna (1815), il Veneto pass\u00f2 nel Regno Lombardo Veneto fino a quando, nel 1866, anche Soave entr\u00f2 a far parte del Regno d'Italia.\nSimboli.\nLo stemma del Comune di Soave \u00e8 stato concesso con decreto firmato dal Capo del Governo il 1\u00ba febbraio 1931.\nMonumenti e luoghi d'interesse.\nArchitetture militari.\nLe mura.\nVennero costruite nel 1369 per volont\u00e0 di Cansignorio della Scala e raccolgono al loro interno il nucleo storico di Soave. Anticamente solo tre porte si aprivano nella cinta: Porta Aquila (ora Porta Bassano) a nord, Porta Vicentina ad est e Porta Verona a sud (recentemente restaurata). Per due lati (ovest e sud) le mura sono accompagnate dal fossato naturale formato dal Tramigna.\nEconomia.\nIl comune fa parte dell'associazione citt\u00e0 del vino (ha temporaneamente sospeso l'adesione).\nFa parte della zona di produzione dei vini Soave DOC e Arcole DOC.\nCultura.\nEventi.\nIl Chocolando in tour. Una festa in cui vengono alcuni produttori artigiani di cioccolato.\nLo scambio culturale on la Germania e Francia per i ragazzi di 3\u00aa media.\nSport.\nLa societ\u00e0 Basket Est Veronese (ex Soave Basket) milita nel campionato regionale di Promozione (pallacanestro maschile).\nLa principale squadra di calcio della citt\u00e0 \u00e8 l\"'A.S.D. Borgo Scaligero Soave\" che milita nel girone C di Seconda Categoria.\nGeografia antropica.\nFrazioni.\nCastelletto.\nSorge a circa 3,5\u00a0km dal capoluogo comunale. Probabilmente prende il nome da un piccolo castello dell'Alto Medioevo.\nIn epoca romana Castelletto fu forse un \u201cpagus\u201d; \u00e8 stata ritrovata una vasta necropoli in cui sono stati rinvenuti molti oggetti funerari. Questa necropoli occupava l'area del cosiddetto \u201cCumuletto\u201d, area su cui sorgono la vecchia chiesa parrocchiale di San Girolamo e quella nuova (XX secolo) dedicata al Sacro Cuore di Maria.\nCastelcerino.\nRaggiungibile sia da Costeggiola che da Soave (grazie alla strada provinciale per Montecchia di Crosara), Castelcerino domina sia la vallata del Tramigna che quella dell'Alpone.\nFitt\u00e0.\nProvenendo da Soave sulla provinciale per Montecchia di Crosara, ad un chilometro circa dal centro di Castelcerino, s'incontra, a destra, il bivio per Fitt\u00e0 (coordinate N45\u00b027'13' ' E11\u00b015'9' '), frazione di Soave dalla quale si gode una superba vista della Val d'Alpone (il paese \u00e8 nel crinale del monte di questa valle) e della Pianura Padana.\nNel piccolo centro sorge la chiesa parrocchiale dedicata a San Vincenzo Ferrer.\nInfrastrutture e trasporti.\nPosta lungo la strada regionale 11 e servita da un'uscita dedicata dell'autostrada A4, Soave ospitava fra il 1881 e il 1957 una stazione della tranvia Verona-Caldiero-San Bonifacio, che rappresent\u00f2 in quel periodo un'infrastruttura fondamentale per l'economia della zona. La tranvia fu sostituita nel 1959 da una filovia, soppressa nel 1981.\nAmministrazione.\nIl comune fa parte del movimento patto dei sindaci "}
{"id": "33943", "revid": "1543377", "url": "https://it.wikipedia.org/wiki?curid=33943", "title": "Sorg\u00e0", "text": "Sorg\u00e0 (\"Sorg\u00e0\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nSorg\u00e0 dista circa 28 chilometri da Verona. Rispetto al capoluogo \u00e8 in posizione sud-ovest. Confina con la provincia di Mantova, ed \u00e8 attraversato dal fiume Tione.\nTerritorio.\nSorg\u00e0 (anticamente denominata 'Suregada', 'Soregade/a', 'Sorgada/e') viene nominata nei manoscritti 'vico', 'villa', 'castello' e 'corte', a testimonianza della sua origine come insediamento rurale e della sua successiva fortificazione di borgata posta a presidio del fiume Tione nelle 'zone calde' del confine mantovano.\nSorg\u00e0 deve il suo nome alla pianta del \"sorgo\", detta anche saggina, a testimonianza di come fosse estesa in queste terre la sua coltivazione. Il sorgo \u00e8 il simbolo del paese e vi compare nello stemma.\nSorg\u00e0 comprende anche le frazioni di Pontepossero, Bonferraro, Pampuro e la localit\u00e0 di Moratica. Confina a nord con Erb\u00e9, a est con Erb\u00e9 e Nogara, a sud con Nogara, Gazzo Veronese e Villimpenta, a ovest con Castel d'Ario, Bigarello e Castel Belforte.\nIl territorio \u00e8 attraversato per intero dal fiume Tione, per poi confluire nel Tartaro a Gazzo Veronese. L'abbondanza di acque fa di Sorg\u00e0 un territorio a vocazione agricola e risicola, con varie sagre dedicate al risotto.\nNumerose sono le ville e corti, a testimonianza dei vasti possedimenti creati anticamente dalle famiglie nobiliari.\nStoria.\nIl Comune di Sorg\u00e0, oltre al capoluogo, comprende frazioni di Pontepossero, Bonferraro e Pampuro. Tale assetto territoriale venne definito nel 1813 dalla catasticazione napoleonica. Durante il dominio della Repubblica della Serenissima di Venezia, invece ciascuna di queste localit\u00e0 aveva una propria configurazione politico-amministrativa ed erano separate l'una dall'altra; inoltre alle quattro localit\u00e0 attuali si aggiungeva il distretto di Moratica, posto sul confine occidentale di Bonferraro.\nIl territorio dell'attuale Comune di Sorg\u00e0 comprendeva allora: il vicariato di Sorg\u00e0, feudo del monastero di Santa Maria in Organo (Verona) fino al 1571 e poi della famiglia Murari Dalla Corte; il vicariato di Pontepossero, feudo dei patrizi veneti Grimani; Bonferraro, soggetto al vicariato di Nogara; il vicariato di Moratica, feudo dell'abbazia di San Zeno (Verona) che nel Settecento venne incluso nel vicariato di Erb\u00e8; e, infine, Pampuro, incluso nel vicariato di Bigarel, territorio mantovano.\nIl vicariato di Pontepossero.\nIl 7 maggio 1411 il N. H. Nicol\u00f2 Grimani acquist\u00f2 per la cifra di 12.500 ducati d'oro dal cavaliere e condottiero Taddeo Dal Verme il feudo e il Castello di Pontepossero con giurisdizione, dazi, saltaria, decima e altri diritti con relative possessioni.\nTaddeo dal Verme, quale ricompensa per i servizi resi alla Serenissima, gli fu permesso nel 1406 di acquistare il castello assieme a delle propriet\u00e0 immobiliari e fondiarie e soprattutto i diritti feudali. Il tutto avvenne all'asta della \"Fattoria Scaligera\" ed i relativi beni e diritti sono ben descritti, in un atto di compravendita, molto complesso ed erano condotti da famiglie di coloni che pagavano il terzo dei prodotti. Inoltre, il Grimani aveva il diritto di riscuotere le decime del territorio di Pontepossero ad eccezione di quelle spettanti al Vescovo di Verona.\nIl primo giorno del mese di luglio 1422 Nicol\u00f2 Grimani redasse un testamento con il quale istitu\u00ec un fideicommisso a favore della discendenza mascolina. Il testo di tale testamento contiene una interessante e minuziosa descrizione delle caratteristiche giuridiche del feudo di Pontepossero.\nNel documento sono definiti anche i confini delle due possessioni che formavano il feudo di Pontepossero, i quali confinavano con il Comune di Erb\u00e8, con lo Stato Mantovano, con Curtalta e con il Comune di Gamandone. Tutti questi beni gravitavano sul \u201ccastello con una bastia\u201d di Pontepossero.\nAlla direzione di questo ramo Grimani, detto di S. Stae, successero a Nicol\u00f2, Francesco (1452), Nicol\u00f2 (1473), Francesco (1499). Con i due figli di Francesco il fuoco si divise in due rami: quello intestato a Giacomo e quello intestato a Giovanni.\nI due rami Grimani di S. Fosca e di S. Girolamo si divisero i beni e la giurisdizione di Pontepossero fino alla fine del Seicento, quando i beni patrimoniali del feudo si concentrarono nel ramo di S. Girolamo.\nL'8 giugno 1734 tutti i beni passarono a Leonardo figlio di Bortolo. Diverso fu il destino della giurisdizione e del vicariato di Pontepossero che rimasero sempre divisi tra i due rami.\nLa tendenza dei Grimani ad espandere i possedimenti terrieri nelle aree prossime a Pontepossero continu\u00f2 anche nel secolo successivo e con un altro Leonardo nel 1816 acquist\u00f2 da Luigi e Gaetano Curtoni la tenuta di Curtalta. Tali acquisti e, probabilmente , una conduzione aziendale poco assennata in un periodo storico sfavorevole all\u2019antica nobilt\u00e0 terriera, portarono i Grimani a una forte esposizione debitoria che, di li a qualche anno, divenne insostenibile. Si arriv\u00f2 cos\u00ec al 1831 quando Leonardo Grimani fu costretto a vendere al veneziano Giuseppe Cornello la tenuta di Curtalta, e alla fatidica data del 16 settembre 1846 quando, dopo 435 anni di potere della sua famiglia, egli fu costretto a vendere le amate propriet\u00e0 di Pontepossero a Valentino Cornello.\nIl vicariato di Sorg\u00e0.\nIl monastero di Santa Maria in Organo entr\u00f2 in possesso dei beni di Sorg\u00e0 principalmente attraverso tre donazioni che ottenne nel corso del IX secolo.\nLa prima \u00e8 inclusa nel testamento che Eugalberto, figlio di Grimoaldo da Erb\u00e8, redasse il 28 maggio 840 e la seconda nel testamento del Suddiacono Tendiberto. Infine nel 892 un certo Venerabio don\u00f2 alla parrocchia di S. Maria in Organo tutto quello che possedeva di sua ragione a Sorg\u00e0.\nDurante il periodo della Signoria scaligera i beni e la giurisdizione di S. Maria in Organo su Sorg\u00e0 vennero ripetutamente usurpati, e per questo nel 1387 l\u2019abate del monastero supplicava i Visconti, nuovi signori di Verona, di poter rientrare in possesso dei beni arbitrariamente occupati dagli scaligeri.\nProprio in quegli anni, il territorio di Sorg\u00e0 venne eretto a vicariato soggetto alla giurisdizione dell\u2019abbazia di s. Maria in Organo. I confini del vicariato erano delimitati a est dal Tartaro, a sud dal vicariato di Nogara che includeva Bonferraro, a ovest la Demorta e a nord il vicariato di Pontepossero.\nIl 2 agosto 1571 Federico, abate del monastero di S. Maria in Organo, vendette ai nobili Gottardo e Giacomo Murari dalla Corte il vicariato di Sorg\u00e0 per il prezzo di 33.000 ducati. La famiglia Murari si era gi\u00e0 insediata in questo territorio, con varie acquisizioni, dall\u2019inizio del secolo.\nI beni e i diritti acquistati ufficialmente riconosciuti dalla Repubblica Veneta il 17 maggio 1634 con la \u201cPrima Feudal Investitura\u201d concessa a Gottardo e Alberto, figli di Giovanni, e a Giacomo, figlio di Raffaele, titolari dei due rami Murari della Corte, rispettivamente quello dell\u2019Isolo di Sopra e quello di S. Pietro Incarnario. Con la morte di Giacomo nel 1656 la dinastia di S. Pietro Incarnario si estinse e i beni passarono al ramo di S. Nazaro e Celso.\nL\u2019investitura rinnovativa del vicariato, nel 1768 venne concessa sia ai fratelli Francesco e Gottardo, figli di Sebastiano e residenti a S. Nazaro e Celso, che a Girolamo, figli odi Ottavio e residente all\u2019Isolo di Sopra.\nIl 26 settembre 1773 Giovanni Battista, figlio di Francesco si un\u00ec in matrimonio con Vittoria Br\u00e0, figlia di Luigi e unica erede del patrimonio dei Br\u00e0 di S. Fermo. I beni delle due famiglie confluirono in un unico patrimonio e i discendenti di questa stirpe, da allora, assunsero il doppio cognome di Murari dalla Corte Br\u00e0.\nBonferraro.\nL\u2019antica \u201cVADUM FERRARII\u201d e la pi\u00f9 vicina \u201cMORODEGA\u201d convissero per secoli al castello che si ergeva nell\u2019attuale cumulo di terra tra la Strada Statale n\u00b0 10 e il fiume Tione, ora all\u2019inizio del paese.mappe del 1764 ci mostrano ancora come doveva essere la struttura della Rocca mentre uno scritta dice: \u201cComune di Morodega\u201d.\nQuesta parte del Comune di Sorg\u00e0, in epoca veneziana, era soggetta a tre giurisdizioni separate. Bonferraro apparteneva al vicariato di Nogara, Moratica fu prima un vicariato autonomo e poi venne inclusa in quello di Erb\u00e8, Pampuro faceva parte del vicariato mantovano di Bigarel.\nIl vicariato di Moradega.\nAll\u2019estremit\u00e0 occidentale di Bonferraro sulla strada per Mantova \u00e8 situato l\u2019abitato di Moratica, dove sorgeva l\u2019antico castello, di cui oggi non rimangono tracce. L\u2019origine dei possedimenti del monastero di S. Zeno a Moratica va individuata nella concessione rilasciata da Lodovico il Pio nell\u201985.\nLa dipendenza di Moratica dal monastero di S. Zeno di Verona venne confermata da vari diplomi regi e imperiali.\nIl castello di Moratica rimase in possesso dell\u2019abbazia per poco pi\u00f9 di cento anni e poi venne ceduto in feudo dall\u2019abate Gerardo a Fatino degli Avvocati (1169). Il 23 giugno 1267, con il testamento di Bonifacio da Moratica il castello, con tutti i diritti ad esso spettanti pass\u00f2 a Bartolomeo da Palazzo.\nAnche se non possediamo notizie dettagliate sul feudo di Moratica per il tardo medioevo, sappiamo che il castello cadde sotto la giurisdizione del comune di Verona prima e poi dei Signori della Scala.\nFu soprattutto nell\u2019ultimo quarto del Duecento che, per assecondare la politica filo mantovana di Alberto della Scala, l\u2019abate di S. Zeno, Pietro della Scala, concesse una sserie di investiture ai Bonacolsi e ad altri mantovani depauperando enormemente il patrimonio fondiario dell\u2019abbazia a Moratica. Alla fine della Signoria scaligera la mensa di S. Zeno poteva contare, in questa localit\u00e0, solo sui diritti giurisdizionali e su quelli di decima.\nLa decadenza politica ed economica di Moratica continu\u00f2 anche nel Settecento, quando il suo vicariato fu soppresso ed essa venne assoggettata al vicariato di Erb\u00e8.\nPampuro.\nHa una storia insolita, edificato su terreni emersi, circondato dalle valli del Tione, segu\u00ec sempre dal 1077 le sorti di Castel d\u2019Ario, come feudo del Vescovo di Trento. Bonificati i terreni dai Bonferraresi, si trov\u00f2 ancora isolato dal comune di origine e solo nel 1846 fu accorpato al comune di Sorg\u00e0.\nSociet\u00e0.\nEtnie e minoranze straniere.\nGli stranieri residenti a Sorg\u00e0 al 31 dicembre 2015 sono 469 e rappresentano il 15,42% della popolazione residente.\nLa comunit\u00e0 straniera pi\u00f9 numerosa \u00e8 quella proveniente dalla Romania con il 32,62% di tutti gli stranieri presenti sul territorio, seguita dall'India (26,01%) e dal Marocco (10,02%).\nGeografia antropica.\nFrazioni.\nSorg\u00e0 ha sul suo territorio varie frazioni:\nEconomia.\nFa parte dell'area di produzione del Riso Vialone Nano Veronese che viene coltivato su terreni della pianura veronese irrigati con acqua di risorgiva."}
{"id": "33944", "revid": "1444396", "url": "https://it.wikipedia.org/wiki?curid=33944", "title": "Terrazzo (Italia)", "text": "Terrazzo (\"Ter\u00e0sso\" o \"Ter\u00e0zo\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nTerrazzo dista circa 50 chilometri da Verona ed \u00e8 situato nella parte sud-est della provincia di Verona, al confine con la provincia di Padova (comuni di Merlara e Castelbaldo). \u00c8 lambito dal fiume Adige nella parte meridionale, e lungo il fiume sorgono le due frazioni comunali: Begosso e Nichesola. Il fiume \u00e8 superato (dal 2008) da un ponte che collega Terrazzo alla sponda destra, riducendo molto la distanza con i due comuni contigui di Villa Bartolomea e di Castagnaro, anch'essi posti all'estremo sud della provincia di Verona e da sempre in rapporti con Terrazzo (fino a cinquant'anni erano raggiungibili attraverso traghetti posti in prossimit\u00e0 delle due frazioni). Anche il centro del paese \u00e8 attraversato da un altro corso d'acqua minore, il \"Terrazzo\", che divide in due il centro urbano (oggi ha solo funzioni irrigue, \u00e8 regolato da un sistema di chiuse, ma in passato era utilizzato anche per trasporto di merci su piccole chiatte).\nEtimologia.\nL'etimologia del toponimo non \u00e8 ancora del tutto chiara. L'ipotesi pi\u00f9 accreditata \u00e8 quella che associa il nome del comune al termine derivante dall'antica lingua veneta di \"torazo\", nel senso di torrione, bastione (il paese \u00e8 citato in un documento ecclesiastico del 1145 come \"Turracii\"). La torre corrisponderebbe ad una fortificazione costruita attorno al XII secolo presente in una storica villa del paese.\nStemma.\nNel simbolo che rappresenta il comune, compare l'elemento che da sempre \u00e8 legato a Terrazzo e al suo nome, la torre. Essa appare merlata, dorata e murata di nero, compresa in uno scudo dallo sfondo rosso arricchito dalla corona di comune nella parte superiore e da due ramoscelli, uno di alloro, l'altro di quercia in quella inferiore.\nStoria.\nLa Preistoria.\nIn quest'area era presente una popolazione numerosa, stabile ed organizzata in abitati nell'ultimo periodo dell'Et\u00e0 del bronzo (all'incirca tra il 1400 e 1200 a.C.), ma presenze pi\u00f9 antiche arrivano sino al 1600 a.C. La comunit\u00e0 fu stimata intorno alle 300-400 persone. I ritrovamenti pi\u00f9 importanti sono stati fatti presso via Brazzetto durante la costruzione delle scuole elementari (anni Novanta). \u00c8 da sottolineare la presenza di un ecosistema discretamente diverso: l'elemento pi\u00f9 importante era l'assenza del corso d'acqua. L'Adige infatti modific\u00f2 il suo percorso ed inizio a scorrere a Terrazzo dall'Alto Medioevo, in seguito alla rotta della Cucca.\nLa storia.\nIn epoca romana la zona non era attraversata se non da strade minori, che comunicavano tuttavia con le vie Postumia e Annia (la prima a nord, la seconda ad est), e aveva come probabile punto di riferimento Montagnana. Con la rotta della Cucca (17 ottobre 589) si modific\u00f2 in maniera molto negativa l'assetto dell'area corrispondente all'attuale Bassa Veronese, passando da una zona di terre fertili e sicure da inondazioni, ad una situazione di equilibri precari; nel tempo di stabilizzazione del nuovo alveo dell'Adige il territorio fu soggetto ad abbandono in seguito alla creazione di una grande ed instabile palude sino al X secolo. Pochi centri abitati rimasero stabili e solo dopo 300-400 anni il territorio assunse un aspetto simile all'attuale. La maggior stabilit\u00e0 del corso dell'Adige permise in seguito di inaugurare lavori di bonifica e difesa efficaci, dopo un periodo terribile per la zona, dove i problemi del nuovo fiume si sommarono all'instabilit\u00e0 politica nata dalla caduta dell'Impero romano d'Occidente, con le conseguenze di scorrerie di nuovi e vecchi barbari.\n\"Bovosio\" (Begosso) appare nei documenti la prima volta nel 932 in una donazione del diacono di Verona al Capitolo della Cattedrale. Il paese fece parte delle \"dodici ville\" che versavano le decime alla pieve di San Pietro in Tillida, attualmente conosciuta come \"San Pietro in Cantalovo\", a Bevilacqua. In quei tempi era una pieve veronese importante, ora appare nelle bibliografie ad esempio del sistema delle decime, che permetteva la sopravvivenza di chiese che non avevano territori propri.\nNichesola prese il nome da una famiglia nobile che sin dal X secolo possedeva i terreni della zona.\nIl paese attuale di Terrazzo risale al XII secolo e nel 1234, durante l'azione di Ezzelino III da Romano contro Legnago, fu teatro di scontri per il controllo del fortilizio (di cui oggi rimane la \"Torre\"). Nel 1630 la zona fu duramente colpita dalla peste, portata da soldati olandesi di stanza a Mantova. La bassa veronese fu colpita in modo ancor pi\u00f9 grave per la concomitante carestia che costringeva la gente a nutrirsi senza troppe protezioni.\nNel XVII secolo era attivo a Begosso un porto attrezzato per l'attracco di barconi per il trasporto della ghiaia e un traghetto per le merci molto attivo. Nel 1813, le ragioni sconosciute si possono ipotizzare, le truppe austriache distrussero il porto e il traghetto fu limitato. Il sistema precedente si sostitu\u00ec con un piccolo traghetto soprannominato \"la Finanza\", comunque molto utile, stante la lunga distanza (12\u00a0km) altrimenti da percorrere per raggiungere i confinanti comuni veronesi di Villa Bartolomea e Castagnaro utilizzando il ponte di Legnago.\nFin dal XVIII secolo la via d'acqua che attraversa il centro abitato prese il nome di \"Terrazzo\". Ha un corso di 24 chilometri, da Bonavigo a Merlara, dove si getta nel fiume Fratta; oggi serve come canale di controllo delle acque e come fonte per l'irrigazione, mentre in passato era sfruttato anche per il trasporto a mezzo di chiatte. \u00c8 regolato da un sistema di chiuse.\nMonumenti e luoghi d'interesse.\nArchitetture religiose.\nParrocchiale di San Paolo - XI secolo.\nLa chiesa di Terrazzo \u00e8 di origine molto antica e lo conferma la presenza del campanile risalente al 1100. In facciata \u00e8 riportata una scritta a San Paolo e sempre al patrono \u00e8 dedicata l'immagine impressa sulla bandierina presente sulla sommit\u00e0. Il campanile, posto a destra del tempio, riporta un antico stemma nobiliare ed \u00e8 dotato di una croce in ferro battuto di recente realizzazione; la cella campanaria ospita un concerto di 6 campane in scala Re maggiore, opera della ditta Cavadini. All'interno l'aula si presenta ad unica navata con soffitto a cassettoni. La vetrata dell'abside \u00e8 novecentesca e rappresenta la conversione di San Paolo; l'arco che separa il presbiterio dalla navata \u00e8 databile al XVII secolo. Ai lati dell'altare si trovano due tele raffiguranti Sant'Antonio da Padova con il Bambino Ges\u00f9 (a sinistra) e San Bovo (sotto al quale \u00e8 riportata l'immagine della chiesa parrocchiale) a cavallo con il cardinale Carlo Borromeo assieme a Sant'Apollonia (che regge una tenaglia ed un dente) e alla Madonna (tela a destra). Sulla cantoria in controfacciata \u00e8 collocato un organo risalente al 1753, oggi non funzionante e sostituito nel servizio liturgico da un altro, posto in abside. La chiesa \u00e8 dotata di cinque altari laterali: i due di sinistra sono dedicati alla Madonna Addolorata, ottocentesco, e al Crocifisso (un tempo votato a San Rocco e San Sebastiano),del 1690; a destra invece gli altari a Sant'Antonio (dove un tempo si trovava il fonte battesimale), all'Immacolata Concezione (risalente al 1790) e al Sacro Cuore di Ges\u00f9. L'altare maggiore \u00e8 del 1741.\nParrocchiale di San Lorenzo Martire - XIX secolo.\nLa nuova chiesa parrocchiale di Begosso venne costruita tra il 1845 e il 1856 su una preesistente del Cinquecento che gi\u00e0 era eretta su una risalente all'XI secolo. Sulla facciata spicca un grande mosaico realizzato nel 1951 e situato sopra il portale d'ingresso tra due delle quattro colonne che sorreggono il timpano dotato di cornice sporgente. Ai lati della raffigurazione musiva sono scavate due nicchie vuote. Il campanile risale al 1912 e sorge staccato dalla chiesa. \u00c8 dotato di cupola ottagonale che sovrasta la cella campanaria e l'orologio. All'interno dalla chiesa si trova una preziosa tela raffigurante il martirio di San Lorenzo e una pittura a olio che rappresenta i santi Sebastiano, Cristoforo e al centro Lorenzo Martire. \u00c8 curioso notare che, in occasione del restauro del 1845/46, l'ingresso della chiesa fu spostato nella sede attuale, mentre in precedenza si trovava sul lato opposto, come si vede anche dalla stessa struttura della chiesa.\nParrocchiale di San Pietro Celestino - XII secolo.\n\u00c8 la chiesa di Nichesola e risale al 1330. Nel tempo venne ruotata di 180 gradi per esigenze di posizione geografica del centro della frazione. La facciata a capanna \u00e8 molto semplice ed \u00e8 delimitata dal campanile sul lato sinistro. Al centro \u00e8 appesa una croce molto lavorata. Sempre sul fronte della chiesa \u00e8 presente un portico a tre archi con l'arco di fronte alla porta d'ingresso pi\u00f9 ampio e inserito in una piccola facciata a capanna. Al suo interno sono presenti opere di importante valore: oltre all'altare Maggiore, fiancheggiato da due statue in marmo, sono presenti un fonte battesimale del Cinquecento in marmo rosso ed un crocifisso del 1720. Sono visibili sul lato destro della chiesa affreschi risalenti al 1748, scoperti nel 1947 e nel 1980 in occasione di alcuni restauri, mentre sul muro opposto \u00e8 dipinto un viso di un angelo, fatto risalire per le tecniche di disegno al Trecento, secolo di costruzione della chiesa. Altri elementi di abbellimento sono il soffitto del presbiterio a cassettoni decorati e un affresco di met\u00e0 Novecento impresso sulla parete dell'abside. Sulla cantoria in controfacciata \u00e8 presente un organo settecentesco a trasmissione meccanica, tuttora funzionante.\nVille.\nVilla Fascinato.\nIl complesso sorge nella parte ovest del territorio, sulla strada per Legnago, e risale al XV secolo. Prende il nome dalla famiglia che l'ha posseduta dal 1867, ereditandola dalla ricca famiglia dei Bevilacqua-Lazise, al 1996 quando venne venduta alla famiglia Chiari di Legnago (in precedenza fino alla met\u00e0 del Seicento era appartenuta alla potente famiglia dei Nichesola). La villa costruita nel corso del Cinquecento ha caratteristiche che risalgono anche ad un paio di secoli prima. Si pu\u00f2 pensare che la villa e gli edifici annessi un tempo facessero parte di un sistema difensivo adottato contro i Carraresi, signori di Padova, che avevano nelle vicine Montagnana e Castelbaldo due punti di forza. Villa Fascinato si presenta su due piani (il secondo costruito nel 1630) ed \u00e8 dotata di quattro torri. La facciata \u00e8 abbellita da decorazioni floreali sulle grondaie, da tante altre decorazioni attorno a finestre e porte e da un timpano con impresso il nome della famiglia Fascinato. L'interno della villa \u00e8 di particolare importanza artistica: compaiono infatti molti affreschi e decori nelle stanze, dotate quasi tutte di camino, e raffinati materiali di costruzione. La villa \u00e8 sita all'interno di un parco, nel quale \u00e8 presente un magnifico pozzo quattrocentesco e un oratorio risalente al 1884 dedicato a San Carlo Borromeo, eretto per volere di Carlotta Fascinato, l'allora proprietaria. Al suo interno oggi possiamo trovare solo poche delle opere che un tempo abbellivano la chiesetta: le pi\u00f9 importanti sono un affresco raffigurante Carlo Borromeo e una Via Crucis impressa sul soffitto, oltre che all'altare.\nCorte Bottagisio-Nani Mocenigo quindi Graziani-Pesarin.\nLa villa quattrocentesca \u00e8 inserita all'interno di un complesso al quale appartengono anche rustici, aia e barchesse oltre alla torre medioevale; tutt'intorno \u00e8 circondata da un muro in cotto. La casa patronale conserva un loggiato a volta a botte e comprende molte stanze al suo interno, date le dimensioni della struttura. Si affaccia sul fiume Terrazzo, sul quale possiede anche un ponte abbellito dalla presenza una pianta secolare.\nCa\u2019 Nogarola.\nCa\u2019 Nogarola, edificio del XV secolo-XVI secolo, attualmente \u00e8 utilizzato come scuola dell\u2019infanzia paritaria. La struttura si differenzia dalle altre ville poich\u00e9 presenta una loggia su due ordini appoggiate su colonne bugnate. All'interno mantiene comunque il disegno dell'antica casa veneta: sono infatti presenti due saloni disposti centralmente al piano di appartenenza che conduce alle stanze laterali, all'ultimo piano la rimessa. Inoltre l'edificio \u00e8 dotato di un grande parco antistante e retrostante.\nVilla Adele-Brizzi (Municipio).\nLa villa, eretta nel XVII secolo, era in passato di propriet\u00e0 dei conti Brizzi che nel territorio avevano svariati possedimenti. Annesso alla villa vi era il grande parco antistante, ora giardino comunale e pubblico, nel quale sorgevano anche una ghiacciaia ed un'area dedicata ai cavalli, ed era collegato all'attracco delle chiatte sul fiume Terrazzo e alla chiesa di San Paolo attraverso un ponticello. L'edificio, acquisito dal comune nel 1921, \u00e8 stato adibito a sede municipale. La facciata della villa \u00e8 arricchita dal bel portale d'ingresso, da un piccolo balcone balaustrato, oltre che da vasi e statue che la sovrastano. All'interno sono poco visibili gli affreschi che un tempo adornavano le sale e i cassettoni del soffitto. Un tempo la villa era affiancata da altri edifici, andati distrutti nel tempo.\nCorte Baldisserotto.\nSi trova nella frazione di Nichesola, e risale al Seicento. Si presume che un tempo la propriet\u00e0 appartenesse alla potente famiglia nobiliare dei Nichesola. La villa \u00e8 costruita su un altro edificio di origine molto antica e presenta una struttura con annessi altri fabbricati, tipico delle antiche corti rurali. L'edificio \u00e8 ben conservato e presenta cornici in marcapiano. Al piano terra \u00e8 presente un arco in mattoni sovrastato dal balcone balaustrato del piano nobiliare, al quale si accede da una porta sempre ad arco. Il secondo piano era, come in tutte le ville di campagna della zona, utilizzato come deposito di materiale o granaio. Una particolarit\u00e0 della villa \u00e8 che sulla copertura spunta un abbaino che serviva a dar luce ed aria proprio al piano della rimessa.\nVilla Cucina-Ferri.\nRisale all'incirca al XVII secolo. Fino a qualche tempo fa la villa possedeva un magnifico giardino, un attracco privato lungo il fiume Terrazzo e un cunicolo segreto che conduceva alla vicina torre medioevale. Fu fondata nel Cinquecento dalla nobile famiglia veneziana dei Cucina, che a Terrazzo si adoperarono varie volte nella conservazione e per la manutenzione del fiume antistante la villa. La facciata conserva ancora l'antico balcone in ferro battuto e, sul tetto, un campanile a vela che serviva a richiamare a raccolta i contadini che lavoravano nelle estese propriet\u00e0 della villa. Nel lato meridionale la villa presenta tre piani; i primi due hanno tre aperture molto vicine tra loro e centrali, mentre il secondo ed ultimo piano \u00e8 impreziosito da due finestre in stile veneziano. Oggi l'edificio versa in stato di abbandono.\nVilla Degani-Ghezzo Tardivo.\nLa struttura della casa \u00e8 tipica delle ville venete del Seicento, epoca alla quale appartiene la costruzione di questo edificio. La facciata \u00e8 arricchita da preziose lavorazioni, tra le quali un balcone in ferro battuto e al secondo piano, una finestra ad arco sovrastata da un timpano che sorregge tre pinnacoli. All'interno la villa conserva una parte degli affreschi che un tempo la abbellivano; sono inoltre conservati molti oggetti preziosi e una discreta pinacoteca.\nVilla Tomelleri-Degani.\nLa villa, che rispecchia le caratteristiche della dimora veneta seicentesca, \u00e8 arricchita di preziose lavorazioni. Oltre ai portali in tufo e ai balconcini, all'interno sono presenti dei veri e propri capolavori. Il soffitto del salone centrale al piano terra \u00e8 composto da cassettoni decorati, mentre la scala in tufo che conduce al piano superiore, quello nobile, presenta un soffitto anch'esso decorato. Nel salone centrale superiore vi sono decorazioni ad affresco in stile Liberty mentre nei quattro angoli sono presenti altrettanti medaglioni raffiguranti importanti personaggi storici, Giuseppe Verdi, Cristoforo Colombo, Dante Alighieri e l'antico proprietario della villa, il Tomelleri. In una delle stanze al piano nobile \u00e8 presente un camino lavorato in pietra di Verona, seicentesco. All'ultimo piano era presente la rimessa.\nVilla Venturi-Carrazzato.\nL'edificio \u00e8 di nobile origine, lo confermano gli stemmi di due casati impressi sulle colonne laterali del cancello d'ingresso. La facciata della villa \u00e8 ricca di raffinate lavorazioni, come l'arco del portone d'entrata o le finiture del balconcino. La struttura della casa \u00e8 quella delle villa veneta seicentesca, formata dal salone centrale dal quale si accede alle stanze laterali sia al piano terra che a quello nobile. Il secondo piano ospita la rimessa. Un tempo la villa possedeva nella parte antistante uno splendido giardino che terminava a ridosso del fiume Terrazzo, mentre dietro vi erano annessi alcuni fabbricati, tra cui una barchessa ancora oggi visibile.\nFortificazioni.\nTorre medievale.\nDenominato anche \"Torazo\", sorge all'interno della corte di Villa Bottagisio-Nani Mocenigo e oltre ad essere un edificio storico di rilevata importanza, rappresenta anche il simbolo del paese, riportato nello stemma comunale. Proprio da questa struttura sarebbe derivato il toponimo. Venne costruita agli inizi del XII secolo in difesa del territorio veronese contro quello dei Carraresi di Padova. Nei secoli successivi sub\u00ec numerosi assalti, ma resistette a tutti. Assunse sempre la funzione di torre di avvistamento e di guardia. Presenta due portoni ad arco che permettono l'entrata e l'uscita dalla corte nella quale sorge, e un \"tetto a botte\" (di recente costruzione) che non risalta tuttavia la merlatura di coronamento. Dopo decenni di incuria, durante i quali si sono verificati micro-crolli, tra il 2014 e il 2015 la torre \u00e8 stata messa in sicurezza e completamente restaurata.\nCultura.\nManifestazioni.\nIl 25 gennaio e i giorni pi\u00f9 prossimi\nA giugno e luglio nel parco comunale\nTerza domenica di settembre a Terrazzo\nDa Natale all'Epifania presso il parco comunale\nCuriosit\u00e0 \nIl musicista Massimo Bubola \u00e8 nato a Terrazzo e il piccolo paese \u00e8 anche il luogo degli efferati omicidi di Gianfranco Stevanin\nEconomia.\nIl comune ha un'attivit\u00e0 essenzialmente agricola. Sono presenti coltivazioni estensive e piantagioni di mele con numerose aziende agricole collegate. Negli ultimi anni, con la formazione di una piccola zona artigianale, hanno provato ad inserirsi nel territorio piccole aziende, legate al settore metalmeccanico, del mobile e a quello dell'edilizia.\nIntroduzione a Terrazzo della mela.\nIl primo agricoltore ad importare il frutto nella zona di Terrazzo fu attorno al 1910 Clemente De Togni, che dopo alcuni studi in Svizzera decise che il terreno dei suoi campi di Begosso potevano sostenere la coltivazione delle piante da frutto. In pochi anni trasform\u00f2 la tendenza agricola della zona da cerealicola a frutticola. Lo sviluppo si concretizz\u00f2 attorno agli anni sessanta dello scorso secolo e nel comune di Terrazzo sorsero due grandi cooperative collegate alla coltivazione della mela: la S.C.O.B. e la C.O.T.\nNelle campagne di Terrazzo vengono prodotte mele di alta qualit\u00e0 denominata \"qualit\u00e0 Belfor\"\nLa C.O.T. (Cooperativa Ortofrutticola Terrazzo).\nInizi\u00f2 a lavorare nel 1967 e raccolse per lo pi\u00f9 agricoltori di Terrazzo e di Nichesola. Contava 120 soci per la produzione di oltre 90000 quintali di mele e pere e circa 10000 quintali di altra frutta (susine, albicocche, fragole). Ha ricevuto vari riconoscimenti ed era stata iscritta nella lista delle aziende pi\u00f9 innovative del settore ortofrutticolo.\nLa S.C.O.B. (Societ\u00e0 Cooperativa Ortofrutticola Begosso).\nLa Societ\u00e0 cooperativa venne fondata nel 1962 per commercializzare e conservare al meglio la frutta raccolta. Conta attualmente un centinaio di soci e riesce a conservare e trasformare circa 80000 quintali di frutta ed \u00e8 dotata di un impianto per la lavorazione e la produzione di frutta sciroppata.\nAmministrazione.\nTerrazzo fa parte dell'unione di comuni denominata \"Unione comunale dall'Adige al Fratta\". L'unione \u00e8 composta da cinque comuni: Bevilacqua, Bonavigo, Boschi Sant'Anna, Minerbe e Terrazzo."}
{"id": "33946", "revid": "125415611", "url": "https://it.wikipedia.org/wiki?curid=33946", "title": "Tregnago", "text": "Tregnago (\"Tregn\u00e0go\" in veneto) \u00e8 un comune italiano di abitanti della provincia di Verona in Veneto.\nFa parte della Comunit\u00e0 montana della Lessinia e della Val d'Illasi.\nGeografia fisica.\nIl paese sorge all'altezza della media Val d'Illasi a circa 26\u00a0km da Verona.\nIl territorio comunale si estende sulle colline alle pendici dei Monti Lessini ed \u00e8 delimitato a nord da Badia Calavena, a nordest da Vestenanova, ad est da San Giovanni Ilarione, a sudest da Cazzano di Tramigna, a sud da Illasi, a sudovest da Mezzane di Sotto, ad ovest da Verona ed infine a nordovest da San Mauro di Saline.\nLa struttura urbanistica di Tregnago \u00e8 basata su due strade quasi parallele: l'antica via Maestra, attuale via Carlo Cipolla, e l'antica via Pezz\u00f2lo, attuale via San Martino, lungo le quali sono sorte le case contadine esposte verso ovest. Le case pi\u00f9 antiche e le ville fatte costruire dal XVII secolo in poi da famiglie provenienti dalla citt\u00e0 sono invece rivolte verso sud: si creano cos\u00ec tra esse i vicoli che uniscono le due strade principali.\nNei secoli scorsi l'attivit\u00e0 pi\u00f9 praticata da coloro che risiedevano nella zona \u00e8 stata l'agricoltura e il paesaggio agrario rimane il simbolo pi\u00f9 importante dell'interazione fra l'uomo e la sua terra. Tipiche del paesaggio agrario sono le corti, le case rurali e le contrade intorno a cui si dipanano le strade e i campi coltivati.\nTregnago, a differenza del resto della valle, non ha mai avuto serie carenze d'acqua. Confluiscono infatti nel suo territorio tre piccole valli e i rispettivi torrenti che, nei secoli scorsi, non potendo raggiungere con facilit\u00e0 il Progno si disperdevano formando pozzanghere ed acquitrini. L'acqua potabile era fornita in passato al paese da diverse sorgenti, tra cui quella del Pisocco, lontana dal paese pi\u00f9 di un chilometro, incanalata gi\u00e0 all'inizio del XVI secolo. A testimonianza di una certa abbondanza d'acqua ci sono ancora le antiche fontane del paese, per la maggior parte in disuso, dove si abbeveravano gli animali e si lavava la biancheria.\nIl centro del paese conserva le caratteristiche del passato con le sue tre chiese di cui due, la parrocchiale e antica pieve e quella della Disciplina o di San Martino, sono situate a nord in una posizione ancora periferica. La moderna zona industriale, che \u00e8 stata edificata negli ultimi decenni a sud, dove prima c'era campagna, non ha modificato le caratteristiche del paese.\nEtimologia.\nSull'origine del toponimo si \u00e8 molto dibattuto: un'ipotesi lo fa derivare dal nome di persona latino, Trinius o Ternius o Terinius; un'altra asserisce che derivi da Traniacus che indica la presenza sul territorio di tre castelli: quelli di Tregnago, Cogollo e Marcemigo. Alcuni storici affermano altres\u00ec che esso proviene da Terminiacum o Terminiacus, che significa termine, fine, confine dell'impero romano.\nA parte il dio terminum e i limiti confinari che egli preservava, mancando qualsiasi resto archeologico d'epoca romana, ci si deve concentrare sulla prima o prime volte che il nome comparve negli scritti, documenti o atti di notai, che mediamente compaiono nel medioevo. Se prendiamo l'attuale nome la derivazione potrebbe essere da Triniagus, quindi da \"tre-agus\", cosa possibile se prendiamo in considerazione la frazione di Marcemigo.\nChi non conosce Marcemigo di Tregnago o guarda da satellite il largo e sassoso torrente Progno, non penserebbe che poco distante c'erano alcune piccole paludi, frutto dell'accumularsi di acqua nella stessa valle, di 2 piccoli affluenti, bloccati parzialmente dall'accumulo di detriti anche fini, che fanno calare il deflusso idrico. Tregnago, a differenza del resto della valle, non ha mai avuto serie carenze d'acqua anche per questo. L'idronimo \"marce\", deriva proprio dagli idronimi greco-etruschi che hanno a che fare con acqua nel senso di acqua di lago o palude. La radice di partenza \u00e8 \"mar\", che con l'aggiunta di \"ce\", fa differenziare in marcio-marcescente, come le acque di palude stagnanti. Il 3 di tregnago-3gnago pu\u00f2 quindi definire i 3 torrenti. Considerato che l'altra parola se differenziata in \"gnago\" con la i davanti, diventa ignago (paese)e \"ignis\" in latino fuoco, toponimo gi\u00e0 varie volte presente nel Veneto in zone di torrenti a fondo sassoso, che in estate diventano roventi e sanza acqua, sembra l'esatto opposto di Marcemigo pieno d'acqua.\nStoria.\nLe origini.\nI ritrovamenti archeologici attestano la presenza di insediamenti umani fin dalla preistoria. Iscrizioni ed oggetti di et\u00e0 romana, tra cui un piccolo lare in bronzo del I secolo a.C., ci permettono di evincere che Tregnago in quel periodo era un villaggio piuttosto popoloso e che la zona era effettivamente di frontiera con l'area di cultura retica, data anche la vicinanza alla via Postumia realizzata nel 148 a.C. inizialmente per controllare i confini e poi come rete commerciale.\nTregnago deriva dal latino TERMINIACUS = confine. Era al confine dell'impero romano. Tre chilometri a sud di Tregnago si trova Cellore da CELLULE = prigioni. Un chilometro a sud di Cellore c'\u00e8 Capovilla da CAPUT VILLAE=inizio dell'impero, pi\u00f9 vero \u00e8 Capovilla superiore del paese di Illasi, in contrapposizione di Capovilla inferiore sempre di Illasi che comprende le localit\u00e0 Cale, Brea, Torcolo e Concoreggi. Ancora due chilometri a sud (7 da Tregnago)\nc'\u00e8 Domegiano da DOMUS JANI = Casa di Giano (forse un governatore). Questa versione \u00e8 troppo intellettuale essendo il nome storico: MEAN, ovvero contrada di mezzo tra il paese e l'altra contrada di Giara. Nei primi anni cinquanta sul monte Precastio (dal latino PRE CASTRA= prima degli accampamenti) \u00e8 stata trovata una daga ed altri\noggetti. A 12 chilometri a sud si trova Caldiero da CALIDARIUM = Terme. L\u00ec infatti c'\u00e8 una sorgente di acqua calda.\nMedioevo.\nNel primo Medioevo la pieve di San Martino divenne centro di raccolta per la popolazione cristiana dell'alta valle: la sua titolarit\u00e0 ci permette di collocare la sua origine nell'et\u00e0 franca e quindi nel VII-VIII secolo d.C.\nNel IX secolo, in seguito alle invasioni ungare, gli abitanti della campagna si riunirono intorno ai luoghi fortificati per cui divennero importanti i castelli costruiti dai vescovi, dagli abati o dai signori: uno di questi era quello posto su un colle a est di Tregnago, di cui si hanno notizie dal XII secolo, che serv\u00ec come riparo per la popolazione. Per tutto il Medioevo, tuttavia, la storia del paese rimase legata a quella del monastero di San Pietro, divenuto poi di San Pietro, Vito e Modesto di Badia Calavena che, essendo proprietario di molte terre nella zona, le affidava in cambio di livelli ai contadini locali. Dal XIV secolo in poi le vicende del monastero si intrecciarono sempre pi\u00f9 con quelle della pieve di Santa Maria di Tregnago la cui chiesa era stata costruita a fianco della chiesa di san Martino gravemente lesionata dai terremoti del 1116 e del 1182.\nLa frazione di Cogollo fu una delle localit\u00e0 interessate dalle vicende umane e storiche che si svolsero tra il XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini. Propriet\u00e0 che furono certosinamente accertate, censite e documentate dopo la loro definitiva sconfitta avvenuta nel 1260.\nL'abitato dell'attuale capoluogo nel '300 appariva gi\u00e0 con una struttura bipolare nei suoi due nuclei storici: il \"Vicus de Supra\" ed il \"Vicus de Subctus\", chiamato in alcuni documenti anche contrada \"Sancti Egidii\". L'insediamento era caratterizzato da abitazioni costruite attorno a corti centrali chiuse ed aveva il suo centro nella casa comunale che si affacciava sull'attuale piazzetta Sant'Egidio.\nLa Repubblica di Venezia.\nNei primissimi anni del Quattrocento, all'epoca in cui Verona, citt\u00e0 e provincia, pass\u00f2 sotto il dominio della Repubblica di Venezia, a Tregnago risiedevano esponenti della classe dirigente cittadina che, oltre ad esercitare la funzione vicariale, avevano la casa d'abitazione e ottenevano a livello beni fondiari. Negli ultimi decenni del secolo, anche in questa zona si intensific\u00f2 la penetrazione della propriet\u00e0 fondiaria cittadina che port\u00f2, agli inizi del secolo successivo, all'arrivo in paese di importanti famiglie urbane come i Fracanzani e i Cipolla che qui avrebbero costruito le loro ville.\nNel Cinquecento il monastero di San Pietro, Vito e Modesto e la pieve di Santa Maria di Tregnago con le relative dipendenze furono annessi al monastero cittadino di San Nazaro.\nIn paese i larghi spazi liberi ancora presenti tra il centro civile e quello religioso furono colmati dalla costruzione tra il '600 e il '700 delle ville e residenze dominicali che si aggiunsero a quella quattrocentesca dei Casari, in contrada Ortelle, e a quella cinquecentesca dei Cipolla.\nNel 1771 quando i beni del monastero di San Nazaro nella Bassa Calavena furono messi all'asta, la Comunit\u00e0 di Tregnago li rilev\u00f2 entrando cos\u00ec in possesso dei terreni, delle decime delle terre e di alcuni di livelli, ma acquist\u00f2 anche il diritto di eleggere il parroco anche se con l'obbligo di farne approvare la nomina dall'autorit\u00e0 vescovile per l'approvazione e di provvederlo di un salario.\nL'aggregazione delle comunit\u00e0.\nTregnago \u00e8 il risultato dell'aggregazione di pi\u00f9 comuni in passato autonomi. Nell'epoca napoleonica si aggregarono tra loro le comunit\u00e0 di Tregnago, Cogollo e Marcemigo. Nel 1954 anche Centro entr\u00f2 a far parte del comune di Tregnago come frazione. Le quattro comunit\u00e0, tuttavia, avevano gi\u00e0 avuto in passato molti contatti sia per la vicinanza territoriale sia per la presenza unificante prima dell'abbazia della Calavena e della pieve di Santa Maria e, in seguito, per la costituzione del vicariato dipendente dal comune di Verona, comprendente, oltre a Tregnago, Marcemigo, Cogollo, Centro, Bolca, Vestena e Castelvero.\nMonumenti e luoghi d'interesse.\nArchitetture religiose.\nAntica pieve della Calavena, risale probabilmente al VII-VIII secolo, come attesta la titolarit\u00e0 a san Martino di origine franca. Dopo aver svolto per qualche secolo la funzione plebana, \u00e8 stata sede nel tardo Medioevo e in et\u00e0 moderna di molte compagnie religiose. \u00c8 in stile romanico con interno ad aula unica. In una piccola cappella absidata fatta costruire nel XV secolo dalla famiglia Casari vi sono affreschi di Niccol\u00f2 Golfino raffiguranti la Madonna delle Grazie con i Disciplinati e sant'Apollonia e sant'Agata.\nAttestata fin dal 1304 ma consacrata nel 1496, \u00e8 sempre stata frequentata dai tregnaghesi che la preferivano alla pieve per la sua posizione centrale. L'attuale chiesa \u00e8 il risultato di una radicale opera di ingrandimento e ristrutturazione eseguita nel Settecento. Al suo interno ospita un dipinto del Brusasorci raffigurante la Madonna con il Bambino, sant'Anna e san Michele.\nCostruita dopo la rovinosa caduta, nel 1878, dell'antico campanile sulla precedente chiesa plebana di Santa Maria Assunta che ne risult\u00f2 gravemente danneggiata, ma in seguito ulteriormente ampliata, l'attuale chiesa \u00e8 stata inaugurata nel 1922. \u00c8 in stile romanico a tre navate con soffitto a volta sostenuto da pilastri alternati a colonne. Le volte sono interamente decorate con figure di patriarchi, profeti, evangelisti e dottori della Chiesa. Dell'antica pieve rimangono solo il protiro ora posto sulla facciata della chiesa della Disciplina e il battistero ottagonale in marmo rosso fatto costruire nel 1438 dall'arciprete Jacopo Rubeo.\nVille.\nLa casa, il cui primo nucleo \u00e8 di origine quattrocentesca, e il brolo furono donati nel 1630, con lascito testamentario, al comune di Tregnago da don Francesco Casari, sacerdote che si occupava della chiesa di Sant'Egidio con l'obbligo per il comune di far celebrare una messa ogni venerd\u00ec nella chiesa di Sant'Egidio. Recentemente ristrutturato, \u00e8 divenuto sede di importanti associazioni del paese.\nSede del Municipio, \u00e8 stata costruita nel XVIII secolo e all'interno ospita affreschi di Andrea Porta. Il suo giardino ora costituisce la piazza principale del paese dedicata ad Abramo Massalongo.\nSituata nei pressi del castello, \u00e8 stata dapprima propriet\u00e0 della famiglia Franchini. Rappresenta il risultato di molteplici ristrutturazioni ed \u00e8 circondata da un parco che ospita specie botaniche in parte esotiche.\nCostruita nel XVI secolo dalla famiglia cittadina dei Cipolla, disponeva di un oratorio privato visitato nel 1763 dal vescovo Nicol\u00f2 Giustiniani. Circondata da un alto muro e completamente restaurata nel XIX secolo, \u00e8 stata residenza estiva del noto storico Carlo Cipolla.\nCostruita dal ramo veronese dei Fracanzani vicino alla chiesa di Sant'Egidio, quella attuale \u00e8 il risultato di molti rifacimenti tra cui quello avvenuto nel '700 in concomitanza con quello della vicina chiesa.\nFortificazioni.\nSituato su un colle ad est del paese e costruito tra l'XI e il XII secolo sui resti di un'antica fortificazione romana, era un recinto fortificato destinato ad accogliere la popolazione e il bestiame in caso di attacchi provenienti da nord e da nord-est. Del castello rimangono solo pochi resti tra cui la torre pentagonale ormai diroccata e la torre dell'orologio, via di accesso al complesso, in parte rifatta, sulla quale \u00e8 visibile un affresco del XIV secolo raffigurante la Madonna con bambino e una figura in ginocchio.\nNel primo fine settimana di settembre l'associazione ludico-culturale The Inklings organizza una Festa Medievale con il passaggio di propriet\u00e0 del castello da Cangrande della Scala alla cittadinanza tregnaghese.\nMonumenti.\nDopo il 1870 furono istituiti i distretti militari e le localit\u00e0 dove essi avevano sede erano i Mandamenti. Anche Tregnago era un Mandamento, quindi in paese si svolgevano le attivit\u00e0 di reclutamento. Collegate a tale attivit\u00e0 erano anche le esercitazioni militari. Il Tiro a Segno era il luogo dove si svolgevano tali esercitazioni, in modo specifico quelle del tiro alle sagome.\nGrazie all'interessamento dell'allora sindaco Gaetano Battisti e del parroco don Vittorio Costalunga, il 5 febbraio 1922 venne posta la prima pietra del cementificio dell'Italcementi, noto come \"i Forni\" che mut\u00f2 l'economia locale prima basata sull'agricoltura. Per realizzare il progetto di costruzione della nuova fabbrica, le istituzioni pubbliche del paese assolsero a tutte le richieste dell'Italcementi: elettrificazione della tramvia, canalizzazione delle acque di Giazza e acquisto del terreno sul quale edificare. I cittadini stessi fondarono un Comitato per comperare il terreno che cost\u00f2 lire 18.750. Nel 1923 \"i Forni\" iniziarono la loro attivit\u00e0 di produzione. Molti tregnaghesi, e non solo, vi trovarono lavoro e garantirono alle proprie famiglie maggior benessere: la ditta titolare offriva ai figli degli operai soggiorni al mare e dava borse di studio ai pi\u00f9 meritevoli. Nella fabbrica vi erano all'inizio dieci forni verticali che producevano calce idraulica. Tra il 1924 e il 1928 vennero installati tre forni rotanti per la produzione di cemento portland artificiale. La fabbrica utilizzava come materia prima le pietre calcaree provenienti dal vicino monte Tomelon. I massi pi\u00f9 grandi, prima di scendere a valle, venivano frantumati e mescolati con l'argilla; il materiale veniva poi caricato sui carrelli della teleferica e giungeva sino alla fabbrica dove veniva ulteriormente lavorato per poi entrare negli altoforni. Con il cemento 680 prodotto a Tregnago vennero costruiti il Ponte Mestre-Venezia, il Muraglione del Ponte Re Teodorico, il Ponte della Vittoria a Verona e il Ponte sul Mincio a Peschiera. Nel 1955, conclusa la guerra, per la necessit\u00e0 di ricostruire il paese, la fabbrica arriv\u00f2 a contare 209 dipendenti, ma negli anni sessanta le scelte economiche della famiglia Pesenti, titolare dello stabilimento, portarono all'apertura di nuovi stabilimenti pi\u00f9 produttivi che segnarono il lento declino dei Forni di Tregnago portandolo alla definitiva chiusura nel 1973. Una parte dello stabilimento rimane come testimonianza archeologica industriale, un'altra \u00e8 stata adibita alla costruzione di importanti strutture per il paese quali una palestra, l'Auditorium e la nuova scuola di Tregnago, inaugurata nel 2012.\nI lavatoi e le incluse fontane sono dislocati nel capoluogo e nelle frazioni in luoghi facilmente accessibili. Il pi\u00f9 antico si trova vicino alla chiesa parrocchiale, altri si trovano in paese in via R\u00ec, a Marcemigo, a Scorgnano e a Cogollo. La loro importanza, sottolineata dalle ragguardevoli strutture quadrangolari e coperte in cui sono inseriti, era legata alla funzione che svolgevano ma anche al fatto che erano dei punti d'incontro tra le persone.\nNella parte storica del paese dove anticamente c'era il Lago Nuovo, in seguito fu costruita la grande vasca dodecagonale in pietra con delle rientranze da cui sgorga l'acqua dotate di piani inclinati su cui veniva fatto il bucato.\nNel capoluogo e nelle frazioni \u00e8 possibile trovare molti \"capitelli\" che testimoniano una radicata devozione verso i santi e verso la Madonna.\nTra di essi citiamo quelli che sono in contrada Carbonari, in via Castello, in localit\u00e0 Valle. Molto noto in zona \u00e8 anche quello dedicato a sant'Anna in localit\u00e0 Saline sulle colline a est del paese, meta quotidiana di molte passeggiate, oltre al \"capitello\" di San Vincenzo sulla collina a sud-ovest di Tregnago, all'incrocio tra la strada che sale dal capoluogo e la strada che porta a Mezzane e a Centro.\nCultura.\nIn via dei Bandi si trova la casa dove nel 1824 nacque Abramo Massalongo, il grande naturalista che dedic\u00f2 gran parte della sua breve vita (mor\u00ec di tubercolosi a 36 anni) allo studio della flora del Veneto, delle grotte e dei fossili. Quanto egli aveva raccolto costitu\u00ec il primo nucleo del Museo di Scienze Naturali di Verona. A Verona, la via che collega Piazza Santa Anastasia al Liceo Ginnasio Scipione Maffei, porta il suo nome.\nMusei.\nSi trovava nella frazione di Cogollo, nei pressi della scuola elementare e della Chiesa Parrocchiale. \u00c8 stato chiuso e le opere contenute sono state trasferite in alcuni locali di Villa Pellegrini (ex municipio al cui pianterreno \u00e8 sistemata la biblioteca comunale) e sono visitabili nelle ore di apertura del municipio nuovo.\nOffre ai suoi visitatori un'ampia panoramica dell'arte della lavorazione del ferro battuto praticata da secoli in questa zona, ma nota a livello mondiale grazie all'attivit\u00e0 iniziata da Roberto da Ronco conosciuto come Berto da Cog\u00f2lo (1877-1957), le cui produzioni si trovano tuttora nelle case di noti personaggi della cultura, del cinema e della politica internazionale. Dopo di lui, a Cogollo e nei dintorni, sono sorte nuove botteghe: quelle degli ex allievi diventati, a loro volta, maestri noti nel mondo che, insieme al loro predecessore, hanno reso celebre questo piccolo e tranquillo angolo della collina veronese ricco di storia e di tradizioni tutte da scoprire.\nAppuntamenti.\nIl Palio di Sant'Egidio: Il Palio delle Contr\u00e8 era una manifestazione in voga a Tregnago grazie all'UST su idea del Socio cittadino tregnaghese e Poeta Graziano M. Cobelli e all'amministrazione comunale dal 1982 al 1987. Durante queste manifestazioni i rappresentanti delle quattro contr\u00e8 cittadine, appositamente istituite per l'occasione, si sfidavano in giochi di vario genere caratterizzati da un forte agonismo e una cordiale ma accesa rivalit\u00e0 fra i contradaioli. Ogni anno la manifestazione prendeva sempre pi\u00f9 vigore e interesse ingrandendosi con un maggior numero di personaggi nel corteo e tra i giocatori ma esaurendosi per vari motivi fino ad estinguersi dopo poche ma memorabili competizioni. Tra i tregnaghesi il ricordo del Palio \u00e8 rimasto ancora vivo. A renderlo maggiormente manifesto sono rimasti alcuni (purtroppo) costumi dei personaggi delle varie contr\u00e8 rimasti inutilizzati e spesso lasciati all'incuria. Cos\u00ec quando l'occasione l'ha reso possibile abbiamo pensato di \"riesumare\" il Palio delle Contr\u00e8 per adattarlo al contesto medievale che avevamo creato l'anno precedente sul castello. Spogliato dei suoi elementi magari maggiormente antistorici che non si potevano coniugare alla nuova situazione l'antico Palio si \u00e8 mutato nel Palio di Sant'Egidio, patrono della villa di Tregnago assieme a San Martino e a Santa Maria Assunta (ai quali sono dedicate le altre due chiese cittadine) la cui festa cade il 2 settembre, periodo in cui pi\u00f9 o meno si trova a svolgersi Medievalia. Anche lo svolgimento del gioco \u00e8 cambiato: non pi\u00f9 agonismo acceso in giochi per lo pi\u00f9 moderni come era un tempo ma un gioco dell'Oca vivente su una pedana di legno dentro il cortile del castello dove in simpatici e imprevedibili giochi medievali i giocatori delle contr\u00e8 si sfidano per portare a casa il Palio dedicato al santo patrono. Il numero e il nome delle Contr\u00e8 partecipanti al Palio di sant'Egidio si rifanno a quelle ideate nelle scorse edizioni del Palio delle Contr\u00e8 negli anni '80. Ogni contr\u00e0 delinea, comprendendola, una specifica porzione del capoluogo e del comune di Tregnago. Esse sono:\nI vincitori del Palio di Sant'Egidio:\n2019: Contr\u00e0 del Rion Novo\n2018: Contr\u00e0 del Rion Novo\n2017: Contr\u00e0 del Ponte\n2016: Contr\u00e0 del Rion Novo\n2015: Contr\u00e0 del Ponte\n2014: Contr\u00e0 del Ponte\n2013: Contr\u00e0 dei Castellani\n2012: Contr\u00e0 del Ponte\n2011: Contr\u00e0 del Ponte\n2010: Contr\u00e0 del F\u00e9ro\n2009: Contr\u00e0 del F\u00e9ro\n2008: Contr\u00e0 del Ponte\n2007: Contr\u00e0 dei Castellani\n2006: Contr\u00e0 del F\u00e9ro\n2005: Contr\u00e0 del Rion Novo\n2004: Contr\u00e0 del F\u00e9ro\nLe edizioni passate del Palio delle Contr\u00e8 con l'antica formula avevano registrato le seguenti vittorie:\n1982: Contr\u00e0 del Rion Novo\n1983: Contr\u00e0 del Rion Novo\n1984: Contr\u00e0 del Rion Novo\n1985: Contr\u00e0 del Rion Novo\n1986: Contr\u00e0 del F\u00e9ro\n1987: Contr\u00e0 del Ponte\nGeografia antropica.\nFrazioni.\nCogollo.\nCogollo \u00e8 un antico borgo sorto ai piedi di un castello di cui rimane solo qualche rovina. Il suo aspetto, con strade strette circondate da muri in pietra e piccole corti, rimane quello di una volta e ci rivela la storia di una piccola localit\u00e0 i cui abitanti si sono dedicati, soprattutto in passato, alle attivit\u00e0 agricole. Il suo sviluppo, per\u00f2, nonostante la vicinanza, \u00e8 avvenuto in maniera relativamente autonoma rispetto ai paesi circostanti.\nMarcemigo.\nSituato alla destra del Progno e collegato a Tregnago da un ponte del XIX secolo, Marcemigo \u00e8 raggruppato intorno alla chiesa di San Dionigi posta a mezza costa della collina. Una torre recentemente restaurata potrebbe indicare la presenza in loco di un castello tuttavia non documentato. Molti terreni in et\u00e0 medievale erano sotto la giurisdizione del monastero cittadino di San Giorgio in Braida che nella costruzione che ora conosciamo come villa De Winckels raccoglieva i proventi delle decime e dei livelli pagati da coloro che lavoravano i campi. Il borgo conserva tuttora l'antico aspetto con viottoli circondati da muri di recinzione in pietra.\nLa chiesa di San Dionigi al suo interno accoglie affreschi del '300, epoca del suo maggior splendore che perdur\u00f2 fino agli inizi del secolo successivo. In seguito la chiesa venne definita \"cappella della pieve di Tregnago\" perch\u00e9 ad essa assoggettata. Il suo interno fu pi\u00f9 volte ritoccato nei secoli.\nFinetti.\nSituato vicino a Cogollo, dalla parte opposta di Marcemigo, \u00e8 composto per la maggior parte da monti di diversi quartieri, come i Catazzi. Unico \"luogo d'interesse\" l'ormai spento vulcano Belloca.\nCentro.\nLocalmente \"S\u00e9ntro\", si trova sui monti opposti ai Finetti, collegato a Tregnago da Marcemigo. \u00c8 formato da diversi quartieri, come Masetto e Fornasa.\nScorgnano.\nSita a poca distanza da Marcemigo a ridosso delle colline a ovest di Tregnago. La chiesa delle Sante Brigida e Felicita si trova all'inizio dell'abitato formato da case la cui struttura appare strettamente legata al lavoro dei campi.\nL'antica chiesetta di Santa Brigida e Felicita venne visitata per la prima volta da un vescovo nel 1530. Nel '600 venne ampliata e trasformata in santuario. Sub\u00ec un ulteriore ampliamento nel corso del XVIII secolo e nel 1781 fu costruito il campanile.\nEconomia.\nL'economia locale rimase pressoch\u00e9 immutata per secoli. Le attivit\u00e0 principali erano l'agricoltura e l'artigianato, fino agli inizi del Novecento quando fu costruita la prima grande fabbrica della valle: il 5 febbraio 1922 venne posta la prima pietra del cementificio noto come \"i Forni\", raccordato alla suddetta tranvia, che per decenni avrebbe dato lavoro a molti tregnaghesi. Dopo di esso molte altre industrie di diverse dimensioni e piccoli laboratori sono sorti nella zona industriale a sud del paese.\nTregnago \u00e8 nella zona di produzione del vino Valpolicella DOC, dell'Amarone della Valpolicella e del Recioto DOC\n\u00c8 pure zona di produzione di un ottimo olio extra vergine d'oliva.\nVi sono alcune importanti industrie tra cui spicca la ditta automobilistica MOMO.\nInfrastrutture e trasporti.\nTregnago \u00e8 interessata dal percorso della Strada Provinciale 10, che la mette in collegamento con la direttrice Padana Superiore a sud e con Giazza e l'alta Val d'Illasi a nord.\nFra il 1883 e il 1956 l'abitato era servito dal capolinea settentrionale della tranvia Caldiero-Tregnago, diramazione della Verona-San Bonifacio che rappresent\u00f2 il mezzo di trasporto principale per il collegamento di persone e merci fra Verona e la bassa Val d'Illasi. Soggetta nel corso della sua storia a diversi passaggi di gestione, la linea venne elettrificata nel 1922. La tranvia fu sostituita nel 1959 da una filovia, soppressa nel 1980.\nAmministrazione.\nGemellaggi.\nIl comune fa parte del movimento patto dei sindaci \nSport.\nCalcio.\nLa principale squadra di calcio della citt\u00e0 \u00e8 l\"'A.C. Tregnago 1931 A.S.D.\" che milita nella Prima Categoria veneta. \u00c8 nata nel 1931 ed \u00e8 conosciuta molto bene nella provincia per aver partecipato al Campionato Interregionale 1988-1989 come picco massimo della sua storia, giocando nello stesso girone del Lecco Calcio.\nLa promozione nella massima categoria dilettantistica il Tregnago se la conquist\u00f2 arrivando primo a pari punti con le Officine Bra nel campionato di Promozione Veneto 1987-1988, e dopo lo spareggio giocato in un gremitissimo \"Renzo Tizian\" di San Bonifacio ancora contro le Officine Bra di Quinto, (per l'occasione ci furono ben 4000 spettatori) dove i giallobl\u00f9 di Fausto Nos\u00e8 si imposero per 1-0 con rete decisiva di Nicola Guglielmoni. Diresse lo spareggio il promettente fischietto romano De Santis di Tivoli, terminato nel calderone di \u201dMoggiopoli\u201d nell'estate del 2006. Il campionato Interregionale dur\u00f2 poco e retrocedettero in Promozione insieme alle Officine Bra.\nIl presidente di questo storico traguardo era l'imprenditore della Mustang Carrera Sandro Cona che fu, tra l'altro, anche ex calciatore del Cardi Chievo. Cona divenne presidente del Tregnago nel 1986 quando rilev\u00f2 la societ\u00e0 dall'altro storico presidente Antonio Perlato, il quale era in carica dal 1953.\nIl Tregnago ha anche un buon settore giovanile, da dove spicca la squadra juniores, che milita nel campionato provinciale veronese. Nella stagione 2010-2011 gli juniores giallobl\u00f9 si confermarono una corazzata della provincia, vincendo il proprio girone provinciale con il miglior attacco e con sole tre sconfitte in tutto il campionato, vincendo inoltre la Coppa Disciplina come squadra juniores pi\u00f9 corretta di tutti i gironi della provincia di Verona.\nInoltre, dalla stagione 2012-2013, rinasce dopo 25 anni una squadra amatoriale tregnaghese, che milita nel Girone \"B\" Seconda Divisione del campionato amatori organizzato dal CSI."}
{"id": "33947", "revid": "1718925", "url": "https://it.wikipedia.org/wiki?curid=33947", "title": "Trevenzuolo", "text": "Trevenzuolo (\"Trevens\u00f3l\", \"Traens\u00f3l\" o \"Travens\u00f3l\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nTrevenzuolo dista circa 20 chilometri da Verona. Rispetto al capoluogo \u00e8 in posizione sud ovest. \u00c8 attraversato dal fiume Tione. Confina con la provincia di Mantova.\nEtimologia.\nIl toponimo Trevenzuolo \u00e8 di origine romana, deriva dal personale latino Trebentius o Terventius.\nStoria.\nIn epoca romana esisteva gi\u00e0 un villaggio, testimoniato da importanti reperti (un bronzetto ora al British Museum di Londra, una gemma di pregevole fattura, epigrafi, resti numerose officine teglarie, ecc.) anche se tracce di insediamenti risalgono all'et\u00e0 del bronzo (2000 \u2013 1000 a.C.). La posizione geografica della zona \u00e8 d'altronde ottimale affinch\u00e9 gruppi di popolazioni ponessero qui la loro dimora, grazie alla presenza di molti corsi d'acqua.\nNel Medioevo la storia del paese \u00e8 legata ai monastero di San Zeno e di San Giorgio in Braida, che furono oggetto di privilegi ed investiture feudali. A partire dal 1200 la Signoria degli Scaligeri subentra al convento, all'inizio del XV secolo c'\u00e8 il definitivo tramonto degli Scaligeri, il breve dominio Visconteo, dei Da Carrara, dei Dal Verme e l'affermarsi della Signoria di Venezia. Da allora le sorti del paese furono parallele a quelle di Verona.\nCultura.\nAppuntamenti.\nLa tradizionale festa del paese si svolge la prima domenica di settembre.\nQuesta festa in realt\u00e0 ha origini antiche e solo nel secolo scorso fu abbinata, come in molte parrocchie, a S. Luigi, patrono della giovent\u00f9. Essa fu istituita per celebrare il ricordo della consacrazione della chiesa parrocchiale, avvenuta il 3 settembre 1486, ad opera dell'arcivescovo di Durazzo, Mattia Ugoni (?)\nLa Sagra patronale di Santa Maria Maddalena si festeggia il 22 luglio.\nEconomia.\nNel comune si praticano le tradizionali colture cerealicole, oltre a quelle del radicchio, della fragola e del melone, praticate da aziende agricole a struttura familiare. Fa inoltre parte dell'area di produzione del Riso Nano Vialone Veronese che viene coltivato su terreni della pianura veronese irrigati con acqua di risorgiva. Presenti anche allevamenti bovini.\nAmministrazione.\nIl comune fa parte dell'Unione Comunale detta Unione veronese Tartaro Tione in precedenza chiamata \"Unione dei 5 comuni\".\nI comuni che ne fanno parte sono: Erb\u00e8, Nogarole Rocca e Trevenzuolo.\nIl comune di Mozzecane \u00e8 uscito dall'unione il 1\u00ba gennaio 2006. Successivamente \u00e8 uscito anche il comune di Vigasio.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Trevenzuolo che milita nel girone B veronese di Terza Categoria."}
{"id": "33949", "revid": "125415454", "url": "https://it.wikipedia.org/wiki?curid=33949", "title": "Velo Veronese", "text": "Velo Veronese (\"V\u00e9lo\" in dialetto locale, \"Velije\" in cimbro) \u00e8 un comune italiano di 767 abitanti della provincia di Verona in Veneto.\nGeografia fisica.\nVelo Veronese dista circa 30 chilometri da Verona.\nConfina a nord-est con Selva di Progno, a sud-est con Badia Calavena, a sud con San Mauro di Saline e ad ovest con Rover\u00e8 Veronese.\n\u00c8 situato quasi al centro dell'altopiano della Lessinia. Rispetto al capoluogo provinciale \u00e8 in posizione nord est.\n\u00c8 il terzo comune pi\u00f9 alto della provincia (preceduto solo da Erbezzo e Bosco Chiesanuova) ed \u00e8 una delle localit\u00e0 pi\u00f9 turistiche della Lessinia. Si colloca tra il monte Stoz\u00e8 e il monte Purga, sulla dorsale tra la Val Squaranto e la Val d'Illasi.\nIl comune, oltre al capoluogo, \u00e8 contraddistinto dalla presenza di numerose contrade tra cui La Ba, Alla Croce e Al Pezzo. Nel territorio della frazione di Camposilvano si trova la Valle delle Sfingi, una valle con rocce affioranti e lunga quasi un chilometro, vero nome \"le Buse\" o valle del \"Bruto\" dal cognome degli antichi proprietari.\nLa sede comunale si trova a 1087 m s.l.m., l'altitudine massima \u00e8 1434 m s.l.m., mentre quella minima \u00e8 circa 700 m s.l.m. Il grado a rischio sismico \u00e8 nella zona 3 (basso).\nEtimologia.\nL'etimo di Velo Veronese (lingua cimbra: \"Vellje-Feld\", tedesco: \"Feld\") \u00e8 incerto, forse preromano (condiviso con Velo d'Astico nel vicentino), forse \"villus\" (suolo rivestito d'erba), forse \"vela\" (campo triangolare a forma di vela).\nStoria.\nSul Monte Purga, la presenza umana affonda nella preistoria; risale all'et\u00e0 del Ferro e rientra nel complesso sistema dei castellieri, villaggi fortificati uniti tra loro da sentieri. In epoca romana fu poi eretto un piccolo forte, dove oggi si trova una ottocentesca cappella. In questa epoca si pu\u00f2 ipotizzare la nascita del nucleo abitativo che dar\u00e0 origine al paese di Velo Veronese. \u00c8 probabile che Velo come nucleo abitato fosse presente precedentemente all'editto di Bartolomeo della Scala. Il ruolo di Velo nei Tredici Comuni Veronesi fu importante, Caterina Visconti cre\u00f2 il Vicariato della Montagna all'inizio del XV secolo e per molto tempo, tra il XVII e il XVIII secolo, Velo fu sede del Distretto della Montagna.\nLa storia del paese si identifica completamente con la storia della comunit\u00e0 cimbra che a sua volta si inser\u00ec, o meglio si incaston\u00f2, perfettamente nel veronese seguendone le sorti. Il tutto perdendo la lingua ma mantenendo le tradizioni.\nMonumenti e luoghi d'interesse.\nOpera di Donato di Lugo. All'interno un battistero ottagonale in marmo rosso del 1533. All'esterno, murati nelle pareti, si trovano alcune iscrizioni quattro e cinquecentesche ed esempi altrettanto antichi e belli della scultura popolare dei Lessini. La chiesa \u00e8 dedicata al culto di san Giovanni Battista, santo particolarmente venerato nella tradizione cimbra.\nSan Carlo si narra che pass\u00f2 e dimor\u00f2 a Camposilvano, allora uno dei 13 comuni cimbri, sulla via del Concilio di Trento. Fu costruita nel 1606 \u00e8 dedicata a Lui anni prima che fosse proclamato santo.\nFortificazioni.\nResti della rocca sono tuttora visibili in cima al Monte Purga, ove ora si trova una chiesetta.\nNatura.\nA Camposilvano, si tratta di una grandissima cavit\u00e0 naturale nata da un crollo, totalmente esposta all'esterno, che ha la forma di un quarto di sfera irregolare con le sue misure: largo 70 metri, alto 35 metri e profondo 50 metri. Prima del crollo era una enorme cavit\u00e0 carsica. Nel suo interno ha un microclima di inversione termica, tanto che \u00e8 possibile avere nevicate estive all'interno del Covolo. La struttura aveva una presenza umana risalente almeno a 50.000/70.000 anni prima di Cristo.\nUna valle con rocce affioranti lunga quasi un chilometro, ha una serie di monoliti in calcare modellati dalla disgregazione e dall'erosione. Sono allineati sul fondovalle e regolarmente distanziati l'uno dall'altro. Alcuni hanno forme particolari.\nCultura.\nIl forte legame fra Velo e la storia dei Tredici Comuni si racchiude nel suo stemma. Lo stemma contiene tredici stelle che rappresentano i comuni originari. Sul suo territorio si trovano tre dei tredici iniziali: Velo, Azzarino e Camposilvano. Il territorio si \u00e8 visto spopolato dal cambiamento dell'economia di un paio di secoli fa.\nL'associazione culturale \"Le Falie\" fondata da Alessandro Anderloni dagli anni novanta ha coinvolto una parte consistente degli abitanti in attivit\u00e0 teatrali, musicali e culturali: un coro polifonico, un coro di bambini e una compagnia teatrale che mette in scena opere originali in dialetto veronese, frutto di ricerca della storia e delle tradizioni locali. L'associazione organizza anche le rassegna teatrali e musicali \"Velofestival\" (estiva) e \"I Fil\u00f2 dei Centomila\" (invernale).\nMusei.\nA Camposilvano, uno dei sette musei coordinati dalla comunit\u00e0 della Lessinia. \u00c8 l'evoluzione del museo privato iniziato da Attilio Benetti. Conservava inizialmente fossili e reperti (come l'orso dei covoli di \"Velo\") prevalentemente della zona e della Purga di Velo. Attualmente, con una politica prevalentemente di scambi, custodisce fossili provenienti da tutto il mondo.\nGeografia antropica.\nFrazioni.\nLo statuto comunale riporta l'elenco di tutte le cosiddette \"contrade\" presenti nel territorio di Velo Veronese, ovvero:\nAlla Croce, al Pezzo, Ba, Baltieri, Battisteri, Belvedere, Bettola, Bortoletti, Bruschi, Brutto, Campe, Camposilvano, Castagna, Ca' Vittoria, Chiarenzi (Ciarensi), Collina, Colper, Comerlati, Cordental, Corr\u00e8, Covolo, Croce, Croce Lunga, Crudar, Cunek (Cuniche), Foi, Fondi, Fontani, Frulle di L\u00e0, Frulle di Qua, Garzon di Sopra, Garzon di Sotto, Laste, Linte, Menarecche, Menotti, Moii, Mulvese, Pozze, Prasecche, Purga, Retz (Recce), Riva, Rosaro, Salaorno, Schiavoni (S-ciaoni), Scrivazzi, Stalla, Stander (Staudri), Taioli, Taoso, Tecchie (TEcce), Tezza, Tezze di Sopra, Tezze di Sotto, Tureri, Ucchesi, Valdivelo, Valle, Valsguerza, Vandei, Vanti, Vazzo, Viaverde, Zebari.\nLe contrade sono riunite in alcuni degli antichi 13 comuni cimbri, uno di questi ora frazione di Velo Veronese \u00e8 \"Azzarino\" che raggruppava ben 17 contrade e abitazioni isolate.\nEconomia.\nAttualmente l'economia si basa su agricoltura e trasformazioni del latte, turismo ed alcune attivit\u00e0 artigianali.\n\u00c8 stata avviata la coltivazione del grano in alcuni pascoli adiacenti al paese, destinato a produrre il \"Pan de Verona\".\nInfrastrutture e trasporti.\nIl territorio di Velo Veronese \u00e8 attraversato da 4 strade provinciali principali:\n- la SP6 dei Lessini che ha il suo termine nella frazione di Camposilvano;\n- la SP13 dei Tredici Comuni, che collega Velo con Bosco Chiesanuova a ovest e con la Val d'Illasi a est;\n- la SP15 del Purga, che parte nel comune di Cerro Veronese, attraversa il comune di Rover\u00e9 Veronese e termina, dopo 10\u00a0km, a Velo.\n- la SP16 della Via Cara, che parte in zona pedemontana nel comune di Lavagno (13\u00a0km a est di Verona), scorre nel primo tratto della \"Val di Mezzane\", risale l'altopiano lessinico attraversando il comune di San Mauro di Saline e termina in localit\u00e0 Bettola di Velo Veronese.\nAmministrazione.\nFa parte della Comunit\u00e0 montana della Lessinia, e dell'area del Parco della Lessinia. Inoltre il comune fa parte del movimento patto dei sindaci \n "}
{"id": "33950", "revid": "124015989", "url": "https://it.wikipedia.org/wiki?curid=33950", "title": "Veronella", "text": "Veronella (\"Veron\u00e8\u0142a\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nVeronella dista 34 chilometri da Verona. Rispetto al capoluogo \u00e8 in posizione sud est.\nOrigini del nome.\nAgli inizi del Novecento il comune di Cucca dava adito a interpretazioni irrispettose per la dignit\u00e0 dei cittadini e perci\u00f2 l'amministrazione, presieduta dal sindaco Alberto di Serego, ottenne nel 1902 di poter tramutarle il nome in Veronella, desumendo l'intitolazione dall'antico \u201ccastrum leonis\u201d.\nStoria.\nOrigini.\nNei pressi del fiume Adige che in epoca antica si dirigeva da Ronco-Albaredo verso Cucca, Montagnana, Este, riversando intorno i suoi limi e le sue sabbie a beneficio dell'uomo che voleva vivergli accanto. Nel nostro territorio il grande fiume volle lasciare un segno benevolo, disegnando una grande \u201cC\u201d quasi per lasciare un segno nel \u201ccastrum leonis\u201d o Veronella alta, la pi\u00f9 spettacolare testimonianza del suo antico passaggio.\nInfatti, secondo alcuni studiosi, questo manufatto potrebbe risalire all'Et\u00e0 Neolitica o all'Et\u00e0 del bronzo e potrebbe essere stata la sede di una comunit\u00e0 palafitticola. \nSecondo un'ipotesi archeoastronomica, sarebbe stato invece un antico calendario solare, accostabile ai monumenti delle civilt\u00e0 dei castellieri o megalitiche. Qualunque sia l'origine, il suo nome sar\u00e0 destinato a sostituire quello di Cucca.\nSui dossi di Sabbionara, non lontano da Veronella Alta, tra il XI e il X secolo a.C. si insedi\u00f2 una piccola comunit\u00e0 di protoveneti, che aveva la sua necropoli vicino al laghetto di Caneviera, nei pressi di Desmont\u00e0. Gli scavi del 1989, effettuati dalla Soprintendenza Archeologica per il Veneto, hanno riportato alla luce numerosi reperti, tra cui una rara copia di schinieri del X secolo a.C., che ora arricchiscono il prestigioso Museo Civico di Cologna Veneta.\nPrimi insediamenti.\nProprio lungo quell'antico percorso dell'Adige, che passava per Cucca, i Romani costruirono una \u201cVia Imperialis\u201d, oggi conosciuta come \u201cVia Porcilana\u201d in quanto attraversava Porcile, toponimo della primitiva Belfiore: essa congiungeva Este a San Martino Buon Albergo, innestandosi poi nella via Postumia (che da Verona portava verso Aquileia).\nSecondo la tradizione veneta, il 17 ottobre 589 l'Adige ruppe gli argini proprio all'altezza di Cucca provocando una disastrosa alluvione nota come rotta della Cucca, ritenuta responsabile del dissesto idrografico del basso Veneto seguito alla caduta dell'Impero romano d'Occidente.\nChi percorreva la Porcilana inevitabilmente doveva attraversare il ponte sull'Alpone prima di immettersi nell'acquitrinosa Zerpa. Questo fiume, scendendo dai monti Lessini, ha trasportato nei secoli considerevoli detriti, fino a crearsi un letto pensile che costituisce uno zoccolo che va da San Bonifacio fino ad Albaredo d'Adige.\nFu questa barriera a favorire le coltivazioni nelle zone di Desmont\u00e0 e la formazione, intorno al secolo XI \u2013 XII d.C., del comune rustico di Cavalpone, che aveva il suo centro nella chiesa di S. Apollinare.\nDopo la sua scomparsa, avvenuta nel 1276 forse a causa di un incendio, la memoria sar\u00e0 perpetuata nell'omonima chiesa sorta a Bonaldo nel secolo successivo, anche questa destinata ad essere distrutta nel secolo XIX per far posto all'attuale chiesa moderna.\nSi sa che il comune rustico di Cavalpone godeva di regole proprie ma sotto il controllo del vescovo di Verona. Altre terre lungo l'Alpone si trovavano nelle mani di nobili famiglie o signorotti o di monasteri, come quelli benedettini di San Ruffino di Mantova e di San Fermo di Verona: il primo faceva capo alla cappella di Sant'Ilario e il secondo alle cappelle di S. Donato e di S. Gregorio. Queste due ultime chiese, con i loro territori, appartenevano ad un unico feudo, che la chiesa vicentina, agli inizi del secolo XIV, aveva concesso ai benedettini veronesi. Nella prima met\u00e0 del secolo successivo, quando l'abbazia di San Fermo si trasform\u00f2 in commenda, la chiesetta e il monastero di San Donato imboccarono la via della decadenza, mentre la chiesa di San Gregorio, officiata da un rettore, ricever\u00e0 sempre pi\u00f9 impulso, grazie anche alla spinta dei nuovi feudatari, i conti Lavagnoli, che riuscirono a conglobare nel feudo anche i beni dell'antica cappella di Sant'Ilario (dei monaci di San Ruffino di Mantova).\nI feudi di Cucca, S. Gregorio e Miega.\nIntanto il feudo di Cucca, anch'esso appartenente alla chiesa vicentina, gi\u00e0 alla fine del secolo XIII era passato sotto il controllo degli Scaligeri. Il primitivo villaggio si era sviluppato attorno ad un castello, sorto su un dosso liscio e tondeggiante come il dorso di una cocciniglia o di una nocciola: da qui il nome \u201ccucca\u201d (dal latino \u201ccoccum\u201d). Ancora oggi quell'antica fortezza viene soprannominata \u201cCucchetta\u201d o \u201cCorte grande\u201d, mentre il toponimo via Borgo sta ad indicare il primo nucleo di case formatosi al di fuori delle mura perimetrali del castello.\nAgli inizi del 1300 Cucca e Cavalpone erano controllate da Federico della Scala, ma, nel 1325, in seguito ad una congiura, erano passate alla Fattoria Scaligera. Tutto questo territorio per il valore di oltre quattromila campi, veniva donato nel 1382 a Cortesia Marassi di Serego dall'ultimo dei Scaligeri, Antonio, che intendeva cos\u00ec ricompensare il suo fedele capitano per i numerosi servizi prestati durante il suo governo.\nNel 1405, con l'avvento della Repubblica di Venezia, si formava il comune di Cucca, che comprendeva, oltre il capoluogo, i centri abitati di San Gregorio (con le contrade di Bonaldo, Oppi e Desmont\u00e0) e Miega (con la contrada di Giavone), tutte facenti parte della podesteria colognese.\nNel 1466 il vescovo di Vicenza concedeva ai conti Lavagnoli il diritto di decima sui beni feudali di San Gregorio e di Sant'Ilario. Agli inizi del Cinquecento questi nobili ottennero anche lo juspatronato sulla nomina del parroco. Il primo nucleo del paese si svilupp\u00f2 intorno alla chiesa, ma poi continu\u00f2 ad ampliarsi lungo la strada che portava all'antico comune rustico di Cavalpone, occupando un'area che fu caratterizzata da molteplici toponimi, come Casetta, Oppi, Desmont\u00e0, San Don\u00e0, Bruso, Canova e la stessa Bonaldo. \nMiega invece, insieme a Cucca, divent\u00f2 possesso dei conti di Serego. Sembra che sia stato Pandolfo di Serego, nipote di Cortesia, a far edificare la prima cappella intorno al 1480. Il villaggio che si svilupp\u00f2 successivamente deve la sua espansione ai Serego, che fin dal Cinquecento godettero dello juspatronato sulla nomina del parroco.\nAltre origini ha invece l'oratorio dei Santi Pietro e Paolo a Giavone, che nel secolo XVIII, per l'intervento dei nobili Querini Stampalia, fu affidato ai padri carmelitani e, nel secolo successivo, fu annoverato fra i beni della parrocchia di Miega in diocesi di Verona.\nMonumenti e luoghi d'interesse.\nArchitetture religiose.\nChiesa di San Giovanni Battista.\nDedicata a San Giovanni Battista, ebbe il suo primo Rettore nel 1388, a cui fu affidato anche un piccolo ospizio per accogliere i pellegrini e i malati poveri. Voluta dai conti di Serego, ne mantennero la propriet\u00e0 e lo juspatronato fino alla fine della seconda guerra mondiale. Sulla facciata si notano: lo stemma dei conti Serego e le statue di San Giovanni Battista, San Gaetano, San Pancrazio, San Sebastiano e San Rocco. All'interno si possono ammirare: una vasca battesimale del 1400; una Madonna col Bambino, replica di un bassorilievo che si trova in un Museo di Londra e attribuito a Desidero da Settignano, allievo del Donatello; la pala dell'altare maggiore di Melchiorre Galluzzi del 1586; l'Annunciazione attribuita alla scuola del Brusasorzi (secolo XVI); San Rocco e altri santi di Antonio Del Bianco del 1782; alcune statue: Madonna con Bambino, San Domenico, San Carlo Borromeo e San Pancrazio.\nChiesa di San Gregorio Magno.\nFu rinnovata tra il 1814 e il 1818 su progetto di Francesco Fostini; il campanile fu costruito nel 1836. L'altare maggiore, capolavoro dei fratelli Bonazza di Padova, \u00e8 del 1760 e proviene dal Duomo di Cologna Veneta. Tra le tele conservate all'interno della chiesa alcune provengono dall'oratorio di San Donato. Tra le pi\u00f9 belle figurano: il \"transito di San Giuseppe\" di L. Rizzi del 1891, \"la sacra Famiglia e la Samaritana\" di Costantino Pasqualotto (secolo XVIII), una copia della \"Santa Teresa d'Avila\" di Sebastiano Ricci (secolo XVIII).\nSulla facciata della chiesa della Madonna del Rosario, costruita a Desmont\u00e0 nel 1960, si trova il busto del Redentore, attribuito al maestro di Santa Anastasia (secolo XIV) e proveniente dalla chiesa di San Fermo a Verona. Al interno si conservano quattro tele del veronese Marco Marcola (secolo XVIII) e una crocifissione di ignoto pittore settecentesco: tutte opere provenienti dall'oratorio di San Donato e ultimamente traslocate nella cappella invernale della parrocchiale.\nChiesa di Sant'Antonio Abate Miega.\nDedicata a Sant'Antonio Abate, dal Cinquecento ad oggi ha subito varie trasformazioni. Sulla facciata spiccano le statue di San Francesco e di San Domenico. Tra le opere conservate all'interno vanno segnalate: la pala del patrono sull'altare maggiore di Giuseppe Resi (1967); la statua di Sant'Antonio Abate (secolo XVIII) e la vasca battesimale settecentesca.\nOratorio della Beata Vergine del Carmine a Giavone.\nAll'interno dell'oratorio si trova la tela novecentesca dell'altare maggiore che ricopre l'originale affresco, ormai rovinato, dei Santi Pietro e Paolo.\nOratori e capitelli.\nIn diversi punti del territorio del comune sono presenti dei capitelli, che testimoniano la piet\u00e0 popolare; anche nel territorio di San Gregorio si trovano oratori e capitelli.\nArchitetture civili.\nLa Cucchetta o Corte grande.\nLa storia, l'economia e la vita sociale di Veronella, Miega e San Gregorio sono state fortemente condizionate da due nobili famiglie: quella dei conti Marassi di Serego e quella dei Lavagnoli. Le ville rimaste testimoniano lo splendore e la ricchezza di un'aristocrazia che per secoli costitu\u00ec il volano della societ\u00e0 contadina.\nQuando sia stato costruito il castello di Cucca \u00e8 ancora incerto. Intorno al mille potrebbe essere stata innalzata una piccola fortezza, che si \u00e8 ingrandita nei secoli successivi fino a conglobare una possente costruzione, con torri merlate, muraglie e brolo, compreso l'oratorio. Tutto il complesso \u00e8 passato alla storia con la denominazione di \u201cCorte grande\u201d o \u201cCucchetta\u201d. Quando nel 1382 arrivarono i conti Serego, fu trasformato in centro agricolo dove confluivano i raccolti delle campagne intorno. Qui venivano ospitati nobili e signorotti che andavano a caccia con il falcone o trascorrevano il tempo libero tra libagioni e piatti succulenti (quaglie, capretti, selvaggina, asparagi ecc\u2026). Qui fu accolto con grandi onorificenze l'imperatore Carlo V, fra il 4 \u2013 5 novembre 1532, mentre era in viaggio presso Mantova-Bologna per incontrare il Papa. Nel XVI secolo la corte sub\u00ec una trasformazione con la costruzione delle barchesse, su disegno di Andrea Palladio, a cui viene attribuito anche la costruzione della \u201cBotte Zerpana\u201d, un manufatto in cotto per far passare la fossa Sarega sotto l'alveo dell'Alpone. Nel 1775 la parte del castello prospiciente la strada principale fu trasformata in palazzo e scomparve l'ultima torre. Oggi questo importantissimo monumento, a cui \u00e8 legata l'origine del paese, \u00e8 da tempo abbandonato, in attesa di un radicale restauro.\nEl tezon.\nUna strana costruzione, anche questa appartenente ai Serego, si trova in via Roversello. Popolarmente \u00e8 conosciuta come \u201cel tezon\u201d: \u00e8 una abitazione unita ad un'ampia stalla (a forma di capannone), sorta nel 1500 per ospitare pastori, greggi e salnitrari. Durante la Repubblica Veneta i tezoni erano controllati dallo Stato, in quanto dalla urina delle pecore si ricavava il salnitro che, mescolato con zolfo e carbone, andava a formare la polvere da sparo. L'iscrizione sulla facciata ricorda che fu innalzato nel 1573, mentre Giovanni Bondumier era Provveditore alle Artiglierie e Andrea Contarini era Podest\u00e0 di Cologna Veneta. Dal 1799 fu pi\u00f9 volte occupato da truppe francesi ed austriache. Nel 1915 fu restaurato dal conte Alberto di Serego e trasformato in fattoria agricola. Alla fine della seconda guerra mondiale qui si verific\u00f2 un drammatico episodio di guerriglia partigiana, culminato con la morte di quattro tedeschi. Rappresenta un raro monumento della civilt\u00e0 veneta. Nel 2016 \u00e8 stato completamente restaurato per renderlo sede della Fattoria Sociale Tezon dove verranno assistite e avviate al recupero persone in stato di disagio psichico, fisico e sociale.\nLe ville.\nNel 1870 i Serego fecero costruire un'altra villa non lontano da quella storica della \u201cCucchetta\u201d. Immersa nel verde, in stile neoclassico, presenta un salone centrale da cui si dipartono varie sale. I piani superiori sono simmetrici a quelli inferiori. Fregi e decorazioni sono di fine Ottocento. La d\u00e9pendance, sul lato sinistro, \u00e8 stata aggiunta agli inizi del Novecento. Nel 1996 tutto il complesso \u00e8 stato restaurato dall'attuale proprietario, il conte Giordano Alberto di Serego.\nCome \u00e8 stato detto, i conti Serego avevano invitato il grande Palladio per ristrutturare l'antica fortezza della \u201cCucchetta\u201d e trasformarla in una villa pi\u00f9 funzionale. Per realizzare il progetto il famoso architetto vicentino venne pi\u00f9 volte a Cucca tra il 1564 \u2013 70, ma per oscuri motivi tutto si aren\u00f2 mentre erano ancora in costruzione le barchesse.\nUna villa palladiana invece fu invece realizzata per volere del conte Annibale di Serego a Miega, tra il 1546 \u2013 65: le barchesse infatti richiamano le modonature di quelle di Cucca. \nAlla fine del secolo XIX la villa di Miega fu abbattuta per far posto ad una costruzione moderna. Dell'originale progetto ne \u00e8 rimasta testimonianza nel Libro dell'Architettura del Palladio.\nLa villa dei conti Lavagnoli a San Gregorio risale alla seconda met\u00e0 del Settecento ed \u00e8 sorta accanto al pi\u00f9 antico villino. Dal nucleo centrale, con i saloni in parallelo, si snodano ai fianchi una trentina di locali distribuiti su due piani. Sulle pareti del salone d'entrata sono riprodotte le principali operazioni della risaia, con iscrizioni tratte da \u201cLa coltivazione del riso\u201d del poeta veronese G.B. Spolverini (1695\u00a0\u2013 1763). In una sala a sinistra sono a stento ancora leggibili dei medaglioni con i ritratti di alcuni personaggi della nobile famiglia lavagnola, i cui capostipiti sono rappresentati nelle statue del cancello d'ingresso (1210). Secondo la tradizione, in questa villa avrebbe pernottato Napoleone Bonaparte dopo la battaglia di Arcole (17 novembre 1796). Dell'originale complesso, che comprendeva barchesse, scuderie e una lunga muraglia che circondava il brolo, non \u00e8 rimasto che l'oratorio di San Ilario, sorto nel secolo XII per volont\u00e0 dei monaci di San Ruffino di Mantova e rifatto nel 1802. La villa, passata ai Da Mula e ai Dal Covolo, \u00e8 stata venduta dopo la seconda guerra mondiale ad un privato cittadino ed oggi accoglie oggetti di antiquariato.\nCultura.\nPro Loco.\nLa Prima Pro Loco di Veronella nasce il 22 Gennaio 2020, per volont\u00e0 di 15 soci fondatori, con l'intento principale di riunire tutte le persone che hanno a cuore lo sviluppo e la valorizzazione del comune di Veronella. Gli scopi e le finalit\u00e0 che ci siamo prefissi comportano molte responsabilit\u00e0 e impegno sociale. Abbiamo unito le forze per creare un gruppo aperto e trasparente ai cittadini, qualcosa di diverso dalla solita associazione, che vada oltre il semplice organizzare feste in piazza ma di cercare invece di costruire una comunit\u00e0 di volontari e amici che con il loro prezioso aiuto possa fare veramente la differenza negli obbiettivi che ci siamo proposti.\nSito web Proloco Veronella\nEventi.\nTerza settimana di luglio\nNel mese di Novembre\nIn agosto\nIn ottobre a Miega\nEconomia.\nTra agricoltura e industrializzazione.\nIl territorio di Veronella \u00e8 agricolo per vocazione. Durante il periodo della Repubblica Veneta erano fiorenti le coltivazioni di frumento, di biade e di canapa. Diffuse anche la viticoltura e la bachicoltura, con numerose piante di gelso che caratterizzavano le nostre campagne. Nel Settecento si fece strada la coltivazione dei mais e della patata, che s'intensificarono tra l'Otto-Novecento. Successivamente si diffusero le piantagioni di tabacco, di barbabietole, di verze e, ultimamente di soia, di radicchi e di asparagi.\nUna menzione particolare va fatta al prodotto tipico locale rappresentato dalla Verza Moretta di Veronella. Un cavolo verza dalle ricche propriet\u00e0 nutritive con un cuore giallastro e una foglia esterna bollosa dalle caratteristiche tonalit\u00e0 violacee scure. Il gusto risulta essere pi\u00f9 dolciastro rispetto alla classica verza. Dal 2013 \u00e8 diventato Prodotto Agroalimentare Tipico. La Proloco propone ogni anno nel mese di novembre la Festa della Verza Moretta di Veronella dove poter gustare e abbinare il prodotto a diversi piatti.\nFa parte della zona di produzione del vino Arcole DOC. Oggi la maggior parte degli occupati lavora in imprese industriali.\nCon il cambiamento del nome, si apre il secolo della rivoluzione industriale-tecnologica e gli abitanti si avviano a percorrere la strada del progresso. Tuttavia l'agricoltura continua ad essere l'attivit\u00e0 trainante, coadiuvata dal tradizionale artigianato. Dopo la seconda guerra mondiale comincia a propagandarsi la meccanizzazione anche tra i lavoratori della terra, mentre alcune famiglie emigrano verso le citt\u00e0 industriali. Lentamente si fa strada lo sviluppo edilizio e a Veronella, come a San Gregorio e Miega, nascono nuovi quartieri. Anche le vecchie case dei centri storici cominciano a subire rinnovamenti e trasformazioni.\nNegli anni sessanta, alla periferia di Veronella, s'insedia L'URANIO, una fabbrica di batterie, che alla fine del XX secolo viene assorbita dalla FIAMM di Montecchio Maggiore. In localit\u00e0 Canova, vicino alla superstrada padovana, si crea una zona industriale, che accoglie fabbriche riguardanti i settori tessile, chimico, meccanico e artigianale. Negozi e altri numerosi servizi pubblici e privati trovano adeguati spazi nei centri storici.\nVengono costruiti: una palestra e un campo sportivo, una sala civica a Veronella e a San Gregorio, la biblioteca, ristrutturate a ampliate le scuole comunali e le scuole materne. \nL'amministrazione comunale \u00e8 tuttavia impegnata a fornire adeguati servizi secondo le esigenze dei tempi. Sul suo vessillo \u00e8 impresso il simbolo di una mura merlata con un leone rampante: \u00e8 l'immagine di un comune giovane, che ha cambiato vita appena 100 anni fa, con la volont\u00e0 di continuare ad operare con tenacia per affrontate tutte le sfide che il futuro ci riserva.\nAmministrazione.\nFa parte dell'Unione comunale Adige-Gu\u00e0, costituita da quattro comuni: Pressana, Roveredo di Gu\u00e0, Veronella e Zimella. Inoltre il comune aderisce al movimento patto dei sindaci "}
{"id": "33951", "revid": "2139485", "url": "https://it.wikipedia.org/wiki?curid=33951", "title": "Panaro", "text": "Il Pan\u00e0ro (\"Pan\u00e8r\" o \"Pan\u00e8ra\" in modenese) \u00e8 un fiume dell'Emilia-Romagna, ultimo affluente di destra e in assoluto del fiume Po (se si eccettua il Cavo Napoleonico che in realt\u00e0 \u00e8 un affluente artificiale solo per brevissimi periodi in occasione delle maggiori piene del Reno).\nPer lunghezza totale \u00e8 il terzo affluente di destra del Po dopo Tanaro e Secchia, per portata invece il quarto preceduto da questi ultimi e dalla Trebbia. Il suo bacino \u00e8 ampio (2.292\u00a0km\u00b2), identico come estensione a quello della Secchia.\nCorso del fiume.\nIl fiume trae le sue origini dall'Appennino tosco-emiliano, nella porzione modenese (che ne costituisce la sezione pi\u00f9 elevata), da un vasto (50\u00a0km) e complesso ventaglio di fiumi e torrenti che scendono in prevalenza dallo spartiacque appenninico compreso fra il bolognese massiccio del Corno alle Scale (1.945 m s.l.m.) ed il modenese Monte Spicchio (1.599\u00a0m s.l.m.), spartiacque che scende, invero di poco e per breve tratto, sotto i 1.500\u00a0m unicamente nel punto in cui \u00e8 attraversato dal Passo dell'Abetone (1.388\u00a0m s.l.m.).\nDa ci\u00f2 risulta dunque che le sorgenti di molti di questi rii e torrenti sono poste a quote superiori ai 1.500\u00a0m di altitudine, altezza ragguardevole per un fiume appenninico.\nIl corso del Panaro propriamente detto ha una lunghezza di 115\u00a0km ed inizia a partire dalla confluenza di due rami sorgentizi denominati, rispettivamente, Scoltenna (il pi\u00f9 lungo) e Leo.\nIncludendo per\u00f2 nel computo della lunghezza il ramo sorgentizio sinistro dello Scoltenna (che a sua volta include la sorgente pi\u00f9 lontana del Rio delle Tagliole, sul Monte Rondinaio nei pressi del valico della Foce a Giovo) la lunghezza totale del fiume raggiunge i 148\u00a0km.\nDa notare che in molti testi geografici (anche assai qualificati), specie nelle edizioni di qualche decennio addietro, viene riportata quasi sempre una lunghezza totale di 166\u00a0km che, sicuramente include nel calcolo della lunghezza totale del fiume la sorgente del Rio delle Tagliole pi\u00f9 lontana dalla foce, ma non tiene conto del fatto che il tratto di pianura del Panaro \u00e8 stato spesso oggetto di rettifiche e modificazioni conseguenti ad imponenti opere di bonifica idraulica che ne hanno modificato l'andamento e, di conseguenza, la sua lunghezza. Solo in questo modo si spiega una differenza di ben 18\u00a0km fra le due misurazioni ufficiali, essendo un errore di siffatta entit\u00e0 assai poco probabile.\nSubito dopo la confluenza Leo-Scoltenna, la portata d'acqua del Panaro risulta gi\u00e0 di poco inferiore a quella massima raggiunta nel basso corso, in quanto non presenta altri affluenti o apporti notevoli nel tratto a valle, specie nella stagione secca, ad esclusione del Naviglio di Modena.\nA valle di Fanano, il Panaro entra nel territorio di Pavullo nel Frignano fungendo in questo tratto da confine tra la Comunit\u00e0 Montana del Frignano e la Comunit\u00e0 Montana dell'Appennino Modena Est.\nSfiora poi il Parco Regionale dei Sassi di Rocca Malatina, mantenendo un corso abbastanza indirizzato verso nord e segnando il confine tra i comuni di Marano sul Panaro e Guiglia, \nAllo sbocco in pianura fra Vignola e Savignano sul Panaro, il suo letto ghiaioso si allarga mantenendo valori di ampiezza compresi tra 1 e 3\u00a0km. Mantenendo le medesime caratteristiche si impegna dunque a segnare il confine fra Spilamberto e San Cesario sul Panaro, affiancando la SS623 nei pressi del casello autostradale di Modena Sud, dove riceve da sinistra il contributo del torrente Guerro e supera successivamente l'Autostrada del Sole.\nAttraversando la cassa di espansione del fiume Panaro, prosegue verso la Via Emilia (che lo scavalca con il Ponte di Sant'Ambrogio), dopo la quale sfiora l'area metropolitana orientale della citt\u00e0 di Modena, ricevendo sempre da sinistra l'affluenza del torrente Tiepido e serpeggiando nella pianura modenese parzialmente canalizzato ed arginato.\nGiunto nei pressi di Bomporto confluisce con il Naviglio di Modena diventando cos\u00ec navigabile sino alla confluenza nel Po, che avviene poco a occidente di Ferrara, fra i centri di Stellata e Salvatonica, dopo avere attraversato una zona golenale molto boscosa situata poco a monte dell'immissione nel Po del Cavo Napoleonico (o \"Scolmatore del Reno\").\nNel suo tratto di pianura bagna svariati centri tra i quali Bomporto, Finale Emilia (dove riceve il Collettore delle Acque Alte) e Bondeno (dove \u00e8 presente la Botte Napoleonica, una botte sifone che convoglia le acque dal canale Burana sotto il letto del fiume).\nIl suo corso tocca le province di Modena e Ferrara (nella quale entra poco dopo Finale Emilia), ma il suo bacino si estende anche per una piccola parte (la Val di Gorgo, alto bacino del Dardagna) nella citt\u00e0 metropolitana di Bologna.\nRegime.\nIl modulo medio del Panaro presso la foce \u00e8 di circa 37\u00a0m\u00b3/s, il che ne fa il 4\u00ba affluente di destra del Po per portata media dopo Tanaro e Secchia e Trebbia.\nIl regime di tale portata risulta per\u00f2 marcatamente torrentizio alternando fortissime magre estive (minimi assoluti di appena 1\u00a0m\u00b3/s), copiose e prolungate morbide primaverili, e imponenti piene autunnali (anche di 2.000 m\u00b3/s) in parte \"addolcite\" a monte della citt\u00e0 di Modena da grosse casse di espansione. \nDa evidenziare che in primavera la portata media del Panaro allo sbocco in pianura supera largamente i 60\u201380\u00a0m\u00b3/s per effetto del prolungato scioglimento delle abbondanti nevi sull'alto Appennino che si protrae almeno fino a maggio.\nCome la Secchia, il Panaro risulta infatti, se paragonato a tutti gli affluenti di destra del Po (Tanaro escluso in quanto quest'ultimo con il suo vasto bacino drena anche una parte delle Alpi), quello il cui regime risente maggiormente dello scioglimento primaverile delle nevi, essendo la sua porzione iniziale di bacino collocata ad un'altitudine media assai elevata che risulta cos\u00ec sempre abbondantemente innevata in inverno.\nOrigine del nome.\nTra le ipotesi sull'etimologia del nome \"Panaro\" possono essere ricordate quelle di due studiosi modenesi, Giovanni Galvani e Giulio Bertoni.\nIl Galvani, ricordando che il nome \"Panaro\" veniva utilizzato anticamente solo per il corso del fiume oltre la via Emilia (mentre nel tratto precedente era chiamato Scoltenna), lo ricollega al verbo dialettale \"pan\u00e8r\", che significa \"marcire\": quando scorre in pianura, infatti, il fiume tende a stagnare.\nIl Bertoni invece si ricollega al significato del sostantivo latino \"panarium\", ovvero \"paniere\", notando che presso la citt\u00e0 di Modena il fiume si incurva dando vita ad una forma simile appunto a un \"paniere\".\nNotizie storiche.\nDi particolare importanza storico-artistica il Ponte di Olina costruito nel 1522, che lo attraversa nei pressi dell'omonima frazione nel territorio di Pavullo nel Frignano, quando ancora ha nome \"Scoltenna\".\nAnticamente era noto come \"Panarium\". \nPer un certo periodo (medioevo) ebbe, nell'ultimo tratto di pianura, corso comune con il Reno col quale sboccava nel Po. Il basso corso ha subito modifiche pi\u00f9 volte, sia per cause naturali (piene, inondazioni, ecc.), sia ad opera dell'uomo per interventi di bonifica.\nNell'alto medioevo il \"Dardagna\" fu sbarrato dai Bolognesi in localit\u00e0 Poggiolforato per addurne, mediante un canale lungo non meno di 3\u00a0km (oggi completamente scomparso), le sempre copiose acque nel Rio Sasso, affluente del fiume Silla, e da qui, nel Reno, in modo da incrementare le portate di quest'ultimo specie in estate, e consentirvi la fluitazione del legname da costruzione dai grandi boschi appenninici fino a Bologna.\nAlla caduta dell'Impero Romano, il fiume segn\u00f2 il confine tra i territori bizantini (Guiglia) e quelli longobardi (Marano sul Panaro).\nIl re longobardo Rotari ebbe modo di scontrarsi militarmente in una memorabile battaglia presso le rive del fiume Panaro dell'Emilia in particolare alla confluenza con lo Scoltenna un suo affluente, contro i Romani ed i Ravennati. La vittoria di Rotari determin\u00f2 la caduta di 8000 romani e la fuga dell'esercito bizantino come ricorda Paolo Diacono nella sua \"Historia Longobardorum\".\nNel 1815 vi fu combattuta la battaglia del Panaro, un episodio della guerra austro-napoletana.\nNel 180 a.C. Il console romano Caio Claudio, nella battaglia sul fiume Scoltenna, sconfisse gli Apuani che persero quindicimila uomini e settecento e 51 insegne militari..\nSan Cesario di Terracina, invocato contro le inondazioni del Panaro.\nSan Cesario diacono e martire, condannato ad essere annegato nel mare di Terracina, \u00e8 da sempre invocato contro le inondazioni dei fiumi, soprattutto il Tevere ed il Panaro; infatti il paese di San Cesario sul Panaro prende il nome dal patrono, San Cesario di Terracina, e dalla presenza del fiume Panaro, in passato sempre impetuoso e pericoloso. Il diacono Cesario \u00e8 invocato anche contro gli annegamenti, alludendo alla modalit\u00e0 di esecuzione del suo martirio (\"poena cullei\").\nCuriosit\u00e0.\nNonostante il toponimo, il comune di San Felice sul Panaro in realt\u00e0 non \u00e8 di fatto attraversato dal fiume Panaro, che bagna invece i comuni limitrofi di Camposanto e Finale Emilia."}
{"id": "33952", "revid": "195924", "url": "https://it.wikipedia.org/wiki?curid=33952", "title": "Vestenanova", "text": "Vestenanova (\"V\u00e8stena\", \"La V\u00e8stene\" o \"V\u00e8stenanova\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nDista 46 chilometri da Verona. \nIl comune \u00e8 situato a nord-est della provincia di Verona, ai piedi dei Monti Lessini nella Valle del Torrente Alpone, la cui sorgente \u00e8 localizzata proprio nel territorio del comune.\nVestenanova sorge sul lato orientale del torrente Alpone, in contrapposizione a Vestenavecchia, che sorge su quello occidentale. Bolca si trova circa a meno di 2\u00a0km in linea d'aria da Vestenanova ed ha una storia autonoma fino all'inglobamento con Vestenanova. Castelvero si trova, invece, leggermente a sud-ovest di Vestenavecchia, a circa 1\u00a0km di distanza da Vestenanova in linea d'aria.\nIl Comune di Vestenanova \u00e8 composto da circa cento contrade, la maggior parte concentrate in Vestenavecchia e Vestenanova.\nEtimologia.\nIl toponimo sembra derivare da un personale \"V\u00e8stina\" ; Vestenanova \u00e8 contrapposta alla frazione Vestenavecchia. Il nome ha somiglianza con il toponimo della Valle del Vestina sita in Toscana nel comune di Monte San Savino e del comune bresciano di Valvestino.\nStoria.\nVestena fu una delle localit\u00e0 interessate dalle vicende umane e storiche che si svolsero tra il XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini. Propriet\u00e0 che furono certosinamente accertate, censite e documentate dopo la loro definitiva sconfitta avvenuta nel 1260. Il territorio ha seguito per lo pi\u00f9 le vicende di Verona, essendone sempre stato legato.\nI dati pi\u00f9 attendibili e pi\u00f9 specifici sulla storia di Vestenanova sono piuttosto recenti. Il comune, infatti, risent\u00ec in precedenza di tutte le dominazioni dei grandi popoli influenti nell'Europa meridionale e centrale, quali i Celti e i Romani fino ad arrivare al dominio dei Comuni italiani del Medioevo (in particolare dal comune di Verona, governato dalla dinastia degli Scaligeri) e alla Repubblica di Venezia.\nI Romani ebbero i primi contatti commerciali nel Veneto con Verona, all'epoca ancora un piccolo villaggio, ma di grande importanza strategica per la sicurezza romana contro le possibili invasioni provenienti da Nord. Quando i Veneti divennero alleati di Roma, quasi l'intera pianura Padana ne segu\u00ec la sorte. Verona stessa, sotto l'influenza romana, sub\u00ec una rapida civilizzazione e trasformazione urbanistica, che interess\u00f2 anche tutti gli altri principali agglomerati cittadini del Veneto e del resto della val Padana. Nell'et\u00e0 imperiale di Roma, la nuova concezione urbanistica raggiunse il massimo splendore, in particolare con la costruzione delle strade che collegavano in modo sicuro tutte le citt\u00e0 italiane e non. Verona stessa divenne un importantissimo snodo commerciale con la costruzione della Via Postumia.\nAll'invasione barbarica del 476 d.C., con la caduta dell'Impero Romano d'Occidente, il Veneto e Verona, come il resto dell'Italia, venne conquistato degli Eruli, dagli Ostrogoti, ecc.\nVestenanova venne, nella fine del Medioevo, conquistata dagli Scaligeri. Successivamente entr\u00f2 in possesso alla Repubblica di Venezia per molti secoli.\nVestenanova fece parte della Repubblica di Venezia fino al 1797, quando quest'ultima fu sottomessa da Napoleone Bonaparte e poi ceduta all'Impero Asburgico con il Trattato di Campoformio. Da questo periodo ne segu\u00ec uno che si caratterizz\u00f2 con le rivoluzioni indipendentistiche dell'Italia del 1820-21, 1830-31 e 1848. Dopo la riunificazione con l'Italia (1866), Vestenanova contribu\u00ec alle necessit\u00e0 della nazione come meglio pot\u00e9.\nNella Prima guerra mondiale anche Vestenanova forn\u00ec il suo aiuto con il valore dei suoi caduti in guerra, e allo stesso modo fece nella Seconda guerra mondiale, ottenendo l'onore della medaglia di bronzo al valor militare per la lotta partigiana contro i nazi-fascisti.\nOnorificenze.\nIl Comune di Vestenanova \u00e8 tra le citt\u00e0 decorate al valor militare per la guerra di liberazione, insignito della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nVille.\nIn parte decaduta, \u00e8 importante perch\u00e9 \u00e8 una delle rare ville patrizie costruite oltre i 400 500 metri di altezza. Da parte del comune c'\u00e8 un impegno per la sua conservazione e ripristino, essendo un simbolo per la storia di Vestena.\nCultura.\nVestenanova possiede una scuola secondaria di primo grado (Scuola Media \"M. Cerato\"), due scuole primarie di primo grado (Scuola Elementare \"A. Manzoni\" a Vestenanova e un'altra scuola a Bolca), una scuola dell'infanzia parrocchiale a Vestenanova e una statale a Bolca.\nVestenanova ha aderito alla proposta di fondazione di un periodico con altri comuni della Val d'Alpone, intitolato \"I cinque comuni\", che ha iniziato la sua attivit\u00e0 con il numero del dicembre 2008.\nLa chiesa di Vestenanova \u00e8 stata protagonista di un libro redatto nel 2008 in cui viene descritta la storia della chiesa e del suo antichissimo organo, ristrutturato di recente. Il libro si chiama \"Vestenanova. La chiesa e il suo organo\".\nEventi.\nLa seconda domenica di agosto a Castelvero. \u00c8 una gara sulla distanza di 700 metri riservata alle oche. Il record \u00e8 sotto i sette minuti.\nLa prima settimana di agosto a Vestenanova. Con stand gastronomici, pesca di beneficenza e la favolosa e imperdibile \"corsa dei carrettini\".\nIl secondo week-end di luglio a Vestenanova. Festival di 4 giorni di musica rock anni '60 e '70 che vuole ricordare nelle sonorit\u00e0 e nello spirito il celeberrimo festival di Woodstock. \nIl primo week-end di luglio a Bolca. Gli appuntamenti sono il palio dei giochi antichi, la passeggiata su vari percorsi della zona e la visita del museo dei fossili.\nEconomia.\nIl Comune di Vestenanova ha un'economia per la maggior parte agricola, con insediamenti produttivi costituiti soprattutto da aziende agricole di piccole e medie dimensioni. Altra attivit\u00e0 che si \u00e8 sviluppata negli ultimi anni \u00e8 quella artigianale con la lavorazione della pelle, tomaifici, imprese edili, un'azienda dedita all'estrazione di materiale inerte (cava). Essendo un Comune situato in zona montana, \u00e8 presente un certo movimento turistico.\nAmministrazione.\nFa parte della Comunit\u00e0 montana della Lessinia, e dell'area del Parco della Lessinia.\nSport.\nCalcio.\nLa principale squadra di calcio \u00e8 l\"'A.S. Vestenanova\" che milita nel girone D veronese di Terza Categoria."}
{"id": "33954", "revid": "1410376", "url": "https://it.wikipedia.org/wiki?curid=33954", "title": "Villa Bartolomea", "text": "Villa Bartolomea (\"Vila\" in dialetto locale) \u00e8 un comune italiano di abitanti della provincia di Verona in Veneto.\nGeografia fisica.\nVilla Bartolomea dista 45 chilometri da Verona. Rispetto al capoluogo \u00e8 in posizione sud est ed \u00e8 il penultimo comune lungo il corso dell'Adige prima della provincia di Rovigo. Gran parte del territorio comunale \u00e8 occupato dalle ampie Valli Grandi Veronesi, mentre gli insediamenti urbani di Villa Bartolomea, Spinimbecco e Carpi si sviluppano nelle vicinanze del fiume. La frazione di San Zeno in Valle, ormai in spopolamento, \u00e8 situata al confine meridionale del comune, presso il fiume Tartaro e il Canale Emissario.\nVilla Bartolomea confina ad ovest con il comune di Legnago, a nord con Terrazzo, ad est con Castagnaro, mentre a sud il confine \u00e8 delimitato dalla Provincia di Rovigo, con i comuni di Castelmassa e Castelnovo Bariano.\nIl territorio di Villa Bartolomea, per gran parte compreso all'interno delle Valli Grandi Veronesi, fu a lungo minacciato dal dilagare delle paludi, arrestate solo grazie alla costruzione di argini. Dopo numerosi tentativi, il problema fu risolto in epoca moderna grazie alle bonifiche. Ci\u00f2 permise di convertire il territorio in terreno agricolo e port\u00f2 alla creazione della frazione di San Zeno in Valle.\nStoria.\nI primi insediamenti sembrano risalire all'Et\u00e0 del Bronzo, testimoniati dalla presenza di una necropoli del XIII-XII secolo a.C. \u00c8 ormai certo che la zona fu abitata da Paleoveneti ed Etruschi, anche se i reperti pi\u00f9 numerosi, scoperti nelle zone di campagna, appartengono al periodo romano.\nLa prima menzione di Villa Bartolomea in documenti ufficiali si ha alla fine del IX secolo e nel 1184 col nome di \"Villa Cervionus\".\nIn epoca medievale il territorio del comune rimase sotto il dominio dei Della Scala dal 1262 al 1387, per passare quindi, fino al 1797, a quello della Repubblica di Venezia.\nL\u2019anno 1392 le terre di Villa Bartolomea furono assegnate in feudo, tramite il vescovo veronese, al condottiero Niccol\u00f2 Terzi il Vecchio, allora reggente il Consiglio visconteo per le \"Partes de ultra Mincium\" e Podest\u00e0 di Verona, a compenso dei servigi resi a Gian Galeazzo Visconti. Mentre le frazioni di Carpi d'Adige e Spinimbecco sono assegnate in feudo a Luigi Dal Verme, Conte di Sanguinetto, Bobbio e Voghera e gi\u00e0 assegnatario di molti feudi nel territorio veronese. In seguito il feudo \u00e8 confiscato ed assegnato ai Barbarigo.\nPassata in eredit\u00e0 al figlio di Niccol\u00f2, Ottobuono de' Terzi, signore di Parma e Reggio, dopo l\u2019assassinio di questi il 27 maggio 1409, Villa Bartolomea divenne il rifugio della sua vedova Francesca da Fogliano che, posta sotto la protezione della Repubblica di Venezia, era fuggita da Parma nei primi giorni del 1410 con i giovanissimi figli Niccol\u00f2 Carlo, Caterina e Margherita. Signora di Villa Bartolomea, Francesca da Fogliano conobbe qui un altro vedovo, il conte Ludovico dei San Bonifacio di Lendinara, d'illustre famiglia padovana, gi\u00e0 capitano d\u2019armi dei Da Carrara, degli Estensi e a fianco di Braccio da Montone, il quale, schifando ormai la guerra, aveva preferito ai campi di battaglia i pacifici studi umanistici e teologici. La nuova signora di Villa Bartolomea, che nei documenti reca il titolo di \"contessa della Valle,\" spos\u00f2 il conte Ludovico il 30 dicembre 1417. Dal nuovo matrimonio nacquero poi sei figli: Bernardo, Silvio e Rizzardo, Isotta, Alisia e Violante. A questa figliolanza s\u2019aggiungeva quella avuta da Francesca e Ludovico nei loro precedenti matrimoni. Due di questi figli, Marugolato, detto alla veneta Marugol\u00e0, il primogenito di Ludovico, e Margherita, l'ultimogenita di Francesca e Ottobuono de' Terzi, convolarono anch'essi a nozze. Con loro si radic\u00f2 definitivamente la discendenza a Villa Bartolomea dei conti di San Bonifacio.\nIn seguito al Trattato di Campoformio, Villa Bartolomea pass\u00f2 sotto il controllo austro-ungarico come parte del Regno Lombardo-Veneto, per venire infine annessa al Regno d'Italia a seguito della terza guerra di indipendenza nel 1866.\nStemma comunale.\nLo stemma del comune di Villa Bartolomea \u00e8 rappresentato da una donna con una tunica blu e si rif\u00e0 ad una precisa simbologia: la catena spezzata, stretta nella mano destra, \u00e8 simbolo di libert\u00e0, mentre la cornucopia, nella mano sinistra, rappresenta la fertilit\u00e0. La fascia sul petto (o in alternativa un drappo alla base dello stemma) reca il motto \"In libertate labor\".\nSettore sportivo.\nPallavolo.\nLo \"Spakka Volley\" \u00e8 la squadra del paese che ha ottenuto i risultati sportivi migliori. Venne fondata nel 1998, dapprima come squadra maschile e poi come squadra femminile, e si rese protagonista di diverse promozioni: due di fila per la prima squadra maschile (1998-99 e 1999-00) e il balzo dalla III Divisione alla Serie C in cinque anni per la prima squadra femminile (2004-05).\nOggi restano solo le selezioni femminili e, oltre alla prima squadra in Serie B2, gareggiano nei campionati giovanili varie squadre under-13, under-14, under-16 e under-18. La societ\u00e0 \u00e8 attualmente consorziata nel \"Volley 434\" con l'ASD Pallavolo Cerea Al suo primo anno di B2 riesce a mantenere la categoria nel 2014/2015.\nCalcio.\nL\"ASD Villa Bartolomea\" \u00e8 dalla stagione 2014-2015 la societ\u00e0 calcistica del capoluogo, gioca allo stadio comunale e ha colori giallo, rosso e nero. Attualmente milita nel campionato di Seconda Categoria - Girone D e raccoglie l'eredit\u00e0 dell\"'Aurora 2009\", nata nel 2009 dalla fusione di due formazioni gi\u00e0 esistenti: il Concordia Villa, rappresentante il capoluogo, e il Carpi, rappresentante la frazione di Carpi di Villa Bartolomea. Gi\u00e0 nel 2002 un progetto unitario aveva portato alla creazione della \"U.S. Concordia VSC\", a rappresentare i tre nuclei di Villa Bartolomea, Spinimbecco e Carpi di Villa Bartolomea. La formazione riusc\u00ec a raggiungere la Prima Categoria.. Ripescata in Seconda Categoria nel 2013-2014 riusc\u00ec ad ottenere una insperata salvezza vincendo due spareggi.\nLa seconda societ\u00e0 calcistica \u00e8 l'U.S. Spinimbecco, rappresentante la modesta frazione omonima. La formazione spinimbecchese milita nel campionato di III categoria, nello stesso girone dell'Aurora, con cui negli ultimi anni ha sviluppato un'accesa rivalit\u00e0. Nei campionati recenti la squadra di frazione ha sempre ottenuto una posizione di media classifica, sfiorando pi\u00f9 volte i play-off promozione.\nAltri sport.\nNel centro sportivo del paese vengono praticati anche altri sport, tra cui il tennis, curato dalla \"Associazione Tennis Villa Bartolomea\", e il pattinaggio. Nel nuovo centro polifunzionale si svolgono invece i corsi di arti marziali (Karate Shotokan e Tai Chi Chuan) della \"A.S.D.Shuri-Te\".\nMonumenti e luoghi d'interesse.\nArchitetture religiose.\nLa Chiesa \u00e8 dedicata alla memoria di San Bartolomeo e la sua costruzione venne conclusa nel 1855. Fu edificata in sostituzione della chiesa romanica del capoluogo a partire dal 1841 e i lavori subirono numerosi rallentamenti, dovuti a problemi economici e meteorologici. Il nuovo campanile, di cui rimane solo il basamento, non venne mai edificato. La Chiesa pu\u00f2 contare anche sulla Corale San Bartolomeo, che spesso accompagna le celebrazioni religiose.\nLa Chiesetta, situata alla conclusione di Corso Fraccaroli, venne costruita nel 1920 e dedicata alla Madonna della Salute, proseguendo la tradizione del capitello gi\u00e0 presente in zona Fondovilla. Il minuscolo campanile ospita due campane provenienti da zone di guerra (da Meolo, in provincia di Venezia e dalla Libia). Durante la seconda guerra mondiale la Chiesetta venne danneggiata e, in seguito, ristrutturata. Nel 1974, a causa delle condizioni precarie in cui versava, la Chiesetta venne totalmente rifatta. A tutt'oggi costituisce un importante punto di riferimento per il rosario ed il culto mariano, nonch\u00e9 per la tradizionale sagra di inizio ottobre.\nLa chiesa parrocchiale della frazione di Spinimbecco \u00e8 dedicata a Santa Maria Assunta ed \u00e8 stata costruita agli inizi dell'Ottocento, al posto di quella costruita nel 1355, di cui resta il campanile, pi\u00f9 volte ristrutturato nel corso dei secoli. Gli altari della Chiesa sono pregevole opera del barocco veronese del XVII secolo e provengono dall'oratorio del Cristo in San Giorgio in Braida, Verona, in seguito alla sua soppressione per volere di Napoleone.\nAll'interno della chiesa si trovano alcune opere di notevole valore: la tavola lignea \"Madonna dal Grembo Beato e San Rocco\" del XVII secolo, la \"pala dell'altare di S. Antonio\", attribuita al pittore veronese Antonio Balestra, datata XVII secolo e la \"pala dell'Immacolata\", con i Santi Francesco di Paola e Teresa d'Avila, del pittore ferrarese Carlo Ricci, firmata e datata 1778.\nL'oratorio dedicato a sant'Anna venne costruito nel 1798 dalla famiglia Viero nella propriet\u00e0 adiacente all'attuale Villa Viero-Panziera-Ghedini ed ottenne, a spese della stessa famiglia, la presenza stabile di un cappellano.\nNegli ultimi anni sono stati svolti lavori di ristrutturazione e restauro esterno che hanno interessato gli intonaci e la stabilita della piccola torre campanaria.\nLa nuova chiesa della frazione venne costruita nel 1886 e consacrata nell'agosto dello stesso anno a santa Margherita. Il progetto della chiesa risale al 1850, quando il parroco e la comunit\u00e0 decisero di sostituire quella precedente: la proposta ufficiale risale al 1852, mentre la prima pietra venne posata nel 1856, su progetto dell'architetto Benedetto Ferrari di Legnago. La chiesa \u00e8 in stile neoclassico, ad una navata, e misura 44,50 metri in lunghezza, 13 metri in larghezza e, nel punto centrale, 19 metri in altezza. Le statue furono scolpite dal vicentino Pietro Belcaro: due statue furono collocate sulla facciata, mentre altre sette, rappresentanti i sette sacramenti, furono collocate all'interno. Risale invece al 1964 l'inaugurazione del nuovo battistero.\nIl campanile della chiesa di Carpi, uno dei pi\u00f9 alti della bassa Veronese, risale all'inizio del XX secolo: don Quirino Maestrello, parroco della frazione, convinse i parrocchiani della necessit\u00e0 di un nuovo campanile in sostituzione di quello vecchio, ormai pericolante. Preso a modello il nuovo campanile di Begosso, eretto nel 1912, la prima pietra venne posata nel 1913 e i lavori si conclusero l'anno seguente, con l'inaugurazione del settembre 1914. Nel campanile vennero collocate nuove campane con iscrizioni in latino composte da Don Carmelo Martini, allora curato di Carpi.\nVille.\nEretta sui resti di un fortilizio, posto a guardia di un guado nei pressi dell\u2019Adige, del quale rimane solo il torrione, fu presidio del feudo assegnato nel 1392 da Gian Galeazzo Visconti, al suo valoroso capitano d'armi Niccol\u00f2 Terzi il Vecchio, allora Podest\u00e0 di Verona, e reggente il Consiglio Visconteo. Il feudo pass\u00f2 poi in eredit\u00e0 al suo primogenito, il condottiero Ottobuono de' Terzi. Dopo l'assassinio di quest'ultimo da parte degli Estensi, nel maggio 1409, divenne rifugio, nei primi giorni del 1410, della sua vedova, Francesca da Fogliano, fuggita dal Parmense e accolta con i giovanissimi figli, sotto la protezione della Repubblica di Venezia. Francesca, che era figlia di Carlo da Fogliano e di Isotta Visconti, nipote quindi di Barnab\u00f2, a Villa Bartolomea conobbe, e poi spos\u00f2 in seconde nozze, il 30 dicembre 1417, il conte Ludovico di San Bonifacio i cui discendenti mantennero definitivamente l'eredit\u00e0 della rocca..\nNel 1935, ormai in cattive condizioni, venne ristrutturata dal Conte Milone di San Bonifacio.\nVenne costruita verso la met\u00e0 del 1700 dalla famiglia Viero nel centro di Villa Bartolomea. Assunse il nome attuale grazie a matrimoni tra le famiglie: nel 1810 Domenica Viero sposa Antonio Panziera mentre successivamente l'erede Domenica Panziera sposa Bortolo Ghedini. I loro figli si distinsero per differenti motivi: Silvio divenne ingegnere guardiamarina e a lui vennero dedicate le scuole medie, mentre Clara don\u00f2 la villa all'amministrazione comunale.\nVenne costruita dai Conti San Bonifacio di fronte alla Palazzina originaria, a causa della necessit\u00e0 di ampliare i locali destinati a magazzini, scuderie, per le produzioni agricole e per le attivit\u00e0 giurisdizionali. Parte di questi locali vennero abbattuti quando, nel 1882, a seguito della rotta dell'Adige, lo Stato ordin\u00f2 di costruire delle imponenti arginature.\nAll'interno del piazzale della Villa stava la \"Colonna della Giustizia\", simbolo della Giurisdizione Giudiziaria dei Conti durante la Repubblica di Venezia. A causa di un fulmine la statua si frantum\u00f2 e, nel 1786, venne sostituita da un blocco di pietra sulla sommit\u00e0 che ne ricorda la restaurazione.\nAltri edifici.\nLa biblioteca del paese trova spazio nell'edificio dell'ex scuola di musica e venne inaugurata nel 2005. L'edificio \u00e8 in stile neoclassico, fatta costruire alla fine dell'Ottocento dal Conte Milone di Sambonifacio, come sede della Banda musicale. Precedentemente si trovava nei locali adiacenti al Municipio.\nSituato nel centro del paese, venne costruito alla fine del XIX secolo e ristrutturato alla fine degli anni ottanta. Secondo le nuove disposizioni del 1870 si dovette procedere alla creazione di aule scolastiche per maschi e femmine del paese: i locali del vecchio municipio, situato accanto alla stradella \"Pasquin\", di fronte alla strada per Legnago, non erano sufficienti ad ospitare tutti gli scolari e perci\u00f2 nel 1872 l'amministrazione Panziera progett\u00f2 la costruzione del nuovo municipio nella posizione attuale. L'impossibilit\u00e0 dell'esproprio terriero venne risolta nel 1878, quando il neosindaco Conte Milone di Sambonifacio acquist\u00f2 e don\u00f2 alla comunit\u00e0 il lotto di 640\u00a0m\u00b2. I lavori di costruzione si protrassero nel biennio 1878-79, su progetto dell'ing. Marconati di Legnago.\nLe classi maschili e femminili vennero divise tra vecchio e nuovo municipio fino alla costruzione dell'imponente edificio scolastico nel 1914. Da allora il nuovo municipio venne interamente occupato dagli uffici comunali e, successivamente, dalle Poste. Dopo vari utilizzi, il vecchio municipio venne demolito nel 1968.\nIl Teatro Sociale venne realizzato nel 1913 e decorato in stile Liberty da un prigioniero di guerra boemo, Joseph Pikora di Manchersten; vanne aperto ufficialmente lo stesso anno. Situato in Corso Fraccaroli, \u00e8 un teatro all'italiana su pianta rettangolare con un solo ordine di palchi e nel tempo venne utilizzato per l'opera lirica, l'operetta, il ballo ed il cinema. Rimase in attivit\u00e0 dal 1913 al 1980, quando fu chiuso. Il 1\u00ba dicembre 1944, alla parete destra del Teatro, vengono trucidati dai nazifascisti i partigiani Dario Roncati, Gino Cavazzana e Silvio Brombin detto Titi. Sul luogo dell'eccidio \u00e8 stata apposta nel 1945 la seguente lapide:\"\u201cPerch\u00e9 il popolo non dimentichi / e mediti./Qui/vittime/di nazifascista barbarie/e fratricida tirannide/caddero trucidati/Cavazzana Gino/Brombin Silvio/Roncati Dario/il giorno 1\u00ba dicembre 1944./Massimo insulto/alla libert\u00e0 al dovere/alla giustizia alla vita./Non copre il tempo le umane infamie/ 1\u00ba dicembre 1945\u201d.\"Dal 1996 \u00e8 di propriet\u00e0 comunale; negli anni seguenti venne ristrutturato e venne successivamente riaperto nei primi anni 2000. Ospita annualmente una rassegna teatrale. All'interno \u00e9 presente inoltre una compagnia teatrale stabile, \"La Bottega delle Arti \", che annualmente mette in scena i suoi spettacoli in questo teatro.\nL'edificio delle scuole elementari venne costruito nel 1914 su progetto dell'Ing. Raffaello De Marchi. A partire dal 1950 l'edificio ha ospitato anche le \"Scuole di Avviamento Professionale\" di tipo agrario e industriale, sostituite nel 1963 dalla nuova \"Scuola Media unica\", intitolata lo stesso anno a Silvio Ghedini. Le scuole medie mantengono oggi lo stesso nome, mentre le scuole elementari sono intitolate a Carlo Ederle.\nDi fronte all'edificio delle scuole si trovano i giardini comunali di Piazza Tre Martiri.\nLa casa di Riposo venne inaugurata il 18 settembre 1941 dedicata alla donatrice Maria Gasparini. Inizialmente fungeva sia da ricovero, sia da asilo, ma dopo l'apertura dell'asilo nel paese, venne completamente adibita a casa di riposo. Nel 1985 iniziarono i lavori di ampliamento e ristrutturazione, che furono completati dopo quattro anni, nel 1989.\nSituato nel centro del paese e frutto della ristrutturazione del preesistente Teatro Nuovo, venne dedicato alla memoria del Sindaco Loris Doriano Romano alla sua apertura, avvenuta nel 2007. Negli anni passati \u00e8 stato adibito a vari usi, diventando per esempio la sede di un supermercato. Ora, dopo il suo rifacimento, ospita una scuola di danza e dei corsi di arti marziali. Al suo interno si possono individuare due parti: il piano superiore ospita una piccola palestra mentre nell'inferiore invece troviamo una piccola sala conferenze ed uno spazio adibito a bar (per\u00f2 non sfruttato).\nPrimo ponte sull'Adige costruito dal dopoguerra ad oggi, viene inaugurato il 14 settembre 2008 e collega il comune di Villa Bartolomea con il comune di Terrazzo. Il ponte, realizzato in calcestruzzo precompresso gettato in opera, ha una lunghezza totale pari a 1328\u00a0m (comprese le rampe). \u00c8 stato realizzato in corrispondenza di uno dei punti pi\u00f9 stretti dell'alveo del fiume, in posizione mediana tra Legnago e Badia Polesine. \u00c8 costituito da sette campate: tre centrali da 116\u00a0m che poggiano su due pile di sostegno in alveo e fuori alveo, due successive laterali da 110\u00a0m che poggiano su pile fuori alveo e due laterali da 59.20\u00a0m che si agganciano alle spalle dei rilevati delle rampe di accesso al ponte (totale: 690\u00a0m). \u00c8 dedicato alla memoria del sindaco Loris Doriano Romano e Nicolae Posa, operaio morto durante la costruzione del ponte stesso.\nCultura.\nAppuntamenti.\nLa sagra di Santa Maria Assunta e San Rocco si tiene annualmente nella frazione di Spinimbecco a cavallo di [ferragosto]. All'interno della Sagra viene organizzata la \"Festa del fagiolo gnocco\" con esposizione dei prodotti e la sfilata dei trattori. Dedicata a San Rocco, nel pomeriggio della domenica, si tiene la Messa per gli anziani, durante la quale gli infermi ricevono l'Unzione.\nLa Sagra di San Bartolomeo apostolo si tiene nel capoluogo nella settimana del 24 agosto, con luna park, bancarelle, concerti, doppia tombola e stand gastronomico.\nLa sagra della frazione di Carpi di Villa Bartolomea \u00e8 dedicata alla patrona santa Margherita d'Antiochia e si tiene il 20 luglio lungo via Borgo Chiesa, con luna park, bancarelle, tombola e stand gastronomico.\nLa Sagra di Fondovilla, dedicata alla Madonna del Rosario, \u00e8 l'ultima in ordine di tempo dell'anno solare, ha tagliato il traguardo, nel 2008 della 100\u00ba edizione. Viene organizzata la prima domenica di ottobre nel piazzale antistante la stazione ferroviaria, in localit\u00e0 \"Fondovilla\", con luna park, pesca di beneficenza, concerti e stand gastronomico.\nIl Comitato provvisorio responsabile dei festeggiamenti venne creato nel mese di settembre 1909. La prima edizione della \"sagretta del Capitello\" si tenne il 3 ottobre dello stesso anno con \"divertimenti, musica, fuochi, manifesti e lotteria\". Nel 2006 la Sagra non venne fatta come segno di rispetto per la uccisione del Sindaco Loris Doriano Romano, accaduto qualche giorno prima. Dal 2017 si \u00e8 insediato un nuovo direttivo, il Comitato Festeggiamenti Fondovilla, composto da giovani del Paese, che \u00e8 riuscito in sole tre edizioni ad ottenere ottimi risultat. La durata della manifestazione, nel 2017 di 4 giorni, \u00e8 arrivata nel 2019 ad essere di 6 giorni.\nCarnevale Bortoloto\nCarnevale del capoluogo che si tiene ogni anno a gennaio o febbraio con sfilata di carri allegorici e festa in piazza.\n\u00c8 una manifestazione che a partire dal 2001 si svolge ogni primavera (aprile-maggio) lungo la via principale del capoluogo, con la presenza di decine di espositori del settore della floricoltura e dell'agricoltura.\nFesta dei sapori e delle tradizioni organizzata dal Comune di Villa Bartolomea nel mese di settembre lungo la via principale del capoluogo.\nLa rassegna teatrale si svolge annualmente dal 2002, anno della riapertura del Teatro Sociale dopo i lavori di restauro degli anni 90. Nel 2012 viene raggiunta la 10\u00aa edizione, incentrata sulla commedia popolare.\nIl concorso \"Angiolo Poli\" \u00e8 dedicato alla poesia in lingua veneta e si tiene nell'autunno di ogni anno, a partire dal 1993. Il concorso \u00e8 patrocinato dalla Pro Loco, dal Comune di Villa Bartolomea e dalla Provincia di Verona.\nEconomia.\nIn passato l'economia era basata sulla produzione di barbabietole, ortaggi, frumento, mais, soia, tabacco, negli ultimi vent'anni sono nate per\u00f2 piccole e medie imprese, soprattutto alimentari e tessili, e si sono sviluppate nuove industrie, in particolare di carpenteria, di impianti, di produzione di macchine utensili per la lavorazione del legno.\nAmministrazione.\nLoris Doriano Romano, nato il 28 settembre 1956, venne eletto sindaco il 14 giugno 2004, come candidato di una lista civica. La sua figura balz\u00f2 agli onori della cronaca nazionale quando, il 30 settembre 2006, fu assassinato, dopo un acceso diverbio, da un dipendente comunale.\nLa comunit\u00e0 di Villa Bartolomea rimase scossa e scioccata dall'evento e si mobilit\u00f2 prontamente per rendere onore al sindaco, dedicando alla sua memoria il nuovo Centro Polifunzionale e il nuovo Ponte sul fiume Adige. Successivamente anche il comune di Vigasio, in provincia di Verona, intitol\u00f2 una via al sindaco scomparso."}
{"id": "33955", "revid": "30610", "url": "https://it.wikipedia.org/wiki?curid=33955", "title": "Zevio", "text": "Zevio (\"D\u00e9vio\" o \"Zevio\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nZevio dista circa 19 chilometri dal centro di Verona e si trova a sud-est rispetto ad essa. \u00c8 lambito a nord dal fiume Adige. Il territorio comunale \u00e8 di medie dimensioni e si estende nell'area conosciuta come Bassa Veronese. Nonostante sia completamente pianeggiante, gi\u00e0 a una quindicina di km pi\u00f9 a nord si possono incontrare i primi rilievi collinari che precedono l'inizio dei Monti Lessini.\nOltre a Verona, le cittadine pi\u00f9 vicine sono San Giovanni Lupatoto, San Martino Buon Albergo e San Bonifacio, distanti solo pochi chilometri.\nEtimologia.\nSulla base dei numerosi ritrovamenti, all'interno del territorio zeviano, di resti di epoca romana, nella seconda met\u00e0 dell'Ottocento fu avanzata dal mons. Luigi Gaiter l'ipotesi che il nome del paese potesse derivare dall'aggettivo latino \"devius\", col significato di \"paese fuori della via\", in riferimento alla collocazione dell'insediamento a breve distanza (circa 4,5\u00a0km) dal tracciato della via Postumia. Tale ipotesi non appare, per\u00f2, sufficientemente supportata da riscontri documentali.\nRisulta invece pi\u00f9 probabile la derivazione da \"J\u00e9betum\", giungendo all'attuale denominazione attraverso successive modificazioni fonetiche (\"G\u00e9bitum, G\u00e9beto\", \"G\u00e9beo\", \"Z\u00e9veo\"), che trovano riscontro all'interno di documenti tardomedievali, atti ufficiali e mappe della Repubblica di Venezia. Il toponimo originale \"J\u00e9betum\" o \"G\u00e9betum\" discenderebbe dalla popolazione dei Gepidi, cui fu permesso, dopo la definitiva sconfitta subita nel 567 da parte del re longobardo Alboino, di stabilirsi in questo territorio, che per tale motivo fu in seguito conosciuto come \"Terra dei Gepidi\" (\"fines Gepidana\").\nLa pi\u00f9 antica attestazione nota del nome \"Gebitus\" risale all'anno 846, all'interno del testamento di tale Engelberto da Erb\u00e9, proprietario di una masseria nella campagna zeviana (\"in loco et fundo Gebitus\").\nStoria.\nSi hanno notizie di insediamenti a Zevio dal V secolo, periodo in cui svolgeva un ruolo difensivo per Verona, con un fortilizio che si trovava sul sito dell'odierna villa Sagramoso, nota anche come \"il castello\" proprio per la sua origine. Con lo stanziamento dei Gepidi, dopo il 567, comincia a crescere il villaggio di Zevio. Da allora si apre un periodo burrascoso per il paese che, insieme a Verona, vede passare diverse dominazioni straniere.\nOltre al fortilizio, importante \u00e8 la storia della chiesa locale, presente gi\u00e0 dal X sec. con una collegiata; oltre alla pieve e agli oratori del capoluogo, hanno una storia secolare le chiese e gli oratori delle frazioni. \nIn et\u00e0 scaligera a Zevio nacque Santa Toscana.\nIn et\u00e0 rinascimentale fu arciprete di Zevio l'umanista Girolamo Avanzi, autore di un'ode saffica in latino in onore della Santa. Molto attive furono le confraternite, di cui rimangono vestigia negli altari laterali della parrocchiale e negli oratori, negli Archivi Storici Parrocchiale e Comunale. \nNel Seicento ricordiamo i parroci Franchi e Frapporti, legati al culto di santa Toscana.\nNel 1798, Zevio fu capoluogo del distretto 2 (chiamato \"Distretto dell'Alto Adige\") del Dipartimento del Benaco istituito da Napoleone all'interno della Repubblica Cisalpina. L'arciprete del tempo don Francesco Fresco (1799-1829) ha lasciato un interessantissimo diario, nel quale ha registrato le battaglie napoleoniche di Caldiero, le conseguenze della dominazione francese giacobina (vd. anche le scritte in francese tuttora visibili dei soldati alloggiati nel castello), il rimpianto per i cattolici austriaci.\nDal 1815 divenne definitivamente austriaca, divenendo capoluogo di una gendarmeria, fino al 1866, quando, con la terza guerra di indipendenza, entr\u00f2 a far parte del regno d'Italia.\nMonumenti e luoghi d'interesse.\nSono diverse le testimonianze architettoniche che caratterizzano l'abitato ed i centri limitrofi. Di seguito sono citati i pi\u00f9 rappresentativi.\nEconomia.\nFa parte della zona di produzione del vino Arcole DOC e del Riso Nano Vialone Veronese, che viene coltivato su terreni della pianura veronese irrigati con acqua di risorgiva. Inoltre \u00e8 uno dei maggiori paesi produttori di mele della provincia.\nInfrastrutture e trasporti.\nA Zevio era presente una stazione della tranvia Verona-Albaredo-Coriano, in servizio solo fra il 1898 e il 1925. Tale linea, con trazione a vapore, fu all'inizio del secolo interessata da un esperimento di trasporto integrato che prevedeva la costruzione di un grande porto fluviale sull'Adige, presso Albaredo.\nAmministrazione.\nGemellaggi.\nIl comune fa parte del movimento patto dei sindaci \nSport.\nLa squadra principale di calcio di Zevio \u00e8 l'AC Zevio che nella stagione 2021/2022 milita nel girone B di Prima Categoria. La Nuova Cometa Santa Maria invece \u00e8 la squadra della frazione di Santa Maria di Zevio che gioca in Seconda Categoria.\nOltre al calcio, c'\u00e8 anche basket, pallavolo e tanti altri sport. Nella stagione 2018/2019 nella squadra di basket U18 maschile si \u00e8 introdotta una ragazza, una promessa per la nuova squadra femminile che si far\u00e0 per la stagione 2019/2020."}
{"id": "33957", "revid": "124016015", "url": "https://it.wikipedia.org/wiki?curid=33957", "title": "Zimella", "text": "Zimella (\"Sim\u00e8la\" in veneto) \u00e8 un comune italiano sparso di abitanti della provincia di Verona in Veneto. La sede municipale non si trova infatti nell'omonima localit\u00e0 ma nella frazione Santo Stefano di Zimella.\nGeografia fisica.\nZimella dista circa 39 chilometri da Verona, nella parte orientale della provincia.\nStoria.\nI reperti archeologici pi\u00f9 antichi rinvenuti nel territorio comunale sono le steli funerarie riscoperte grazie a degli scavi intorno alla chiesa di Zimella. Questi cippi funerari sono posteriori alla romanizzazione, susseguente alla battaglia di Azio, e le scritte sopra riportate sono riconducibili alla trib\u00f9 Romilia che fu premiata da Augusto con l'attribuzione di colonie nell'agro atestino, che aveva il suo centro ad Este e comprendeva Monselice.\nIl museo archeologico di Verona conserva molti altri reperti del periodo romano (tra cui un'urna di pietra cilindrica con una scena di caccia e l'iscrizione \"Attici Priami Praiconis\")\n, ritrovati in zona prevalentemente nel 1800, mentre altri reperti minori, riferibili all'epoca romana (come sei anfore) e a quella medievale (pugnali e spade), sono custoditi nel museo civico di Cologna Veneta.\nNel 1982, con la legge regionale 2 aprile 1981 n. 12, la frazione di Bonaldo, prima ricompresa nei territori di \"Zimella\", Arcole e Veronella, \u00e8 stata interamente aggregata al comune di \"Zimella\".\nVolpino di Zimella.\nFrazione contigua a quella omonima del comune di Arcole.\nSanto Stefano di Zimella.\nSe Stefano de Zimela in dialetto veronese. Dall'articolo 3 della legge che ha ricostruito l'unitariet\u00e0 del territorio si ricava che il territorio di Santo Stefano \u00e8 sempre esistito. Santo Stefano \u00e8 tuttora sede del comune di Zimella.\nSociet\u00e0.\nEtnie e minoranze straniere.\nSecondo i dati Istat al 31 dicembre 2015 la popolazione straniera residente era di 627 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nIn agosto\nL'8 settembre si celebra la festivit\u00e0 \"civile\" del comune, avendo questo lasciato alle singole frazioni la libert\u00e0 di festeggiare i singoli santi patroni.\nEconomia.\nL'economia \u00e8 costituita prevalentemente da agricoltura e allevamento.\nA tal proposito, nel territorio si produce il vino Arcole DOC.\nSono presenti tuttavia anche alcuni insediamenti industriali.\nNell'ambito di essi, meritano di essere ricordate le storiche ditte:\nInfrastrutture e trasporti.\nZimella \u00e8 attraversata da nord a sud dalla strada provinciale 500 (gi\u00e0 Strada statale 500 di Lonigo).\nDal 1882 al 1937 la stessa ospitava i binari della tranvia San Bonifacio-Lonigo-Cologna Veneta, esercita con convogli a vapore e successivamente con automotrici ad accumulatori.\nAmministrazione.\nIl comune aderisce al movimento patto dei sindaci "}
{"id": "33959", "revid": "122750489", "url": "https://it.wikipedia.org/wiki?curid=33959", "title": "Entoprocta", "text": "Il \"phylum\" Entoprocta (dal greco: \"entos\" = interno; \"proktos\" = ano) o \"Kamptozoa\" \u00e8 costituito da circa 150 specie di animali acquatici filtratori che vivono in prevalenza nelle acque marine costiere ad eccezione di una sola specie di natura dulciacquicola.\nGli \"Endoprocti\" (o \"Endoprotti\" o \"Camptozoi\") possono essere sessili o sedentari e possono condurre una vita solitaria o formare delle vaste colonie che ricoprono le rocce dei fondali. Sono organismi di piccole dimensioni (non superano mai i 5\u00a0mm) e alcune specie sono commensali sulla superficie di molti invertebrati.\nAnatomia e Fisiologia.\nGli endoprocti sono pseudocelomati e mostrano simmetria bilaterale. Nel corpo si distinguono due parti:\nSia il calice che il peduncolo sono rivestiti da una cuticola chitinosa che offre sostegno all'organismo.\nGli Endoprocti sono proctodeati. Il canale alimentare ha una forma ad \"U\" (la bocca e l'ano sboccano all'interno della corona ciliata) ed \u00e8 sprovvisto di muscolatura. Gli scarti della digestione fuoriescono dal calice grazie alla corrente generata dai tentacoli.\nIl sistema nervoso \u00e8 costituito da un unico grande ganglio, posto tra la bocca e l'ano, dal quale si dipartono cordono nervosi che innervano l'intero organismo.\nGli scambi gassosi avvengono per diffusione attraverso la parete del corpo e la circolazione delle sostanze nutritive \u00e8 affidata allo pseudoceloma.\nSecondo alcuni autori gli Endoprocti sono acelomati perch\u00e9 presentano questa cavit\u00e0 riempita da un tessuto mesodermico gelatinoso.\nL'escrezione dei cataboliti, ossia i prodotti di rifiuto del metabolismo cellulare, \u00e8 affidata ad un apparato protonefridiale.\nRiproduzione e Sviluppo.\nGli Endoprocti sono ermafroditi insufficienti. Le gonadi si trovano in una depressione della superficie superiore all'interno del calice. Gli spermatozoi vengono espulsi nell'acqua per poi fecondare internamente le uova del partner. Dallo zigote si genera una larva liberamente natante simile ad una trocofora. Terminata la vita planctonica la larva si fissa ad un substrato e sviluppa la forma adulta."}
{"id": "33960", "revid": "330019", "url": "https://it.wikipedia.org/wiki?curid=33960", "title": "Castro (Lazio)", "text": "Castro era un'antica citt\u00e0 della Maremma laziale, a pochi chilometri dall'attuale confine fra il Lazio e la Toscana, nel territorio comunale di Ischia di Castro.\nSede vescovile e capitale del ducato di Castro, fu distrutta nel 1649.\nStoria.\nLa citt\u00e0 etrusca e medievale.\nLa citt\u00e0 sorgeva sopra un costone tufaceo ubicato tra il fiume Olpeta e il fosso del \"Filonica\" (o delle Monache) popolato sin dall'epoca preistorica.\nLa presenza di ricche necropoli nei dintorni e alla base della rupe testimonia che fu sede di un'importante citt\u00e0 etrusca, a volte identificata come Statonia (centro dell'Etruria meridionale citato da Plinio e Vitruvio). \nNell'Alto Medioevo per la sua posizione protetta divent\u00f2 un rifugio per gli abitanti dei dintorni in fuga dalle devastazioni. Nel VII secolo d.C. vi fu trasferito il titolo vescovile di Bisenzio, citt\u00e0 sul lago di Bolsena, distrutta dai Longobardi. \nFra l'VII e il IX secolo fu vescovo San Bernardo Janni (o San Bernardo di Castro in altre fonti). Originario di Bagnoregio, trasfer\u00ec a Castro il titolo vescovile della distrutta Vulci e si dedic\u00f2 all'amministrazione civile della citt\u00e0 facendone un luogo protetto e sicuro..\nNei documenti dell'epoca appare per la prima volta \"Castrum\" (nel latino tardoromano \"luogo fortificato\") come nome per identificare la citt\u00e0. Fu indicato anche come \"Castrum Felicitas\", perch\u00e9 fu dominato da una donna tale Madonna Felicita. \nNel 1154, sotto Papa Adriano IV entr\u00f2 a far parte del Patrimonio di San Pietro\nCome altri centri della zona altern\u00f2 momenti di libert\u00e0 a momenti in cui era intestato ai feudatari della zona. \nNel 1527 con un colpo di mano una fazione guidata da Antonio Scaramuccia e Jacopo Caronio prese il potere in citt\u00e0 invocando la protezione di Pier Luigi Farnese, all'epoca signore di Valentano, che entr\u00f2 in citt\u00e0 nel mese di settembre. Papa Clemente VII, fuggito ad Orvieto dopo il Sacco di Roma, ordin\u00f2 ai Farnese di restituire Castro alla Chiesa. Pier Luigi abbandon\u00f2 la citt\u00e0 che fu saccheggiata dal duca di Latera Gian Galeazzo Farnese il 28 dicembre dello stesso anno.\nLa devastazione venne descritta nel 1575 dal notaio castrense Domenico Angeli nel \"De Depraedatione Castrensium et suae Patriae Historia\" (\"Il Sacco di Castro e la storia della sua Patria\").\nL'Angeli forn\u00ec una breve descrizione di Castro:\nSecondo Domenico Angeli, Gian Galeazzo era riuscito ad entrare a Castro tramite la porta di Santa Maria che gli abitanti usavano per raggiungere una vicina sorgente, unica fonte d'acqua della citt\u00e0, grazie al tradimento di alcune guardie, mercenari originari di Pitigliano e di Sorano.\nNascita del ducato di Castro.\nNel 1534, fu eletto al Soglio Pontificio il cardinale Alessandro Farnese che assume il nome di Paolo III. Il 31 ottobre 1537, Paolo III decise di riunire una trentina di feudi della sua famiglia e di istituire un nuovo Stato di cui Castro sarebbe stata la capitale.\nPer ottenere la citt\u00e0, fallito il tentativo per via armata di alcuni anni prima, i Farnese proposero alla Camera Apostolica di scambiare Castro con la ben pi\u00f9 ricca Frascati, altra citt\u00e0 farnesiana nel Lazio. La Santa Sede accett\u00f2 la permuta e il Papa pot\u00e9 istituire il ducato di Castro che si estendeva dal lago di Bolsena al mar Tirreno, comprendendo anche una piccola enclave nella zona di Ronciglione.\nLa scelta della capitale deriv\u00f2 dalla sua posizione centrale nei domini della famiglia, anche se risentiva ancora dei danni provocati da Gian Galeazzo qualche anno prima ed aveva avuto una storia modesta lungo tutto il Medioevo.\nI Farnese imposero per Castro un grandioso progetto di ricostruzione urbanistica, sul modello di quello applicato a Pienza, e affidarono l'opera all'architetto toscano Antonio da Sangallo il Giovane, che si mise subito all'opera.\nVennero ridisegnate le mura difensive, i palazzi pubblici, le strade, le case; l'intera citt\u00e0 divent\u00f2 un cantiere e a poco a poco si trasform\u00f2 in un artistico sito rinascimentale. Vi si trasferirono numerose persone, attratte dalla prospettiva di lavoro che la corte dei Farnese poteva offrire ma anche molti nobili che speravano di entrare cos\u00ec nelle grazie della famiglia e di papa Paolo III. \nNel 1545 Paolo III riusc\u00ec a far assegnare ai Farnese il ducato di Parma e Piacenza. Il nuovo Stato ben pi\u00f9 grande e popoloso del ducato di Castro spost\u00f2 gli interessi della famiglia in Emilia-Romagna, i cantieri furono interrotti e il Ducato venne affidato a membri cadetti della famiglia o ai loro vicari. \nCastro, perduta la corte ducale, conobbe di nuovo un lento e graduale declino anche se conserv\u00f2 il ruolo di centro amministrativo e giudiziario del territorio circostante. La citt\u00e0 e il territorio ducale aveva inoltre importanti rendite agricole che venivano impiegate nei Monti Farnesiani.\nLe due guerre di Castro.\nNel 1623 divenne Papa Urbano VIII il quale inizi\u00f2 un duro scontro con i Farnese per il mancato pagamento di numerosi debiti da parte della famiglia. I cardinali Francesco e Antonio Barberini, nipoti del Pontefice, proposero al Duca Odoardo di cedere Castro al Papa per permutare i debiti. Odoardo rifiut\u00f2 lo scambio e i Barberini, per ritorsione, decisero di bloccare la riscossione delle rendite del ducato. Il fallimento delle trattative fra i Farnese e i Barberini port\u00f2 allo scoppio della prima guerra di Castro: il 13 ottobre 1641 le truppe pontificie invasero il ducato occupando la capitale. L'intervento di Venezia, Firenze e Modena a favore dei Farnese capovolse le sorti della guerra: il 31 agosto 1642 fu occupata la fortezza pontificia di Acquapendente. La mediazione francese port\u00f2 al trattato di Roma firmato il 31 marzo 1644 che sanc\u00ec il ripristino dello status quo con la restituzione di Castro ai Farnese mentre restava irrisolta la questione dei debiti.\nNel 1649 scoppi\u00f2 una nuova crisi fra i Farnese e lo Stato Pontificio: il nuovo Duca, Ranuccio II, si oppose alla nomina del barnabita Cristoforo Giarda come nuovo vescovo di Castro. Innocenzo X conferm\u00f2 la nomina e invi\u00f2 ugualmente Giarda a Castro ma il vescovo, in viaggio verso la sua nuova sede, fu assassinato a Monterosi il 16 marzo. Il Papa accus\u00f2 Ranuccio di essere stato il mandante del delitto e il 19 luglio le truppe pontificie invasero nuovamente il ducato. Castro fu assediata e capitol\u00f2 il 2 settembre.\nI patti di resa firmati dal colonnello Sansone Asinelli (per i Farnese) e da Davide Vidman (per i pontifici) prevedevano il solo smantellamento delle fortificazioni cittadine. \nA dicembre fu ordinata l'evacuazione totale degli abitanti e il Papa ordin\u00f2 la distruzione totale di Castro, comprese le chiese e i luoghi sacri. La citt\u00e0 fu rasa al suolo, le campane del Duomo furono trasferite nella chiesa di Sant'Agnese in Agone a Roma, altre opere d'arte furono sparse nei paesi dei dintorni. La capitale ducale fu spostata a Valentano mentre la sede vescovile e l'archivio diocesano furono trasferiti ad Acquapendente.\nL'unico edificio ad essere risparmiato fu una piccola cappella dedicata al Santissimo Crocefisso che divent\u00f2 meta di pellegrinaggi da parte degli abitanti di Castro che si recavano l\u00ec l'ultima domenica di giugno. La cappella divent\u00f2 un santuario nel 1871 ed \u00e8 tuttora oggetto di venerazione da parte della popolazione del luogo. \nNel 1848, in pieno Risorgimento, il ricordo della citt\u00e0 distrutta dal Papa ispir\u00f2 la nascita dell\"'Associazione Castrense\" di stampo mazziniano e anticlericale che fu sciolta dalla polizia pontificia l'anno successivo. Dopo l'unit\u00e0 d'Italia, quattro comuni dell'ex ducato mutuarono il nome aggiungendovi \"Castro\": (Montalto di Castro, Ischia di Castro, Grotte di Castro, Arlena di Castro) in memoria della citt\u00e0 distrutta.\nNella citt\u00e0 scomparsa \u00e8 ambientato il romanzo La badessa di Castro dello scrittore francese Stendhal.\nLa citt\u00e0.\nCastro sorgeva su uno sperone tufaceo circondato su un lato dal fiume Olpeta (affluente del Fiora) e sull'altro dal Fosso delle Monache. \nLa conoscenza sulla citt\u00e0 viene prevalentemente dai resoconti del letterato Annibale Caro, che visit\u00f2 la citt\u00e0 al seguito dei Farnese, dai disegni del Sangallo conservati agli Uffizi e da alcune relazioni di visite pastorali compiute dai vescovi di Castro. \nGli scavi archeologici, compiuti solo parzialmente, hanno permesso di ricostruire e identificare alcuni dei luoghi principali della citt\u00e0. \nPiazza Maggiore.\nIl centro della citt\u00e0 era costituito da Piazza Maggiore. La piazza ospitava gli edifici del potere politico e civile, in particolare la Zecca, progettata dal Sangallo, con una facciata alta due metri in bugnato e travertino e lo stemma della famiglia. Sul lato destro sorgeva il Palazzo dell'Hostaria, con un porticato a colonne sede di botteghe affidate alla locale comunit\u00e0 ebraica. La piazza era dotata di pavimentazione in lastricato a spina di pesce e gli scavi archeologici hanno ritrovato anche le residenze private: la casa del Capitano Meo, con cortile interno, e il palazzo della famiglia Caronio. \nSu questa piazza doveva sorgere anche il Palazzo Ducale, mai realizzato per lo spostamento della capitale a Parma, di cui restano i disegni del Sangallo. \nDuomo di San Savino.\nIl Duomo di San Savino era in stile romanico e fu edificato nel XIII secolo. Una lapide, presente nella facciata, e ora conservata nel vicino paese di Ischia, riporta come data della consacrazione della cattedrale il 29 aprile 1286 sotto l'episcopato del vescovo Bernardo da Bagnoregio. \nLa chiesa aveva forma rettangolare e un impianto basilicale a tre navate, con una facciata con un rosone, colonnine di marmo e statue di animali (il leone, l'aquila, il toro simboli degli evangelisti) secondo un modello diffuso nell'Alto Lazio che ricorda le chiese di Santa Maria e San Pietro a Tuscania. Aveva inoltre sei cappelle, un campanile rotondo e un'abside rettangolare affrescata nel XVI secolo in stile manierista raffigurante la \"Gloria di San Savino\". \nL'edificio conserv\u00f2 all'esterno la forma romanica fino alla demolizione del 1649 mentre all'interno fu rimaneggiata in seguito a ripetuti crolli, assumendo quindi forme rinascimentali e barocche. Il Duomo conservava la mandibola del patrono, donata dagli abitanti di Spoleto.\nNel 1466 vi furono traslate le spoglie di San Bernardo di Castro dopo la sua canonizzazione. Nel 1522 fu costruita, sul lato destro del Duomo, un'apposita cappella dedicata.\nIl pavimento era in ceramica con disegni di forme geometriche. \nLe cronache d'epoca riportano che San Savino era il patrono della citt\u00e0 e veniva festeggiato il 1 maggio di ogni anno con un palio di cavalli davanti al Duomo.\nPalazzo del Vescovo.\nIl Palazzo del Vescovo, o Episcopio, sorgeva di fronte al Duomo. Sono rimasti resti dei capitelli del porticato. \nChiesa e Convento di San Francesco.\nLa chiesa e il convento di San Francesco d'Assisi furono costruiti su progetto del Sangallo in un luogo della rupe fino ad allora rimasto disabitato, noto come Prato Covone. \nI frati dell'Ordine Minore Conventuale si erano trasferiti a Castro su invito del Duca e la nuova chiesa fu costruita a spese dei Farnese. Il Sangallo progett\u00f2 un edificio a tre navate con sei colonne rotonde e abside di forma rettangolare. La facciata, dai disegni conservati, aveva una forma armonica e rinascimentale. Parallelo alla chiesa, fu costruito il convento per ospitare la comunit\u00e0 di frati francescani. \nLa chiesa \u00e8 stata parzialmente recuperata dagli scavi archeologici, insieme ad alcune case e cantine che esistevano nel rione. \nChiesa di Santa Maria Intus Civitatem (o Santa Maria della Viola).\nLa chiesa di \"Santa Maria Intus Civitatem\", nota anche come \"Santa Maria della Viola\", era la cattedrale cittadina prima della costruzione di San Savino. Di forme romaniche, risalente probabilmente al XI secolo e rimaneggiata nel XIII secolo fu ritrovata dagli archeologici durante uno scavo compiuto nell'estate del 1997. \nGli scavi hanno restituito parte del transetto con un altare laterale, appartenente alla famiglia Spontoni, e realizzato nel XVI secolo e affreschi di epoca medievale raffiguranti storie di santi. In particolare un frammento con San Giovanni Battista nel deserto e l'arcangelo Uriele, un santo vescovo, e un Vergine ascesa al cielo circondata da angeli.\nDa un altare laterale proviene invece un frammento raffigurante la Trinit\u00e0, opera di artista ignoto del XVI secolo, e conservato oggi al Museo Civico di Ischia di Castro.\nIl vescovo Giovanni Caccia riferisce che nel 1603 la chiesa era affidata alla Corporazione degli Artigiani che si era occupata del restauro del tetto. Nella chiesa era conservata una statua argentea della Madonna che veniva portata in processione il 15 agosto.\nLe altre chiese e monasteri.\nI documenti dell'archivio vescovile riferiscono la presenza in citt\u00e0 di altre chiese di cui ad oggi non \u00e8 stata rinvenuta l'ubicazione. \nSan Pancrazio.\nFu costruita dagli abitanti di Vulci dopo la distruzione della citt\u00e0 da parte dei Saraceni. La costruzione fu voluta dal vescovo di Castro, San Bernardo, per portarvi le reliquie gi\u00e0 conservate nell'omonima chiesa a Vulci.\nViene descritta come chiesa dotata di affreschi e statue raffiguranti i dodici Apostoli.\nLa chiesa ospitava la confraternita della Misericordia.\nChiesa e Convento della Visitazione.\nConvento di clausura, affidato alle monache cistercensi dalla duchessa Gerolama Orsini. Fu chiuso ne 1573 dopo la scandalosa scoperta di una relazione fra il vescovo della citt\u00e0, Francesco Cittadini, e Elena Orsini monaca del convento che rimase incinta di un bambino. La donna fu trasferita a Frascati dove mor\u00ec improvvisamente mentre il vescovo fu deposto e torn\u00f2 nella sua citt\u00e0 natale in Lombardia. \nLa torbida vicenda ispir\u00f2 il romanzo di Stendhal \"La badessa di Castro\"\nAbbazia di San Colombano.\nIl monastero di San Colombano di Castro sorse in epoca longobarda vicino al fiume Armino (oggi fiume Fiora), nella localit\u00e0 oggi detta Colli di S. Colombano, da parte dei monaci benedettini bianchi di San Colombano poi confluiti definitivamente nel 817 nell'Ordine di San Benedetto. La prima documentazione del monastero dedicato a San Colombano di Bobbio (PC) \u00e8 attestata nell'810, in cui si dichiara l'appartenenza della \"Cella Sancti Colombani\" all'abbazia di San Salvatore all'Amiata, in seguito venne elevato ad abbazia come risulta gi\u00e0 in un atto del giugno del 1027 fra Ugone conte di Castro e figlio di Cadulo e l'abate Giovanni di San Colombano.\nSanta Lucia.\nNei pressi di questa chiesa fu realizzato un importante pozzo per il rifornimento idrico della citt\u00e0. \nSanta Maria dei Servi.\nCostruita appena fuori le mura, luogo di sepoltura. Era officiata dai Frati Serviti e vi si teneva una festa l'8 settembre di ogni anno.\nSan Ponziano.\nSan Ponziano era ricordato come uno dei patroni di Castro. L'esistenza di questa chiesa risulta dalla documentazione conservata nell'archivio vescovile. \nSan Giovanni Decollato.\nFu costruita dall'omonima confraternita, accanto all'ospedale. \nSan Sebastiano.\nUn oratorio di cui si hanno poche e frammentarie notizie\nMadonna del Carmine.\nFu costruita da un capitano di ventura come ex voto. \nSanta Maria della Cava.\nFuori le mure, probabilmente nei pressi di una cava di travertino che dava lavoro a molti abitanti della citt\u00e0. \nChiesa del Pianetto.\nChiesa rurale\nLe fortificazioni.\nIl Sangallo aveva inoltre progettato le mura difensive della citt\u00e0 e l'entrata principale, chiamata porta Lamberta, concepita come ingresso trionfale a Castro. Non sappiamo molto sugli edifici effettivamente realizzati ma anche in questo caso dobbiamo basarci sui disegni di Antonio ancora oggi conservati; alcuni progetti di fortificazioni di sua mano, tra i pi\u00f9 innovativi della sua opera, che prefigurano l'utilizzo di un fronte tanagliato invece del tipico tracciato sangallesco a cortine e bastioni, sono generalmente visti come progetti per le mura di Castro.\n\u00c8 nota la presenza di almeno altre due porte nelle mura cittadina: Porta Santa Maria, (poi Porta Murata) e Porta del Ghetto. \nLo stemma.\nLo stemma araldico della citt\u00e0 di Castro, ricostruito dagli studi pazienti di Romualdo Luzi, uno dei suoi pi\u00f9 attenti studiosi, raffigura: \"un leone rampante d'argento, sormontato da tre gigli d'oro su campo azzurro\". Sotto il blasone fu aggiunta, nel 1537, la scritta \"Castrum Civitas Fidelis\" (Castro Citt\u00e0 Fedele), in segno di gratitudine alla famiglia Farnese.\nIl Santissimo Crocifisso di Castro.\nI soldati che demolirono Castro, poco fuori di quella che era stata la porta del ghetto, risparmiarono una cappellina che conteneva l'immagine dipinta del Crocifisso, della Madonna del Carmine e di sant'Antonio da Padova. Per secoli l'edicola del Crocifisso di Castro fu sempre al centro della devozione popolare, nonostante si trovasse in aperta campagna, e gli abitanti di Castro, dispersi nei paesi vicini, e poi i loro discendenti, all'inizio della bella stagione venivano in pellegrinaggio ai piedi della citt\u00e0 distrutta e sostavano in preghiera davanti all'edicola.\nNel 1871 fu edificato un santuario tuttora meta di pellegrinaggi nel mese di giugno.\nIntorno al Crocifisso di Castro nacquero diverse leggende: si disse che era stato risparmiato perch\u00e9 i soldati che volevano abbattere la cappella furono paralizzati da una forza misteriosa. Anche analoghi tentativi di demolizione con le mine fallirono."}
{"id": "33961", "revid": "22475", "url": "https://it.wikipedia.org/wiki?curid=33961", "title": "Arqu\u00e0", "text": ""}
{"id": "33962", "revid": "547992", "url": "https://it.wikipedia.org/wiki?curid=33962", "title": "Apecchio", "text": "Apecchio (\"Ap\u00e9ch\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\nIl comune di Apecchio \u00e8 situato in Provincia di Pesaro e Urbino sull'Appennino umbro-marchigiano, al confine tra Marche e Umbria ed \u00e8 attraversato dai fiumi Biscubio e Menatoio. Il rilievo dominante \u00e8 quello di Monte Nerone 1526\u00a0m s.l.m. Il territorio \u00e8 caratterizzato da una morfologia contrassegnata da medie colline ricoperte da estesi boschi che si alternano a verdeggianti prati, solcati da profonde vallate dove scorrono i numerosi corsi d'acqua alcuni di tipo sulfureo. Il territorio si compone di ampi prati, boschi, acque correnti e di tipo sulfureo. I ruderi sparsi nel territorio testimoniano segni di civilt\u00e0 negli anni passati.\nNel suo territorio si trova l'enclave di Monte Ruperto, parte del comune di Citt\u00e0 di Castello (PG).\nOrigini del nome.\nL'attuale nome di Apecchio ha un'origine piuttosto dibattuta. Molti lo fanno risalire al primo medioevo e sembra derivare da \"apiculum\" (piccolo apice), \"apicula\" (piccola ape), o da \"ager pecoris\" (campo di bestiame). Certi altri invece affermano che il nome del paese derivi dall'antico idioma urbinate \"apecchio\" (catapecchia).\nStoria.\nI segni lasciati dal passato fanno ipotizzare la presenza di insediamenti celti, etruschi, umbri, romani, ma sicuramente le testimonianze pi\u00f9 evidenti provengono dal medioevo. Il primo documento scritto riguardo ad Apecchio risale al 1077 e testimonia il dominio su di essa del vescovo-conte di Citt\u00e0 di Castello. Il controllo da parte della citt\u00e0 umbra perdur\u00f2 fino al secolo XIII, quando dopo lunghe lotte prevalse sulla cittadina la famiglia degli Ubaldini della Carda, proveniente dal vicino castello di Carda, alle pendici del monte Nerone e imparentati con gli Ubaldini di Montaccianico (il principale e forte castello della famiglia) signori del Mugello. Questa nobile casata fece entrare la cittadina nel ducato di Urbino mantenendo per s\u00e9 il diretto controllo su di essa. Nel 1514 il territorio di Apecchio fu elevato al titolo di contea e retto con leggi proprie fino al 1752, quando il ramo maschile degli Ubaldini si estinse con Federico II (1745-52). La Santa Sede riprese il diretto controllo sul territorio, occupandolo immediatamente, fatta eccezione durante l'occupazione francese in et\u00e0 napoleonica, fino all'unit\u00e0 d'Italia.\nMonumenti e luoghi d'interesse.\nAl centro del paese si possono notare le testimonianze lasciate dai conti Ubaldini, il palazzo iniziato ad edificare su progetto di Francesco di Giorgio Martini nel 400; attorno si trovano altri palazzi gentilizi di epoca rinascimentale, abitate dalle famiglie nobili del tempo.\nEconomia.\nLe attivit\u00e0 produttive legate ad Apecchio sono l'artigianato e la piccola industria oltre allo sfruttamento dei vasti terreni boschivi per ricavarne legna da ardere. Non \u00e8 nemmeno da sottovalutare la produzione di tartufi pregiati che il paese celebra con una manifestazione all'inizio di ottobre. Ma \u00e8 il settore turistico quello che negli ultimi anni ha conosciuto un maggiore sviluppo, grazie alla natura incontaminata del suo territorio e alle vicine piste da sci del monte Nerone, portando alla creazione di numerosissimi agriturismi oltre ai classici servizi di villeggiatura gi\u00e0 presenti.\nOltre alle attivit\u00e0 avanti citate sono presenti 3 stabilimenti di birra, uno di grappa e infine uno stabilimento dell'acqua oligominerale Val di Meti, esportata, unitamente agli altri prodotti alcolici, in molti paesi del mondo.\nSport.\nCalcio.\nAd Apecchio la squadra di calcio locale milita in Seconda Categoria, il nome \u00e8 \"Viridissima Apecchio Calcio\"."}
{"id": "33963", "revid": "322321", "url": "https://it.wikipedia.org/wiki?curid=33963", "title": "Auditore", "text": "Auditore (\"L'Audit\u00f3r\" in dialetto gallo-piceno) \u00e8 stato un comune italiano di abitanti della provincia di Pesaro e Urbino nelle Marche.\nIn seguito a referendum popolare del 2 dicembre 2018, si \u00e8 avviata la procedura di unificazione al comune di Sassocorvaro. Il 1\u00ba gennaio 2019 \u00e8 stato istituito il comune di Sassocorvaro Auditore.\nGeografia fisica.\nIl territorio comunale fa parte di quel settore basso-collinare e poco distante dalla costa che nelle Marche pesaresi interne e Romagna meridionale \u00e8 caratterizzato da condizioni climatiche di tipo pi\u00f9 mediterraneo rispetto alle retrostanti aree subappenniniche, come risulta anche dalla presenza, nella flora spontanea, di alcune piante mediterranee che mancano nelle aree interne affini per costruzione litologica. Il paesaggio \u00e8 caratterizzato dalla presenza di forme dolci, con basse colline arrotondate intercalate da ampi avvallamenti, anche se talora non mancano aspri rilievi dovuti all'alternanza di substrati argillosi e arenacei.\nIl territorio comunale comprende un'exclave, identificabile nella frazione di Castelnuovo.\nStoria.\nI primi abitanti della zona erano probabilmente in gran parte di origine gallica, ricadendo l'area nella Regione romana denominata Umbria et Ager Gallicus che comprendeva parti delle odierne Umbria, Romagna e Marche a nord del fiume Esino. Essi hanno lasciato un sostrato antropico e reperti (corredi ceramici domestici) da riferirsi al periodo compreso tra VI e IV sec. a.C. Dopo la battaglia del \"Sentino\" nel 295 a.C., l'apertura della via Flaminia (220 a.C.) e l'inizio della colonizzazione romana con la fondazione delle colonie di \"Ariminum\" (Rimini) nel 268 a.C. e \"Pisaurum\" (Pesaro) nel 184 a.C. diede il via alla romanizzazione della vallata del fiume Foglia le cui tracce sono visibili nei campi intorno ad Auditore. \nIl borgo, anticamente \"Lauditorio\", sorse come castello riminese e nel sec. XII fu amministrato dai conti Ridolfi, in qualit\u00e0 di delegati di Rimini. Nel Quattrocento, Pio II, per l'appoggio ricevuto nella lotta contro i Malatesta, lo un\u00ec al Ducato di Urbino, del quale cui segu\u00ec poi le vicende storiche.\nAuditore \u00e8 un Comune di confine, tra Marche e Romagna, tra Pesaro e Urbino e Rimini che, come gli altri Comuni delle vallate del Foglia e Conca ha un saldo punto di riferimento socio-economico e culturale non solo in Pesaro e nel Montefeltro ma anche nelle vicine citt\u00e0 romagnole. Il Comune \u00e8, non a caso, parte della Diocesi di Rimini e la lingua locale \u00e8 una variante dialettale pesarese-urbinate della lingua romagnola cos\u00ec come anche riconosciuto da uno studio CNR.\nMonumenti e luoghi d'interesse.\nIl borgo storico di Auditore comprende il castello con la torre civica (XV secolo), la chiesa dello Santo Spirito e il santuario dei 12 Apostoli, custode della statua di San Nicola patrono della citt\u00e0. Poco fuori le mura sorge Piazza Dante Alighieri, con il suo belvedere. Sono presenti anche il Monumento ai caduti della I e II guerra mondiale e l'Anfiteatro.\nNella frazione di Casinina sono presenti, oltre al Santuario di Santa Rita, l'importante museo della Linea Gotica.\nSport.\nCalcio a 11.\nLa squadra di calcio A.S.D. Casinina, milita in seconda categoria."}
{"id": "33965", "revid": "332343", "url": "https://it.wikipedia.org/wiki?curid=33965", "title": "Belforte all'Isauro", "text": "Belforte all'Isauro (\"Belf\u00f2rt\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nGeografica fisica.\nSorge sulle rive del fiume Foglia ai confini con la provincia di Arezzo.\nStoria.\nNel V secolo a. C. la valle era abitata da una popolazione nomade che si dedicava alla pastorizia. I Romani, dopo aver sconfitto gli Etruschi e i Galli, conquistarono anche questo piccolo territorio; infatti a nord del paese sono state scoperte tre antiche fattorie romane, mentre nei pressi dell'antica Pieve di San Lorenzo \u00e8 stato ritrovato un cippo romano con iscrizioni attualmente conservato presso il museo archeologico di Urbino. Nel 1271 Belforte era uno dei cento castelli della Massa Trabaria che contribuirono alla sopravvivenza dello Stato della Chiesa. Nel 1378 al conte Antonio da Montefeltro furono riconosciuti i castelli di Frontino, di Viano, della Torriola e quello di Belforte, che rimase propriet\u00e0 dei Montefeltro fino alla devoluzione del Ducato di Urbino alla Santa Sede nel 1631. Purtroppo le lotte fra i Montefeltro e i Malatesta non si fermarono, anzi dal 1439 al 1463 ci fu una lunga guerra nella quale Federico da Montefeltro fu gravemente ferito combattendo per il suo castello in un piccolo insediamento chiamato Campo. Nel 1500 la vita economica a Belforte stava fiorendo facendone un importante centro del territorio. Si costruirono anche case e ville che erano i segni tangibili del ceto signorile. Belforte nel 1872 divent\u00f2 un comune autonomo nel quale furono aggregati anche la frazione di Toriola, di Campo, oggi borghi agricoli. Nel borgo di campo c'\u00e8 una chiesa nominata Chiesa della Madonna della neve, cos\u00ec chiamata dopo un'incredibile nevicata in pieno agosto.\nSimboli.\nLo stemma del Comune di Belforte all'Isauro \u00e8 stato concesso con decreto del presidente della Repubblica dell'11 ottobre 1999.\nCultura.\nEventi.\nLa Festa del miele e dei prodotti autunnali si svolge il week end della seconda settimana del mese di ottobre. La mostra mercato, con piatti tipici preparati dagli abitanti di belforte e dai forni artigianali locali, dolci a base di miele, \u00e8 accompagnata da musica, concerti e spettacoli per bambini.\nSport.\nLa squadra di calcio qualche anno fa era il Belforte, che militava in Seconda Categoria ed ora s\u00ec \u00e8 unita al Sestino calcio, che invece militava in Terza Categoria ed era del vicino comune di Sestino; il frutto di questa unione \u00e8 stato il Real Altofoglia che oggi gioca in Seconda Categoria."}
{"id": "33969", "revid": "1414787", "url": "https://it.wikipedia.org/wiki?curid=33969", "title": "Carpegna", "text": "Geografia fisica.\nIl paese si stende in longitudine lungo le pendici meridionali dell'omonimo monte, a 748 m s.l.m., ed \u00e8 una stazione climatica frequentata in estate per il clima mite e asciutto.\nIl territorio comunale include due exclave: Palazzaccio, compresa tra i comuni di Borgo Pace (PU) e Sestino, (AR) e Torre Fossati, compresa tra i comuni di Belforte all'Isauro (PU), Mercatello sul Metauro (PU), Sant'Angelo in Vado (PU) e Sestino (AR).\nIl territorio del comune \u00e8 interessato dal Parco naturale regionale del Sasso Simone e Simoncello di cui \u00e8 la sede capoluogo.\nToponimo.\nIl toponimo deriva probabilmente dal latino \"silva carpinea\", ovvero \"bosco di carpini\". Il carpino, sia bianco sia nero, \u00e8 infatti un albero molto diffuso nei boschi di Carpegna.\nCarpegna \u00e8 il nome anche di una montagna (il Monte Carpegna), di un territorio (la Carpegna) e di un'antica dinastia (i conti, dal 1685 principi di Carpegna), che condivide la stessa origine dei conti di Montefeltro e dei duchi di Urbino.\nCome conosciuto, alcune ricerche fatte portano inoltre a possibili origini storiche per il nome di questa cittadina del Montefeltro, la pi\u00f9 diffusa \u00e8 quella secondo cui il nome risalirebbe per assonanza al generale barbaro al seguito di Odoacre, chiamato \"Armileone Carpineo\". Recenti ricerche, invece, stanno aprendo la strada alla interessante teoria per cui il nome possa avere una origine diversa, ma sempre figlia di avvenimenti storici. Infatti dei recenti ritrovamenti di alcune monete, nello specifico sesterzi di et\u00e0 imperiale coniati durante il regno di Gordiano III nel III secolo, fanno propendere per l'ipotesi che il nome derivi dalla popolazione dei Carpi che si insediarono in questi luoghi a seguito della Vittoria Carpica di Filippo l'Arabo, Carpicus Maximus successore di Gordiano.\nStoria.\nLe origini documentate dei conti di Carpegna rimontano al principio del XIII secolo. Si tratta di una famiglia di signori di castelli, detentrice in origine della giurisdizione sull'intero territorio della pieve di Carpegna, con cospicui interessi politici e patrimoniali in Italia centrale. Durante l'et\u00e0 moderna, i Carpegna, come molte altre casate, rielaborarono la propria genealogia, facendola rimontare ad epoche remote: il loro fondatore sarebbe stato un Caio Arpineo, luogotenente di Giulio Cesare nel 49 a.C., oppure un Armileone Carpineo, che nel 466 avrebbe ricevuto in dono, per i servigi prestati ad Odoacre, il dominio sul monte che prender\u00e0 il suo nome. Grande peso storiografico avrebbe poi avuto una pretesa bolla imperiale del 962, attribuibile in realt\u00e0 al noto falsario Alfonso Ceccarelli di Bevagna, con la quale l'imperatore Ottone I avrebbe confermato a un conte Ulderico di Carpegna i propri domini, concedendogliene anche molti altri.\nLe giurisdizioni dei conti di Carpegna, situate tra il Montefeltro, la Massa Trabaria e l'alta Valtiberina, a cavallo della dorsale appenninica tra Umbria, Toscana, Marche e Romagna, arrivarono nel medioevo a comprendere alcune decine di castelli. In et\u00e0 moderna erano costituite da otto castelli, di cui quattro erano compresi nella contea di Carpegna e altri quattro nel principato di Scavolino. Si trattava di feudi Imperiali, cio\u00e8 di territori praticamente indipendenti, autonomi dagli stati confinanti (lo Stato Pontificio, il Ducato di Urbino - a vantaggio del quale erano andati diversi castelli prima dipendenti dai Carpegna - e il Granducato di Toscana). Questi feudi imperiali di Carpegna rimasero in vita fino al 1819, quando furono devoluti al Papa.\nNel 1463 alla morte del conte Francesco, gli eredi si dividono i possessi della contea, originando le due linee dei Conti di Carpegna di Castellaccia e di Carpegna di Scavolino-Gattara. Nel 1670 il cardinale Gaspare (1625-1714), divenuto molto influente nella corte romana, riesce a vedersi riconoscere per la contea av\u00ecta notevole autonomia. Erige come sua sede oltre il palazzo a Roma, una imponente residenza nel paese. La contea ha cos\u00ec un mulino per la produzione di polvere da sparo che le incrementa notevoli entrate, riceve il privilegio papale di commerciare il sale acquistato a Rimini allo stesso prezzo di ogni altro stato sovrano, incrementando cos\u00ec il commercio del sale e di altre mercanzie tra la costa riminese e la Toscana. I conti si accordano con la vicina Repubblica di San Marino che, a grazie ai loro privilegi presso la corte papale, riesce a mantenere una propria effettiva indipendenza anche se mai rivendicata espressamente.\nIl nipote Francesco X Maria \u00e8 tuttavia, privo di discendenza maschile e nomina suo erede il nipote Antonio, nato dal matrimonio della figlia Maria Laura con il marchese Mario Gabrielli. Ma l'imperatore Francesco I di Lorena, in qualit\u00e0 di granduca di Toscana vuole far rispettare l'accordo del 1490 con Firenze, ove si sanciva il trasferimento della sovranit\u00e0 sulla contea alla Repubblica fiorentina in caso di estinzione maschile della famiglia. Cos\u00ec il 10 giugno 1749 108 soldati toscani invadono Carpegna. Ma presto la Francia prende le parti della Chiesa che protesta contro l'aggressione verso i territori da lei rivendicati a cui si affiancano anche il regno di Sardegna e la Spagna per sostenere l'autonomia del feudo. L'imperatore, trovatosi diplomaticamente isolato, dopo qualche anno di incertezze, ritira le sue truppe nel 1754 e il conte Antonio di Carpegna Gabrielli diviene l'effettivo possessore della contea fino all'espropriazione napoleonica del 1807.\nTemporaneamente riacquistata nel 1814, la contea \u00e8 definitivamente ceduta alla Chiesa dopo notevoli pressioni e minacce da parte della corte pontificia.\nMonumenti e luoghi d'interesse.\nPalazzo dei Principi.\nAl centro del paese si erge imponente il Palazzo dei Principi di Carpegna Falconieri, progettato dall'architetto romano Giovanni Antonio De' Rossi per il cardinale Gaspare di Carpegna. Il palazzo, iniziato nel 1675 e terminato dopo oltre venti anni, \u00e8 ispirato alle ville fortificate di matrice fiorentina e alle grandi residenze signorili della campagna romana. \u00c8 tuttora abitato dai discendenti della millenaria famiglia ed \u00e8 rimasto pressoch\u00e9 intatto dopo oltre 300 anni, un incendio e qualche forte scossa di terremoto (1781).\nL'Antica Fontana.\nDi fianco al Palazzo si trova una fontana costituita da un antico sepolcro ricavato da un monolito calcareo, venuto alla luce secoli addietro e tuttora non datato, che conteneva al suo interno il corpo di un misterioso e gigantesco guerriero con elmo e spada. Il coperchio, ricco d'antichi caratteri intagliati, \u00e8 andato perduto nel corso dei secoli.\nPieve di San Giovanni Battista.\nA poco pi\u00f9 di due chilometri dal centro del paese e al confine con il comune di Frontino troviamo la Pieve Romanica di San Giovanni Battista.\nRisalente al XII secolo, la chiesa conserva dello stile romanico la forma anche se le ristrutturazioni eseguite nel corso dei secoli hanno modificato profondamente l'aspetto originario.\nGeoteca della Vallata di Carpegna.\nInaugurata nel 2006 si tratta di una struttura permanente di formazione culturale che raccoglie fossili e minerali raccolti nella vallata, ed \u00e8 stata realizzata nel Giardino di Mezzanotte, nel centro del paese, di fronte al \"Palazzo dei Principi\".\nLa maggior parte dei fossili cesposti sono stati donati al Comune di Carpegna dallo storico Francesco Vittorio Lombardi per la realizzazione di questo importante centro permanente di formazione culturale.\nLa struttura \u00e8 stata realizzata restaurando e recuperando l'antico lavatoio risalente al \u2018600. L\u2019esposizione permanente dei fossili e dei minerali \u00e8 accompagnata da quattro grandi pannelli dipinti dall\u2019artista \"Leonardo Bollini\", i quali hanno lo scopo divulgativo e didattico di portare a conoscenza di tutti la particolare storia geologica di questa vallata.\n\"\u201cNessun luogo al mondo in un diametro territoriale di soli cinque chilometri, come \u00e8 questa cerchia appenninica, presenta tante variet\u00e0 geologiche (ne sono state registrate ben 25), che qui si sono concentrate nel corso di milioni di anni, lasciando testimonianze concrete di fossili e di minerali\",\" sostiene lo storico Francesco Vittorio Lombardi.\nRispetto ad altre zone questa valle \u00e8 geologicamente \u201crecente\u201d. \u00c8 emersa dal mare solo da 6 a 2 milioni di anni fa. Alcune sue rocce sono molto pi\u00f9 antiche e sono venute da lontano. Quando in altri continenti i dinosauri si erano estinti gi\u00e0 da almeno 10 milioni di anni, la placca del Monte Carpegna si stava ancora stratificando sotto l\u2019attuale Mar Ligure (circa 55 m.a.) e il Sasso Simone si stava ancora depositando sotto l\u2019attuale Mar Tirreno (circa 17 m.a.).\nPoi, a seguito di un cataclisma, scivolarono a ondate verso Oriente, dove c\u2019era la \u201cFossa Adriatica\u201d, via via fino a 6,5 milioni di anni fa. Qui si fermarono ed emersero per la spinta sotterranea che provoc\u00f2 il generale sollevamento dell\u2019Appennino.\nMuseo dei Borghi.\nIl museo trova posto all\u2019interno della chiesetta sconsacrata di S. Maria della Misericordia, o della Piet\u00e0, di Castacciaro di Carpegna, un piccolo edificio edificato per volere del cardinale Gaspare di Carpegna sul finire del XVII secolo.\nAl suo interno, grazie agli oggetti-simbolo, alle fotografie ed ai dipinti esposti \u00e8 possibile scoprire le peculiarit\u00e0 dell'ambiente rurale, delle attivit\u00e0 e della vita contadina dei quindici borghi di Carpegna, anche grazie ad un plastico posizionato al centro dell\u2019edificio.\nAll'interno si possono trovare anche una rara campana trecentesca e pietre lavorate rinvenute durante il restauro e provenienti dalla Rocca Antica.\nIl Cippo di Carpegna.\nSituato circa a met\u00e0 strada tra l'abitato di Carpegna e la vetta del monte, il Cippo del Monte Carpegna prende il nome dal monumento eretto in memoria di Sandro Italico Mussolini, nipote di Benito Mussolini prematuramente scomparso di leucemia a 20 anni.\nSempre in localit\u00e0 Cippo, ultimo luogo aperto al traffico, \u00e8 presente il Museo della Pineta, ricavato da una ex-casa forestale, in cui \u00e8 possibile osservare, ascoltare e toccare i \"segni\" caratteristici della bosco che ricopre il monte Carpegna: registrazioni audio dei versi degli animali selvatici, segni distintivi degli animali che popolano il bosco, stratigrafia delle piante e tante altre piccole curiosit\u00e0.\nIn questo luogo si pu\u00f2 trovare un'opera dell'artista locale Francesco Maria Tigli, un monumento celebrativo a Marco Pantani, che su queste strade sovente si allenava prima delle sue grandi imprese nelle corse a tappe.\nLa Citt\u00e0 del Sole.\nA met\u00e0 del XVI secolo Cosimo de' Medici inizi\u00f2 i lavori per un suo ambizioso quanto proibitivo progetto: edificare sull'altopiano del Sasso Simone una citt\u00e0-fortezza, a strapiombo sulla sottostante foresta con al suo interno tutto ci\u00f2 che potesse servire allo svolgimento della vita comune. Il tutto finalizzato ad ottenere il controllo sui ducati e le contee confinanti, come si legge dalle cronache dell'epoca:\n\"\"Il Sasso \u00e8 luogo della massima importanza perch\u00e9 \u00e8 elevatissimo e inespugnabile, e perch\u00e9 sta sui confini del piviere di Sestino, del duca d'Urbino, dei conti Giovanni e Ugo di Carpegna, del conte Carlo di Piagnano, della Chiesa e di Rimini e perch\u00e9 chi vi edificasse un castello, come un leone fortissimo potrebbe annientare tutti gli altri castelli e luoghi circostanti senza timore di attacchi. In caso di timor di guerra \u00e8 possibile specialmente di notte far segnali a Montauto di Perugia, al monte di Assisi, a Recanati, a Sassoferrato e a molte altre terre della Chiesa: in una notte si arriva di rocca in rocca a trasmettere il segnale fino a Roma e di lass\u00f9 \u00e8 anche possibile vedere molti luoghi della Dalmazia\".\"\nI lavori di edificazione delle strutture per ospitare oltre 300 abitanti iniziarono il 14 luglio 1566 ma Cosimo de' Medici, che probabilmente si ispirava alla vicina fortezza di San Leo, non aveva probabilmente considerato l'altitudine pi\u00f9 che doppia del Sasso Simone. I 1200 metri infatti si fecero sentire nei gelidi inverni e tanto gli abitanti quanto i soldati resistevano sempre pi\u00f9 malvolentieri sulla Citt\u00e0 del Sole.\nLa \"piccola glaciazione\" di inizio '600, che port\u00f2 con s\u00e9 inverni sempre pi\u00f9 lunghi e freddi, spense gradualmente il sogno mediceo e nel 1674 la citt\u00e0 era completamente diroccata.\nDi quell'ambizioso progetto sono tuttavia ancora visibili alcune parti delle murature e le cisterne sotterranee, ancora stagne e piene d'acqua.\nIl Villaggio Palafitticolo.\nA poche centinaia di metri dalla Pieve di Carpegna, sono stati ritrovati reperti risalenti al tardo Bronzo Antico, probabili tracce di un villaggio palafitticolo. Al momento \u00e8 in fase di studio il recupero della zona, dopo che gli scavi vennero coperti alcuni anni fa per la mancanza di fondi.\nAree naturali.\nIl Monte Carpegna.\nRiconoscibile fin dalla costa adriatica per via delle sue striature calcaree, il monte Carpegna svetta sul Montefeltro fino a 1415 m s.l.m.\nLa fitta vegetazione \u00e8 prevalentemente popolata da pini neri d'Austria e abeti, frutto di un rimboschimento dei primi anni del '900, quando l'ammasso montuoso era pressoch\u00e9 spoglio di vegetazione e costituiva quindi un pericolo per l'abitato di Carpegna.\nAnche il monte Carpegna \u00e8 all'interno del \"Parco Interregionale del Sasso Simone e Simoncello\" e come i due ammassi rocciosi \u00e8 meta di escursionismo, con numerosi sentieri che si intrecciano e portano ai prati sommitali, da cui \u00e8 possibile godere di un'ampia veduta della costa adriatica, da Ravenna al Conero e, nelle giornate pi\u00f9 limpide, scorgere perfino i Sibillini o uno scorcio umbro nei pressi di Gubbio.\nIn particolare il monte Carpegna, o pi\u00f9 semplicemente \"il Carpegna\", \u00e8 meta di ciclisti che scalano i 22 tornanti che dal centro di Carpegna portano sulla vetta e che sono stati per anni terreno di allenamento del grande Marco Pantani.\nI Sassi Simone e Simoncello.\nGli ammassi rocciosi del Sasso Simone e Simoncello, con il loro profilo unico, sono senza dubbio la caratteristica peculiare di Carpegna e dell'intero Montefeltro.\nL'origine di questi ammassi rocciosi deriva dal deposito di sedimenti marini che sono affiorati e traslati dall'area tirrenica frammentandosi lungo la costa appenninica, dal Casentino al Monte Fumaiolo e fino al Monte Titano.\nL'origine del nome sembra sia da attribuirsi ad un eremita, Simone appunto, che su questo altopiano stabil\u00ec la sua dimora spirituale.\nDal 1994 il Sasso Simone (1204 m s.l.m.) e Simoncello (1221 m s.l.m.) fanno parte e danno il nome al Parco Interregionale del Sasso Simone e Simoncello, che si estende per oltre 5.000 ettari nei comuni di Carpegna, Frontino, Montecopiolo (RN), Pennabilli (RN), Piandimeleto e Pietrarubbia e alla Riserva Naturale del Sasso Simone nel comune di Sestino (AR).\nDa Carpegna partono tre sentieri principali per il Sasso Simone e Simoncello, CAI 119, CAI 17, CAI 118, con caratteristiche, lunghezze e topografia completamente differenti l'uno dall'altro.\nSociet\u00e0.\nTradizioni e folclore.\nDetti popolari.\nUn curioso detto popolare recita: \"Carpegna antico / Vivrai cent'anni / Non avrai un amico / e se lo farai te ne pentirai \". \u00c8 spesso citato dagli stessi abitanti di Carpegna a mo' di scherzosa autocritica riguardo ai loro rapporti interpersonali.\nCultura.\nCucina.\nLa localit\u00e0 \u00e8 famosa anche per il suo tipico Prosciutto di Carpegna San Leo DOP, uno degli otto prosciutti a denominazione di origine protetta d'Italia.\nLa posizione di confine tra Marche, Emilia-Romagna, Umbria e Toscana ha fatto s\u00ec che le tradizioni gastronomiche nel tempo si mescolassero, creando piccole varianti dei piatti tipici di queste regioni.\nFestival \"Cultura d'Estate\"\nDal 2005 nel mese di agosto si svolge il festival culturale \"Cultura d'Estate\", organizzato dall'Assessorato alla Cultura in collaborazione con la Proloco del paese. Il festival, sempre molto seguito e partecipato, ospita maggiormente artisti, musicisti, scrittori della zona del Montefeltro o che abbiano opere legate al paese di Carpegna.\nSport.\nSono presenti squadre di calcio (A.S.D.Carpegna), basket (Basket Montefeltro) e pallavolo (Carpegna Volley), nonch\u00e9 un gruppo ciclistico (Gruppo Ciclistico C.F. Light Division), un gruppo di karate (Mi-Eli Karate) e un circolo ippico (Circolo Ippico Montefeltro).\nLa principale squadra di calcio della citt\u00e0 \u00e8 l'Associazione Sportiva Carpegna che milita in Seconda Categoria. Fondata nel 1972 l'A.S.Carpegna, divenuta poi A.S.D.Carpegna in seguito a disposizione legislativa per Associazioni Dilettantistiche, ha da sempre rappresentato il calcio a Carpegna.\nPer quel che riguarda gli eventi sportivi a Carpegna si disputano eventi di livello nazionale come la Granfondo MTB \"Il Carpegna mi basta\", dedicata a Marco Pantani, e la Gara podistica \"Giro del Monte Carpegna\", entrambi organizzati dalla Pro Loco Carpegna.\nMentre la Polisportiva \"Mirka Santini\" coordina le squadre di pallavolo e pallacanestro.\nLa posizione geografica e il mite clima estivo fanno di Carpegna una meta ideale per ritiri estivi e organizzazione di camp didattici di squadre sportive, di ogni disciplina e per tutte le et\u00e0."}
{"id": "33970", "revid": "1516566", "url": "https://it.wikipedia.org/wiki?curid=33970", "title": "Cartoceto", "text": "Cartoceto (\"Cartuc\u00e9t\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\nCartoceto si trova nella bassa valle del Metauro sulla sponda sinistra del fiume, a ridosso delle colline che circondano la vallata, ad una quota di 235 m s.l.m. Ad una distanza di circa 5\u00a0km si trova Lucrezia, popolosa frazione dedita alle attivit\u00e0 industriali che occupa la sottile striscia di terra del territorio comunale che dai colli scende fino alle sponde del fiume. Cartoceto dista circa 15\u00a0km dalla citt\u00e0 di Fano e quindi dalle coste del mare Adriatico facilmente raggiungibili grazie alla vicina via Flaminia.\nStoria.\n Totalmente prive di fondamento risultano oggi le fantasiose teorie di alcuni storici del passato che, portando a loro sostegno alcune bizzarre e molto ridevoli etimologie, ritennero Cartoceto esser stata fondata da un gruppo di soldati dell'esercito cartaginese scampato alla morte nella famosa Battaglia del Metauro (207 a.C.).\nIn epoca romana, l'area cartocetana (in prevalenza boscosa) ospitava non solo alcune ricche ville, ma anche appezzamenti agricoli, luoghi sacrali e necropoli, queste ultime situate in vari punti posti ai lati dell'antica via consolare Flaminia. Presso le vicine frazioni di Calcinelli e Tavernelle era inoltre situata la cosiddetta \"mutatio ad Octavo\", luogo di ristoro e di cambio cavalli posta a met\u00e0 percorso tra i municipi di \"Fanum Fortunae\" e \"Forum Sempronii\".\nTra il VI ed il IX secolo si ebbe probabilmente lo sviluppo della Pieve, considerata dal Bellini (ricercatore storico su Cartoceto) la chiesa matrice di tutti i successivi luoghi di culto cristiano sorti nel suo circondariato. Tra il 1000 ed il 1200 il borgo storico di Cartoceto era ormai una realt\u00e0 consolidata ed il suo nome inizia a comparire nei documenti, i quali gi\u00e0 dalla fine del XIII secolo attestano una massiccia produzione olearia, destinata a diventare uno dei simboli dell'intero comune. Profondamente legata alle vicissitudini storiche di Fano, per la quale rappresentava la pi\u00f9 importante roccaforte sul versante settentrionale del Metauro, nel 1343 Cartoceto pass\u00f2 sotto il dominio di Galeotto Malatesta, il quale la rafforz\u00f2 facendovi erigere una rocca sul punto pi\u00f9 alto del castello. Tornata sotto l'amministrazione di Fano nell'ambito della \"libertas ecclesiastica\", al termine del conflitto fra Sigismondo Malatesta e Federico da Montefeltro, Cartoceto perse gradualmente la sua importanza strategica, provocando il progressivo decadimento della sua rocca; gi\u00e0 in rovina, soffr\u00ec gravi danni a seguito del terremoto del 13 luglio 1572 e non venne mai pi\u00f9 ricostruita.\nIn et\u00e0 napoleonica mal sopport\u00f2 il dominio francese che impose tasse, requisizioni, confische, e visse con scarsi entusiasmi il passaggio al neonato Regno d\u2019Italia che nel 1866 impose la soppressione del Convento della Pieve e di quello di Santa Maria del Soccorso. Nel 1831 furono demoliti gli ultimi rimasugli della rocca malatestiana e al suo posto venne eretta la nuova Chiesa Collegiata di Santa Maria della Misericordia, precedentemente sita in Piazza del Mercato (oggi Piazza Garibaldi), in posizione opposta al Palazzo del Popolo.\nIl passaggio del fronte bellico nel 1944 risparmi\u00f2 Cartoceto da particolari distruzioni, ma stessa fortuna non ebbe la frazione di Lucrezia, quasi completamente distrutta dai tedeschi in ritirata. Il borgo di Lucrezia tuttavia risorse rapidamente e, nel dopoguerra, venne ad affermarsi come il principale polo industriale ed urbano del territorio comunale.\nIl paese storico di Cartoceto fu particolarmente colpito dalla crisi economica degli anni settanta, che accompagn\u00f2 la progressive chiusura di numerose attivit\u00e0 commerciali. Per contrastare tale declino, un gruppo di giovani della Pro Loco organizz\u00f2, a partire dal 1977, una Mostra Mercato dell'Olio e dell'Oliva, volta a promuovere i prodotti tipici del territorio e progressivamente affermatasi nel corso degli anni come uno dei pi\u00f9 importanti appuntamenti dell'olivicoltura regionale e nazionale. Conseguentemente, nel 2004 venne istituita la prima DOP olearia delle Marche, la DOP Cartoceto.\nNel corso degli ultimi anni, Cartoceto ha sofferto alcuni gravi danni alla sua cinta muraria, ceduta in pi\u00f9 punti a seguito delle ingenti piogge avutesi nel 2010 e nel 2012. I lavori di recupero sono ancora in corso e, nella primavera del 2016, \u00e8 stato completato il restauro del primo tratto delle mura nord-occidentali.\nSimboli.\nLo stemma e il gonfalone del comune di Cartoceto sono stati concessi con decreto del presidente della Repubblica del 19 ottobre 1965.\nMonumenti e luoghi d'interesse.\nCentro storico.\nSuggestiva \u00e8 piazza Garibaldi, ex piazza del mercato, in cui spicca Palazzo del Popolo, di origine trecentesca, sormontato dalla piccola torre dell'orologio.\nSempre nel palazzo si apre un arco, antico ingresso al castello un tempo provvisto di ponte levatoio, l'abitato conserva l'originale planimetria a spina di pesce con stretti vicoli e gradinate lungo i pendii del colle.\nDa notare all'interno delle mura l'ottocentesco Palazzo Marcolini e Piazza Marconi che offre un suggestivo panorama; gli abitanti chiamano questa piazzetta \"La Turchia\" perch\u00e9 da qui un tempo i cartocetani avvistavano le incursioni ottomane lungo la costa.\nSempre in Piazza Marconi sorge il Teatro del Trionfo; realizzato tra il 1725-30 in un antico frantoio per le olive. L'attuale disposizione risale al 1801, con sala a tre ordini di palchi; \u00e8 ancora conservato un sipario dipinto dell'Ottocento ed un corredo scenico. Il teatro ritorner\u00e0 attivo, conclusi i lavori di restauro.\nEconomia.\nIntorno al capoluogo le produzioni pi\u00f9 importanti sono quelle agricole ed in particolare la coltivazione dell'olivo e la produzione d'olio di oliva che risale al XIII secolo, attivit\u00e0 di grande importanza va ricordata anche la produzione di formaggio e vino Bianchello del Metauro.\nTutti i mesi di novembre, periodo di produzione dell'olio, in piazza Garibaldi i produttori del settore presentano i loro prodotti \u00e8 la maggiore esposizione d'olio della zona e raccoglie anche i produttori dei comuni circostanti.\nCartoceto ha una limitata produzione industriale dedita agli imballaggi della carta, il vero polo industriale del comune \u00e8 la frazione di Lucrezia.\nSport.\nLa Nuova Real Metauro gioca in Prima Categoria girone A ed ha come colori sociali il giallo e il verde, la sede \u00e8 situata nella frazione Lucrezia, la squadra rappresenta anche la frazione di Saltara, visto che la Nuova Real Metauro \u00e8 una fusione tra Lucrezia calcio di Cartoceto e Calcinelli calcio, invece di Saltara."}
{"id": "33971", "revid": "125934708", "url": "https://it.wikipedia.org/wiki?curid=33971", "title": "Casteldelci", "text": "Casteldelci (\"Cast\u00e8l\" in romagnolo) \u00e8 un comune italiano di abitanti della provincia di Rimini in Emilia-Romagna.\n\u00c8 il comune pi\u00f9 occidentale della provincia di Rimini, e il pi\u00f9 meridionale della stessa provincia e dell'intera regione Emilia-Romagna.\nStoria.\nMenzionato gi\u00e0 in documenti del sec. XII, fu sotto la giurisdizione dei vescovi di Montefeltro e poi del rettore della Massa Trabaria. La tradizione vuole che in questo piccolo borgo, intorno al 1250, abbia avuto i natali il capitano di ventura Uguccione della Faggiola, uno dei protagonisti della vita politica e militare del Medioevo. \nPass\u00f2 quindi ai Della Faggiuola fino al sec. XV, poi a Nicol\u00f2 dei Prefetti di Vico, per diventare dominio dal 1438 di Guidantonio da Montefeltro. \nAppartenne per alcuni anni a Cesare Borgia, poi a Lorenzo De' Medici e a Urbino, di cui segu\u00ec le vicende storiche.\nNel 1944, nella frazione Fragheto, come rappresaglia per un attacco subito dai partigiani, un reparto tedesco trucid\u00f2 30 abitanti e 15 partigiani precedentemente catturati noto come l'eccidio di Fragheto. \nNell'Italia unita il comune \u00e8 appartenuto alle Marche (provincia di Pesaro e Urbino) fino al 15 agosto 2009, quando ne \u00e8 stato distaccato congiuntamente ad altri sei comuni dell'Alta Valmarecchia in attuazione dell'esito di un referendum svolto il 17 e 18 dicembre 2006."}
{"id": "33972", "revid": "1543377", "url": "https://it.wikipedia.org/wiki?curid=33972", "title": "Colbordolo", "text": "Colbordolo (\"Colb\u00f3rdl\u00eb\" in dialetto gallo-piceno) \u00e8 stato un comune italiano di 6.254 abitanti della provincia di Pesaro e Urbino nelle Marche. Dal 1\u00ba gennaio 2014 \u00e8 confluito nel nuovo comune di Vallefoglia.\nStoria.\nSimboli.\nLo stemma del comune di Colbordolo era stato riconosciuto con il decreto del capo del governo dell'11 ottobre 1932.\nEconomia.\nColbordolo comprende numerose piccole e medie imprese di diversi settori, ma in modo particolare nell'arredamento, di cui costituisce un \"distretto\".\nSport.\nCalcio.\nA Colbordolo ci sono due squadre di calcio: l'Atletico Gallo Colbordolo che milita in Eccellenza ed \u00e8 un'unione sportiva con il comune di Petriano infatti nel nome la parola \"Gallo\" s\u00ec riferisce alla frazione del vicino comune; l'altra \u00e8 nata dall'iniziativa di alcuni ragazzi di Colbordolo che hanno formato una loro squadra che gioca nel campo di Colbordolo. Ha effettuato molte partite contro l'AC Monte uscendone sempre vincitrice."}
{"id": "33973", "revid": "606919", "url": "https://it.wikipedia.org/wiki?curid=33973", "title": "Fano", "text": "Fano (\"Fan\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche. La citt\u00e0 \u00e8 famosa per il suo carnevale, uno dei pi\u00f9 antichi d'Italia. \u00c8 la terza citt\u00e0 pi\u00f9 popolosa delle Marche, dopo Ancona e Pesaro.\nGeografia fisica.\nTerritorio.\nFano \u00e8 circondata a nord-ovest dalle colline che degradano dolcemente in prossimit\u00e0 del torrente Arzilla. La citt\u00e0 si trova, seppur lievemente, sopraelevata rispetto al livello del mare (Arco di Augusto altitudine 17 m). Il litorale si suddivide in Lido e Sassonia, entrambi con coste basse, la prima sabbiosa, la seconda ghiaiosa. A sud \u00e8 presente la cosiddetta \"Piana del Metauro\", una delle poche aree pianeggianti delle Marche, che si espande anche all'interno per alcuni chilometri. La costa meridionale si suddivide in Torrette, Ponte Sasso e Metaurilia, quest'ultima fondata dopo un'opera di bonifica del territorio nel 1938.\nConfina a nord-ovest con il comune di Pesaro; a ovest, confina tramite la valle del torrente Arzilla e le colline che la dividono con quella del Foglia con i comuni di Mombaroccio e Cartoceto (salendo sopra i 300 m s.l.m. nel territorio di Cartoceto); a sud, salendo ripidamente a circa 200 m s.l.m. confina con il municipio di Piagge (co-capoluogo del nuovo comune di Terre Roveresche), ad est con il comune di San Costanzo salendo alcune dolci colline e con il comune di Mondolfo. Il territorio di Fano \u00e8 attraversato dal Vallato del Porto o Canale Albani, un canale artificiale alimentato dal fiume Metauro. Il Vallato passa per la centrale idroelettrica della Liscia e si immette nel porto-canale di Fano.\nClima.\nI dati climatici locali vengono registrati dalla stazione meteorologica di Fano.\nFano, secondo la Classificazione di K\u00f6ppen, \u00e8 compresa nella zona climatica Csa (clima temperato umido a estate asciutta e molto calda), mentre secondo la classificazione climatica dei comuni italiani appartiene alla zona E. Per quanto concerne la classificazione sismica appartiene alla zona 2: sismicit\u00e0 media.\nStoria.\nFano fu un centro piceno, come testimoniano ritrovamenti sporadici avvenuti in citt\u00e0 e gli scavi di Montegiove e Roncosambaccio.\nFu poi un importante centro romano, conosciuto come \"Fanum Fortunae\", nome che rimanda al \"Tempio della Fortuna\", probabilmente eretto a testimonianza della battaglia del Metauro: era l'anno 207 a.C. e le legioni romane sbaragliarono l'esercito del generale cartaginese Asdrubale, uccidendone il condottiero che, dopo aver varcato le Alpi con gli elefanti da guerra, intendeva ricongiungersi al fratello Annibale.\nLa citt\u00e0 ebbe un notevole sviluppo durante il dominio romano grazie alla sua posizione strategica sulla via che congiungeva la valle del Tevere alla Gallia Cisalpina. Nel 49 a.C. Gaio Giulio Cesare la conquist\u00f2 assieme a Pesaro, dando cos\u00ec inizio alla Guerra Civile contro l'antagonista Pompeo.\nSolo successivamente Cesare Ottaviano Augusto dota l'insediamento di mura di cinta (ancora parzialmente visibili), elevando l'insediamento allo stato di colonia romana col nome di \"Colonia Julia Fanestris\".\nAlcuni secoli dopo, nel 271 d.C., si svolse nei suoi pressi la Battaglia di Fano che segn\u00f2 la fine del tentativo degli Alemanni di raggiungere Roma, sconfitti dall'imperatore Aureliano.\nDurante l'invasione d'Italia (452-453) da parte di Attila, Fano mand\u00f2, insieme alle altre citt\u00e0 vicine di Rimini ed Ancona, aiuti militari alla citt\u00e0 di Aquileia che nel 452 era sotto assedio. Il comandante fanese Bartolagi da Fano mor\u00ec durante l'assedio e le sue spoglie furono poi traslate nella chiesa di S. Pietro in Episcopio in Fano. La citt\u00e0 di Fano fu saccheggiata da Attila nel 453 d.C. prima di dirigersi verso Roma dove, secondo la tradizione, la sua avanzata fu fermata dal Pontefice Papa Leone I.\nDurante la Guerra gotica del VI secolo, a causa alla sua posizione nei collegamenti tra nord e sud Italia, venne assediata e devastata dagli Ostrogoti di Vitige (538) e poco tempo dopo ricostruita dall'esercito bizantino di Belisario e Narsete.\nSuccessivamente entr\u00f2 a far parte della Pentapoli marittima (Rimini, Pesaro, Fano, Senigallia, Ancona) di cui era a capo. Sub\u00ec successivamente l'occupazione dei Longobardi e dei Franchi, fino a quando Ottone III non la don\u00f2 a papa Silvestro II.\nNel 1141 la citt\u00e0 divenne protettorato della Repubblica di Venezia in seguito alla firma di un trattato.\nNel XIII secolo Fano si costitu\u00ec comune; nel secolo successivo fu per un breve periodo sotto il dominio estense, dopo di che fu dilaniata dalla lotta intestina tra due famiglie: i del Cassero e i da Carignano.\nAlla fine del XIII secolo la citt\u00e0 pass\u00f2 sotto il dominio Malatesta di Rimini, grazie ad un complotto ordito da questi ultimi contro le due famiglie rivali. La famiglia Malatesta rimase al potere nella citt\u00e0 fino al 1463, quando Sigismondo Malatesta dovette lasciare Fano al duca di Urbino Federico da Montefeltro dopo un lungo assedio, nel corso del quale fu danneggiato l'Arco d'Augusto, simbolo della citt\u00e0. La popolazione si rifiut\u00f2 di entrare a far parte del Ducato di Urbino e perci\u00f2 divenne vicariato ecclesiastico.\nDurante l'occupazione napoleonica dello Stato Pontificio fu saccheggiata e gravemente bombardata dall'esercito del Bonaparte. Diverse opere d'arte presero la via della Francia a causa delle spoliazioni napoleoniche. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, delle tre opere d'arte catalogate a Fano e inviate in Francia nessuna fece ritorno. Tra di esse l'opera di Guido Reni inviata al Musee Napoleon \"Cristo consegna le chiavi a San Pietro\", anticamente presso la Chiesa di San Pietro in Valle, ma non restituita dal Museo dopo il congresso di Vienna.\nFano partecip\u00f2 attivamente ai moti risorgimentali con la creazione di governi provvisori.\nDurante la prima guerra mondiale (1915-1918) sub\u00ec numerosi bombardamenti navali austriaci ed anche nella seconda guerra mondiale (1940-1945) trovandosi sulla Linea Gotica sub\u00ec numerose incursioni aeree alleate miranti alla distruzione dei suoi ponti ferroviari e stradali e, da parte dell'esercito tedesco in ritirata, la distruzione di quasi tutti i suoi campanili (tranne quelli di S. Francesco di Paola e di San Marco), della torre civica, del maschio della rocca malatestiana e del suo porto peschereccio, ritenuti dal nemico infrastrutture sensibili da non lasciare nelle mani degli alleati.\nMonumenti e luoghi d'interesse.\nArchitetture civili.\n\"Fanum Fortunae\" era sicuramente, in epoca romana, un importante centro sacro, infatti la citt\u00e0 mostra nel suo nome un chiaro riferimento a un'area sacra o tempio (\"Fanum\") dedicato al culto della dea Fortuna.\nSin dall'80-70 a.C. \u00e8 da considerarsi certa la presenza romana in Fano. Il culmine della presenza romana si ha nel periodo imperiale augusteo ed infatti risalgono a quell'epoca un gran numero di monumenti.\nL'intervento di restauro \u00e8 stato eseguito dal restauratore Daniele Nardini. Il bassorilievo \u00e8 esposto nello scalone di accesso al \"Palazzo malatestiano\".\nLa figura pi\u00f9 nota di san Paterniano \u00e8 senz'altro quella che campeggia in posizione centrale nel trittico dei Protettori che decora la facciata del palazzo del Podest\u00e0 in piazza XX Settembre. La sua posizione simboleggia la preminenza che al vescovo fanese fu attribuito dal Consiglio maggiore della citt\u00e0 rispetto agli altri due santi patroni: .\nNell'edicola manca un altro santo, , di cui una statua un tempo si trovava nei pressi della chiesa di Sant'Antonio, nel trebbio cittadino. Tutti e quattro i santi protettori di Fano comunque compaiono nelle vetrate policrome dell'abside del Duomo.\nSociet\u00e0.\nEtnie e minoranze straniere.\nAl 31 dicembre 2017 nel comune risiedono cittadini stranieri. Le nazionalit\u00e0 pi\u00f9 rappresentate sono:\nCultura.\nBiblioteche.\nLe principali biblioteche in citt\u00e0 sono:\nGeografia antropica.\nQuartieri.\nAgli inizi del XX secolo la citt\u00e0 di Fano era tutta circoscritta all'interno delle mura; la suddivisione in quartieri corrispondeva alle chiese pi\u00f9 importanti (Duomo, San Paterniano, San Marco, Piattelletti) e fuori dalle mura vi erano insediamenti solo nelle vie principali di accesso.\nA partire dalla seconda met\u00e0 del Novecento questi insediamenti si sono notevolmente sviluppati andando a formare anche quartieri all'esterno delle mura che ben presto sono stati inglobati nella citt\u00e0.\nTra questi, degni di nota, da nord a sud sono: Gimarra, Lido, Paleotta, Trave, Poderino, Fanfani, Fano2, San Cristoforo, Don Gentili, Sant'Orso, Vallato, La Colonna, San Lazzaro, Sassonia e Ponte Metauro.\nSant'Orso.\nSant'Orso \u00e8 uno dei quartieri pi\u00f9 popolosi di Fano: a partire dagli anni '60 ha subito un primo notevole incremento con la nascita di casette singole per poi espandersi ancora di pi\u00f9 negli anni '80 grazie alla creazione di numerosi condomini e villette a schiera.\nIl nome del quartiere S. Orso deriva dalla denominazione di una fossa detta \"Fossa Sant'Orso\", la quale, nonostante sia stata parzialmente coperta, \u00e8 ancora ben visibile.\nSecondo una famosa leggenda l'avvallamento si form\u00f2 in seguito ad un fatto avvenuto mentre si stava celebrando la solennit\u00e0 di Sant'Orso, vescovo della citt\u00e0. Un contadino, infatti, pur essendo stato ammonito di rispettare la festa, continuava ad arare il campo imprecando contro il santo e dicendo: \"Se egli \u00e8 un Orso, io sono un cane\". Fu cos\u00ec che improvvisamente la terra si apr\u00ec e l'uomo venne inghiottito insieme ai suoi buoi e all'aratro.\nUn'edicola con una Madonnina, edificata nel 1848 dal vescovo di Fano Luigi Carsidonio e Filippo Rinalducci, amministratore della citt\u00e0, attraverso un'epigrafe latina ricorda l'origine del luogo e del fatto.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata arte della tessitura finalizzata alla realizzazione di tappeti e di tanti altri prodotti caratterizzati da motivi artistici pregiati, e la lavorazione del rame, impiegata sia per la decorazione di edifici e luoghi di culto di tutto il mondo sia per la realizzazione di statue e di monili. Importanti ed apprezzate sono anche le lavorazioni orafe, del ferro battuto, del legno, del vetro e della ceramica.\nAltra attivit\u00e0 economica diffusa \u00e8 la pesca: Fano \u00e8 difatti famosa sia per il suo porto turistico, sia per quello a cui i pescatori affidano le loro barche. Tra i vari tipi di pesca \u00e8 praticata anche quella ai molluschi.\nInfrastrutture e trasporti.\nFano \u00e8 al centro di un importante nodo stradale per lo svincolo di vie di grande comunicazione nazionali ed internazionali.\n\u00c8 attraversata in senso longitudinale dalla strada statale 16 Adriatica che collega Padova ad Otranto e dalla Autostrada A14 \"Adriatica\" che collega Bologna a Taranto. Sempre longitudinalmente \u00e8 stazione ferroviaria lungo il collegamento Bologna-Ancona.\nNell'estate del 2017 le citt\u00e0 di Pesaro e Fano hanno lanciato il progetto di un arretramento della ferrovia adriatica, spostandone il percorso lungo il tracciato dell'autostrada A14 anzich\u00e9 lungo la costa. Il progetto, collegato a una rete pi\u00f9 ampia di interventi infrastrutturali nella zona e sostenuto anche dalla regione Marche, \u00e8 stato presentato al Ministero dei Trasporti e all'Anas.\nIn senso trasversale, fin dall'antichit\u00e0, la citt\u00e0 di Fano \u00e8 stata collegata a Roma attraverso una delle pi\u00f9 celebri strade consolari: la via Flaminia, oggi affiancata dalla superstrada Fano\u00a0\u2013 Grosseto, detta \"dei Due Mari\", che metter\u00e0 in comunicazione la costa adriatica con quella del Mar Tirreno. Fino al 1987, inoltre, \u00e8 stata in funzione la linea ferroviaria Fano-Urbino che, risalendo la valle del Metauro, consentiva di raggiungere Fermignano ed Urbino e, fino al 1944, anche Fabriano.\nPer quanto riguarda i collegamenti aerei, la citt\u00e0 dispone di un aeroporto turistico che si trova a 51 chilometri dall'aeroporto internazionale \"Raffaello Sanzio\" di Ancona-Falconara e a 49 chilometri da quello internazionale di Rimini, mentre per i collegamenti marittimi con le altre nazioni del Mar Mediterraneo fa riferimento al porto di Ancona distante circa 50\u00a0km. Anche a Fano \u00e8 presente un importante porto turistico ed \u00e8 il diciassettesimo porto peschereccio dell'Adriatico.\nDa Pesaro a Fano esiste un tratto di circa 10\u00a0km di pista ciclabile costiera facente parte della Ciclabile Adriatica.\nAmministrazione.\nGemellaggi.\nFano \u00e8 gemellata con:"}
{"id": "33975", "revid": "182193", "url": "https://it.wikipedia.org/wiki?curid=33975", "title": "Fossombrone", "text": "Fossombrone (\"Fossombr\u00f3n\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\nLa cittadina di Fossombrone \u00e8 il maggior centro della media Val Metauro ed \u00e8 caratterizzato da un centro d'impronta medievale disteso sul pendio di un colle e dominato da una Cittadella e dai ruderi della Rocca malatestiana.\nLa parte moderna del paese si estende sulla pianura su entrambi i lati del fiume Metauro mentre la zona industriale si trova lungo la via Flaminia, dopo la localit\u00e0 San Martino del Piano in direzione di Fano.\nLa frazione Calmazzo, che si trova sulla vecchia strada Flaminia poco prima della gola del Furlo, \u00e8 sede di antichi ritrovamenti dell'epoca romana. Nel 1989 uno scavo effettuato nella zona dall'Universit\u00e0 di Urbino ha portato alla luce il recinto sepolcrale della famiglia Cissonia.\nOrigini del nome.\nIl nome Fossombrone deriva certamente da \"Forum Sempronii\" nome dell'antico centro romano legato a sua volta alla figura del tribuno Gaio Sempronio Gracco capitato in queste zone nel 133 a.C. per l'applicazione della legge agraria.\nStoria.\nL'abitato di \"Forum Sempronii\", a 164 miglia da Roma, era situato pi\u00f9 a est dell'attuale Fossombrone, in localit\u00e0 San Martino del Piano, fu presto elevato al rango di municipio (I secolo a.C.) e conobbe un periodo di splendore in epoca imperiale. Plinio il Vecchio (II secolo d.C.) nella sua \"Naturalis historia\" chiama i suoi abitanti Forosempronienses. L'antica citt\u00e0 fu devastata dai Goti guidati da Alarico, in transito verso Roma nel 409 d.C. Erano oltre centomila persone tra uomini, donne e bambini con le loro masserie, che depredavano e distruggevano quanto trovavano lungo il cammino. Durante la ventennale guerra gotica, ci fu un continuo passaggio di eserciti e dopo la vittoria dei bizantini di Narsete su Totila (552 d.C.), entr\u00f2 a far parte dell'Esarcato di Ravenna, componendo la cosiddetta Pentapoli annonaria assieme a Urbino, Cagli, Gubbio e Jesi. Dopo tante rovine gli abitanti costruirono il nuovo centro sul colle che sovrasta l'attuale citt\u00e0.\nIn epoca longobarda il suo territorio fu teatro di una dura battaglia tra il re Liutprando e il ribelle duca di Spoleto Trasmondo che vinto, fu deposto e chiuso in un convento.\nFossombrone come risulta dai documenti scritti, rimase fuori dal dominio della Chiesa fino al 999, dopo di che pass\u00f2 sotto il potere di papa Silvestro II.\nDurante i primi decenni del XIII secolo sotto il pontificato di Innocenzo III la citt\u00e0 fu feudo di Azzo VI d'Este, passando successivamente al figlio Aldobrandino e poi ad Azzo VII.\nNel 1228 la Casa d'Este per meglio tutelare il proprio dominio su Fossombrone dalle mire espansionistiche dei signorotti vicini subinfeudarono la citt\u00e0 al vescovo Monaldo.\nNei primi anni del XIV secolo lo Stato della Chiesa invest\u00ec la famiglia Malatesta a signori della citt\u00e0, e nel loro duro governo provvidero alla costruzione di imponenti fortificazioni.\nNel 1444 Galeazzo Malatesta, signore di Pesaro, vendette la citt\u00e0 al conte Federico da Montefeltro, sotto la cui signoria, Fossombrone godette di un periodo di prosperit\u00e0 per il fiorire di produzioni di lana, carta, seta e per il rinnovamento edilizio.\nA Federico succedette il figlio Guidobaldo che vi dimor\u00f2 quasi costantemente a causa dell'amenit\u00e0 del luogo e per il clima salubre, succedette Francesco Maria I della Rovere nipote di Guidobaldo.\nSotto i duchi Della Rovere la citt\u00e0 fu notevolmente ampliata, Francesco Maria II nel 1616 fece espandere l'abitato nella zona pianeggiante al di sotto del colle fino a toccare il fiume Metauro.\nNel 1631 essendosi estinta la famiglia Della Rovere, l'intero ducato d'Urbino, e quindi anche Fossombrone, pass\u00f2 sotto il diretto controllo dello Stato della Chiesa, del cui stato fece parte sino al 1860 anno di annessione al Regno d'Italia di cui segu\u00ec da allora le vicende storiche.\nNel 1987 la stazione ferroviaria locale \u00e8 stata chiusa.\nMonumenti e luoghi d'interesse.\nDanno un certo rilievo a Fossombrone alcune vie e quartieri del centro storico nati intorno al XV e XVI secolo, nel periodo in cui la cittadina fu eletta residenza di campagna della famiglia Della Rovere.\nGrande rilievo assume corso Garibaldi per i suoi palazzi quattro-cinquecenteschi come palazzo Staurenghi, Cattabeni, comunale e vescovile anche se hanno perso molto del loro antico splendore eccezion fatta per la Corte alta.\nTra gli edifici ecclesiastici sono degni di nota le chiese di San Filippo Neri, San Francesco, Sant'Agostino, Sant'Aldebrando sulla cittadella e la Cattedrale. Degno di nota il monumento \"il gemellaggio\", fusione in bronzo dell'artista Andrea Corradi.\nCultura.\nMusei.\nMuseo archeologico e pinacoteca Augusto Vernarecci.\nLa Corte alta attualmente ospita il museo e la pinacoteca fondate dall'omonimo studioso forsempronese nel 1901, questa sede venne stabilita negli anni sessanta in seguito al danneggiamento della prima durante la guerra.\nIl museo negli ultimi decenni ha subito una grande espansione a causa dei ritrovamenti fortuiti e delle campagne di scavo a \"Forum Sempronii\", ci\u00f2 ha reso necessario nel 1997 il totale riallestimento delle sale del museo che mostrano il susseguirsi delle culture umane nella zona.\nLa pinacoteca che si trova dal 1993 nella Corte alta \u00e8 una prestigiosa collezione nata grazie ancora ad Augusto Vernerecci ed ampliata dalle donazioni di Gustava Augusta Von Stein Ribecchi e dal conte Luigi Rocchi Camerata Passionei di Jesi erede della nobile famiglia fossombronese.\nNella pinacoteca si possono ammirare opere che vanno dal XVI al XIX secolo, miniature (XVIII e XIX secolo) ed una collezione di ceramiche dal XV al XVIII secolo.\nL'Associazione Vernarecci cura attualmente la gestione di entrambe le strutture museali.\nCasa museo e quadreria Cesarini.\nLa casa museo si trova nel cinquecentesco palazzo Pergamino un tempo appartenente all'omonimo letterato, riaperta al pubblico nel 1988 si articola in venti sale di cui solo una d'arte antica le restanti contengono opere d'arte contemporanea e moderna dei migliori artisti italiani.\nLa quadreria fu lasciata in eredit\u00e0 al comune nel 1977 dal notaio Giuseppe Cesarini.\nBiblioteca civica Passionei.\nFondata nel 1784 dall'umanista e archeologo mons. Benedetto Passionei.\nLa biblioteca si divide in sezione antica con i disegni di Giulio Romano e Ulisse Severino, le caricature di Pier Leone Ghezzi e alcuni atlanti del Coronelli; la sezione moderna comprende testi di storia, giurisprudenza, letteratura e arte per non parlare di una raccolta di 3000 foto ed un'altra di editoria marchigiana del XVI secolo.\nTrionfo del Carnevale.\nIl \"Trionfo del Carnevale\" o Carnevale Storico \u00e8 una rievocazione storica rinascimentale che si svolge a Fossombrone la seconda domenica di maggio, giorno della \"Cursa all'Anello\", gara che conclude il Palio del Cardinale. Ambientata nel 1559, in onore del Cardinale Giulio Della Rovere, \u00e8 una contesa fra quartieri, borghi, ville e castelli della citt\u00e0 antica."}
{"id": "33976", "revid": "125975020", "url": "https://it.wikipedia.org/wiki?curid=33976", "title": "Fratte Rosa", "text": "Fratte Rosa (\"Le Fr\u00e0tte\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nFino alla fine dell'Ottocento si chiamava semplicemente Fratte. Rosa venne aggiunto forse per la tipica colorazione dei mattoni delle case.\nGeografia fisica.\nFratte Rosa \u00e8 arroccata sulla cima di un colle, in una cornice panoramica tra le pi\u00f9 belle della provincia di Pesaro e Urbino, posta a cavaliere tra le medie valli del Cesano e del Metauro.\nStoria.\nL'origine del nome antico \"Castrum Fractarum\" si riferisce probabilmente ad una sconfitta che qui sub\u00ec Asdrubale, fratello del pi\u00f9 celebre Annibale, condottiero cartaginese nella seconda guerra punica. Pi\u00f9 verosimilmente, tuttavia la comunit\u00e0 di Fratte Rosa fu formata da alcuni superstiti scampati dalla distruzione, operata dai Visigoti di Alarico, della non lontana citt\u00e0 romana di Suasa, che sorgeva nei pressi dell'odierna San Lorenzo in Campo.\nNel Medio Evo, la pi\u00f9 recente Fratte Rosa fu un borgo fortificato, capoluogo della cosiddetta \"Ravegnana\", un vero e proprio staterello dipendente dai monaci classensi di Ravenna.\nIn seguito fu roccaforte fanese posta a guardia del territorio di questa citt\u00e0, scomoda \"enclave\" della Chiesa nel Ducato di Urbino, ragion per cui sia i Montefeltro, sia i Della Rovere tentarono sempre di occuparla. Nel territorio comunale si trova l'antica frazione di Torre San Marco, che ha origini storiche coeve al capoluogo e come questo fece parte della \"Ravegnana\", partecipando con alterne vicende alle rivolte contro Fano. Appartenuta successivamente al Ducato del Varano, nel 1545 pass\u00f2 alle dipendenze della Sede Apostolica.\nTorre S.Marco o Torre Ravegnana, antico castello munito un tempo di una massiccia e robusta torre, fu feudo per quasi due secoli (1562-1738) della potente famiglia anconetana dei conti Bonarelli. Al centro dell'abitato \u00e8 la chiesa di S.Marco la cui costruzione fu iniziata nel 1736.\nCultura.\nIl 22 giugno 2002 nel complesso conventuale di Santa Vittoria \u00e8 stato inaugurato il Museo demoetnoantropologico della \"Terracotta e della Terra cruda\".\nEconomia.\nStoricamente l'economia locale \u00e8 attiva nei settori della produzione di mobili, di calzature, dell'abbigliamento e della lavorazione di terrecotte rustiche.\nQuesto comune presenta un terreno ed un microclima particolarmente adatti alla coltivazione della Fava di Fratte Rosa. Infatti, la fava preferisce terreni argillosi e calcarei che \u00e8 una caratteristica assai diffusa dei terreni del comune di Fratte Rosa, in particolare nella zona dei Lubachi. Fiorisce pi\u00f9 tardi rispetto alle altre specie e la maturazione del legume coincide con le prime scampagnate di maggio.\nSport.\nCalcio.\nLa squadra di calcio locale, denominata Torre San Marco, gioca in Seconda Categoria."}
{"id": "33978", "revid": "799504", "url": "https://it.wikipedia.org/wiki?curid=33978", "title": "Marco Cornelio Frontone", "text": "Di lui restano pochi frammenti e lettere, e nessun ritratto, tuttavia all'epoca era considerato un grande esperto di retorica latina, in grado di rivaleggiare con la seconda sofistica greca, nonch\u00e9 il pi\u00f9 importante avvocato romano del periodo antonino. Per i contemporanei Frontone era addirittura quasi un \"secondo Cicerone\", una fama che tuttavia \u00e8 andata perduta nei secoli.\nBiografia.\nAnche se probabilmente era discendente di immigrati italici, che avevano sempre formato una minoranza rilevante della popolazione della capitale numidica, amava definire se stesso un \"libico, dei nomadi libici\". Venne a Roma durante il principato di Adriano, e subito guadagn\u00f2 fama di avvocato ed oratore, inferiore solo a Cicerone.\nGuadagn\u00f2 una grande fortuna, costru\u00ec magnifici edifici e compr\u00f2 i famosi giardini di Mecenate. Antonino Pio, avendo avuto notizia della sua fama, lo scelse come tutore dei figli adottivi Marco Aurelio e Lucio Vero. Tale fu la sua fama di insegnante-retore che quando mor\u00ec l'Augusto fece erigere una statua in sua memoria.\nNel 143 fu per due mesi \"consul suffectus\" sotto Antonino Pio, ma rifiut\u00f2 l'incarico di proconsole in Asia, adducendo come motivazione il cattivo stato di salute. In vecchiaia fu colpito dalla perdita di tutti i suoi figli tranne una figlia.\nIl suo talento come oratore e retore fu notevolmente ammirato dai suoi contemporanei. Alcuni di questi in seguito furono considerati membri di una scuola, denominata da lui dei \"Frontoniani\"; il suo obiettivo nell'insegnamento era inculcare l'uso esatto del latino al posto degli artifici di autori del I secolo come Seneca e consigliava l'uso di \"parole poco usate ed inattese\", da trovare con la lettura diligente degli autori pre-ciceroniani. Frontone criticava Cicerone per la disattenzione a questo perfezionamento, pur ammirando senza riserva le sue lettere.\nOpere rimaste.\nFino al 1815 le uniche opere attribuite (erroneamente) a Cornelio Frontone erano due trattati grammaticali, \"De nominum verborumque differentiis\" ed \"Exempla elocutionum\" (quest'ultimo lavoro in realt\u00e0 \u00e8 opera di Arusiano Messio); in quell'anno, Angelo Mai scopr\u00ec nella Biblioteca Ambrosiana, a Milano, un palinsesto manoscritto, su cui originariamente erano state scritte le lettere di Cornelio Frontone ai suoi allievi imperiali e le loro risposte. Quattro anni pi\u00f9 tardi Mai scopr\u00ec altri fogli degli stessi manoscritti al Vaticano. Questi palinsesti erano appartenuti alla famosa Abbazia di San Colombano a Bobbio, ed erano stati usati dai monaci per scriverci gli atti del primo Concilio di Calcedonia.\nNel 1815, appena disponibile il palinsesto Ambrosiano, furono pubblicate a Roma, assieme agli altri frammenti del palinsesto. I testi Vaticani furono pubblicati nel 1823, assieme al suo \"Gratiarum actio pro Carthaginiensibus\", proveniente da un altro manoscritto Vaticano. Ci\u00f2 fu tutto fino al 1956, quando Bernhard Bischoff identific\u00f2 un terzo manoscritto, di un solo foglio, che contiene frammenti di corrispondenza tra Cornelio Frontone con Lucio Vero, in parte corrispondenti al palinsesto di Milano. Tuttavia il manoscritto era stato pubblicato nel 1750 da Dom Tassin, che aveva supposto che potesse essere un lavoro di Cornelio Frontone.\nLa scoperta di questi frammenti deluse gli eruditi romantici perch\u00e9 non corrispondevano alla grande fama dell'autore, ma oggi sono osservati con maggior benevolenza. Le lettere, raccolte ora in un \"Epistolario\", rappresentano la corrispondenza con Antonino Pio (un libro), Marco Aurelio (cinque libri quando era giovane e cinque quando era Imperatore), Lucio Vero (due libri) in cui il carattere degli allievi di Cornelio Frontone appare in una luce molto favorevole (particolarmente grazie all'affetto che entrambi sembrano mantenere per il loro vecchio maestro), unitamente a missive agli amici (altri due libri), principalmente lettere di raccomandazione. La collezione contiene inoltre trattati sull'eloquenza, alcuni frammenti storici e inezie letterarie come l'elogio del fumo e della polvere, della negligenza e una dissertazione su Arione.\nL\"'editio princeps\" \u00e8 quella di Angelo Mai, mentre l'edizione standard \u00e8 quella della Teubner, a cura di M. van den Hout (Leipzig, 1988). La Loeb Classical Library ha stampato un'edizione in due volumi delle lettere di Frontone con a fronte la traduzione inglese di C. R. Haines (1919-1920); . Van den Hout ha anche pubblicato un completo commento in inglese (Leiden, 1999). In Italia la Utet ha pubblicato nel 1974 il testo con la traduzione italiana a fronte a cura di Felicita Portalupi.\nL'elocutio novella.\nNei frammenti scoperti in \"palinsesto\" da Angelo Mai nel 1815, ritroviamo parte dell'Epistolario di Marco Cornelio Frontone. In queste porzioni di testo conservate viene fuori la teorizzazione della \"Elocutio novella\", ossia il nuovo modo che Cornelio Frontone proponeva per approcciarsi all'arte retorica. L'autore sembra molto attento all'uso del latino, una lingua che egli auspica di rinnovare tramite l'uso della terminologia arcaica poich\u00e9 essa soltanto conteneva il significato \"genuino\" delle espressioni. Per scegliere le parole adatte al contesto \u00e8 comunque richiesta \"competentia\", cio\u00e8 uno studio approfondito del discorso, poich\u00e9 la retorica \u00e8 un'arte che non permette errori, come afferma lo stesso retore: l'inesperienza pu\u00f2 essere ben visibile quando la sistemazione dell'orazione non \u00e8 consona.\nNelle Epistole \u00e8 anche rintracciabile una sorta di elenco di grandi autori, degli \"exempla\" da seguire: tra questi si possono individuare Catone, Sallustio e Cicerone. Curiose le osservazioni su quest'ultimo, Cornelio Frontone pur ammettendo la fluenza dello stile ciceroniano, lo definisce come un autore che \"sorprendeva poco\" nella sua ricerca lessicale, basandosi unicamente sul suo innato talento di oratore. La nuova retorica invece doveva sorprendere il lettore-ascoltatore attraverso l'\"inatteso\", l'interlocutore rimanendo allibito da tanta maestria ammetteva, se pur non apertamente, il suo \"surclassamento\". La nuova arte oratoria dunque era rivolta ad un pubblico dotto capace di intendere i riferimenti letterari e arcaici del retore che la praticava.\nL'eloquenza imperiale.\nEssendo insegnante di retorica di un Augusto come Marco Aurelio, nell'epistola intitolata \"Ad Marcum Caesarem\" troviamo l'importanza dell'elocutio per l'imperatore.\nInnanziututto, esordisce Cornelio Frontone, \u00e8 di basilare importanza il rapporto con il destinatario: la voce imperiale deve essere \"tromba\", non \"flauto\". Con questa sottile metafore l'autore ci fa comprendere che l'imperatore deve dare gli ordini alla sua gente, come la tromba fa per l'esercito, sottolineando il valore allocutorio del discorso imperiale. Il flauto, per contrappunto, \u00e8 uno strumento troppo flebile e delicato, il discorso di un Cesare non pu\u00f2 essere vellutato: si rischierebbe di perdere, agli occhi del popolo e del Senato (che devono essere trattati allo stesso modo), l'autorevolezza e l'attenzione che sono dovute ad un uomo cos\u00ec importante"}
{"id": "33980", "revid": "1632387", "url": "https://it.wikipedia.org/wiki?curid=33980", "title": "Isola del Piano", "text": "Isola del Piano (\"Isla\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\nIl comune di Isola del Piano si trova su terreno collinare a ridosso dei monti delle Cesane, a destra del fiume Metauro. Ha fatto parte della comunit\u00e0 Montana del Metauro e dista 30\u00a0km da Fano.\nStoria.\nI primi documenti che citano Isola del Piano risalgono al XII secolo.\nNel 1284 la citt\u00e0, di parte ghibellina venne bruciata da parte di Rimini che invece era guelfa.\nNegli anni seguenti, Isola del Piano pass\u00f2 sotto il Ducato di Urbino, finch\u00e9 nel 1574 and\u00f2 ai Castiglioni di Mantova.\nEconomia.\nNel comune sono presenti molte aziende biologiche. Isola del Piano \u00e8 conosciuta in tutto il mondo per la produzione di paste speciali provenienti da coltivazioni biologiche. Importante \u00e8 anche l'allevamento di bovini di razza marchigiana. Viene prodotto del Montepulciano e del Sangiovese e il famoso vino di visciole. Ottima anche la produzione di olio extravergine. Nel territorio sono presenti molti agriturismi e c'\u00e8 la sede dell'Associazione \"Ambasciatori Territoriali dell'Enogastronomia\" della regione Marche.\nCi nacque Gino Girolomoni, precursore dell'agricoltura biologica.\nTra gli eventi pi\u00f9 importanti va segnalato il festival del cortometraggio \"Corto e Mangiato\" che si tiene tutti gli anni a fine marzo e che affronta tematiche relative al sociale e comunque legate al cibo. A fine maggio si tiene la manifestazione \"La Nottebio\" alla quale partecipano produttori biologici della regione Marche e le migliori aziende Europee.\nSport.\nCalcio a 11.\nLa squadra del luogo \u00e8 denominata \"Cesane\", dal 2019 si \u00e8 iscritta al campionato di Terza Categoria. Rappresenta un'unione sportiva tra Isola del Piano e Monteguiduccio, frazione del comune limitrofo di Montefelcino."}
{"id": "33981", "revid": "2048644", "url": "https://it.wikipedia.org/wiki?curid=33981", "title": "Lunano", "text": "Lunano (\"Lun\u00e8n\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\nSi trova nell'alta valle del Foglia. Punto di partenza per i sentieri che vanno verso il monte Croce o verso il Parco naturale del Sasso Simone e Simoncello. In prossimit\u00e0 si possono trovano laghi in cui \u00e8 praticata la pesca sportiva. Il comune fa parte dell'Unione montana del Montefeltro.\nStoria.\nLe prime notizie sul castello, di propriet\u00e0 della famiglia Ubaldini, risalgono al duecento. Dopo pochi anni venne conquistato dalla famiglia Da Montefeltro di Urbino e nel trecento pass\u00f2 ai Brancaleoni, ma per poco tempo. Nel 1424, infatti, ritorn\u00f2 sotto il dominio dei Montefeltro fino all'avvento dello Stato Pontificio e successivamente del Regno d'Italia.\nMonumenti e luoghi d'interesse.\nL'edificio pi\u00f9 importante \u00e8 il Convento francescano del Monte Illuminato, che si trova sopra una collina a 451 m s.l.m.\nLo stesso San Francesco pass\u00f2 di qui nel 1213 e avrebbe compiuto il miracolo di ridonare la vista ad un giovane cieco bagnandogli gli occhi con l'acqua attinta dal pozzo che ancor oggi si trova nella corte.\nNella chiesa annessa, con torre campanaria si trovano interessanti reperti e testimonianze storiche sul convento ed un quadro raffigurante \"San Francesco in adorazione della Vergine con Bambino\", attribuito al pittore Carlo Maratta.\nUna targa posta nella piazza centrale ricorda il passaggio di Giuseppe Garibaldi.\nCultura.\nLa Banda Musicale.\nNel 2012 il Comune di Lunano decide di istituire la Banda Musicale Altofoglia, adottando come maestro Luciano Gianbartolomei. La banda \u00e8 ancora attiva nella zona del Montefeltro. \nEventi.\nLa Festa della Castagna, sagra nella quale vengono gustate le caldarroste, prodotto tipico delle colline lunanesi, si svolge nel fine settimana della terza domenica di ottobre ed \u00e8 giunta nell'edizione 2017 (13-14-15 ottobre) alla 46\u00aa edizione. \nSport.\nCalcio.\nLa squadra di calcio \u00e8 la Polisportiva Lunano che milita nel girone A marchigiano di 1\u00aa Categoria. \u00c8 nata nel 1967 e i suoi colori sociali sono il bianco e il verde."}
{"id": "33983", "revid": "322321", "url": "https://it.wikipedia.org/wiki?curid=33983", "title": "Maiolo", "text": "Maiolo (\"Mai\u00f9l\" in dialetto locale) \u00e8 un comune italiano di 781 abitanti della provincia di Rimini in Emilia-Romagna. Il municipio si trova oggi in localit\u00e0 Serra, identificata col nome del comune dai segnali stradali di delimitazione dell'abitato, per cui Maiolo non \u00e8 un comune italiano sparso.\nGeografia fisica.\nTerritorio.\nIl capoluogo sorge a 590 , proteso in direzione est-ovest nell'alta Valmarecchia, lungo le pendici settentrionali del Monte Carpegna. Oltre a questo piccolo nucleo di case lungo la via provinciale vi sono altri borghi minori sparsi sul territorio.\nIn direzione Nord Nord-est si trova il monte Rocca di Maiolo, sulla cui cima si ergono a strapiombo i resti dei bastioni poligonali dell'antica rocca, In lontananza, nella medesima direzione, \u00e8 possibile scorgere le alture di San Leo e di San Marino.\nCome tutto il Montefeltro, Maiolo si trova in una zona di media sismicit\u00e0 e ad alto rischio di frane e smottamenti.\nClima.\nIl clima \u00e8 di tipo appenninico con inverni rigidi e umidi, spesso molto ventosi, soprattutto quando soffia il libeccio, detto localmente garbino.\nLa comparsa della neve pu\u00f2 essere copiosa specie se apportata da perturbazioni di origine siberiana, accompagnata da violenti venti di bora o grecale ed effetto Stau, specie a partire dal mese di gennaio. Possibili anche le precipitazioni nevose da perturbazioni originate da aria marittima polare (artica), accompagnate da venti di Tramontana o Maestrale.\nI primi dieci giorni di febbraio 2012 sono stati caratterizzati da forti e persistenti nevicate che hanno registrato uno storico record, con la caduta di circa 2 metri di neve.\nGli accumuli medi al suolo si aggirano intorno ai 30\u00a0cm per una durata di circa 10 giorni per ogni evento, a seconda delle condizioni climatiche. Periodicamente si registrano accumuli ben superiori e temperature estremamente rigide inferiori ai -10\u00a0\u00b0C.\nL'estate \u00e8 molto calda e secca, data l'esposizione nord-occidentale dell'abitato, con sporadiche precipitazioni pomeridiane dovute per lo pi\u00f9 a cumulogenesi.\nStoria.\nL'attuale posizione di Maiolo si deve a due spostamenti del nucleo comunale. Il primo nucleo di \"Maiolum\" (dal latino, \"grandicello\", forse rispetto al vicino a San Leo) era stato stabilito in cima all'attuale Rocca di Maiolo. La sua esistenza \u00e8 testimoniata da documenti gi\u00e0 nel 962, verso l'XI secolo appartenne alla Chiesa che ne infeud\u00f2 il monastero di San Donato di Pulpiano di Gubbio, il quale nel 1308 la diede in enfiteusi alla nobile casata dei Faggiolani di Casteldelci, ma pi\u00f9 volte fu contesa fino a giungere nelle mani dei Montefeltro d'Urbino. In epoca medievale la citt\u00e0 assunse notevole importanza commerciale e politica. Il Comune di Maiolo ed il suo Sindaco, Homodeus de Giungis, figurano quali primi firmatari per la parte guelfa, immediatamente dopo il vescovo di Urbino, nella pace tra quest'ultimo ed i conti del Montefeltro siglata presso il monastero di Sant'Igne il 17 maggio 1300 (documento conservato presso l'Archivio di Stato della Repubblica di San Marino).\nTra il 29 e 30 maggio 1700, il paese venne distrutto da una gigantesca frana, alimentata da un diluvio durato quasi 48 ore, che cancell\u00f2 quasi completamente il borgo fortificato. La stessa interess\u00f2 la parte superiore e inferiore del monte con crollo di massi e smottamenti.\nSi narra che il paese fosse stato inizialmente distrutto da un fulmine, ma in realt\u00e0 tale diceria risulta infondata poich\u00e9 \u00e8 una travisazione del fatto documentato che un fulmine nel 1647 (ovvero 53 anni prima della sciagura) mand\u00f2 per aria la polveriera distruggendo parte della muraglia posta sulla strada che conduceva al forte.\nNell'Italia unita il comune di Maiolo \u00e8 appartenuto alle Marche (provincia di Pesaro e Urbino) fino al 15 agosto 2009, quando ne \u00e8 stato distaccato congiuntamente ad altri sei comuni dell'Alta Valmarecchia in attuazione dell'esito di un referendum svolto il 17 e 18 dicembre 2006. \nEconomia.\nIl turismo, un tempo alquanto sviluppato grazie all'esistenza di un complesso alberghiero, \u00e8 praticamente scomparso da Maiolo poich\u00e9 l'unica struttura ricettiva \u00e8 stata destinata ad altri utilizzi. Resta un agriturismo appena fuori del borgo e un B&amp;B in frazione Boscara. L'unica altra attivit\u00e0 economica di un certo rilievo nel comune resta la silvicoltura.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33984", "revid": "547992", "url": "https://it.wikipedia.org/wiki?curid=33984", "title": "Mercatello sul Metauro", "text": "Mercatello sul Metauro (\"Mercat\u00e8l\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\nIl comune di Mercatello sul Metauro si trova nella porzione occidentale della sua provincia di appartenenza, nella regione Marche.\nSi estende nell'alta Val Metauro, ad un'altitudine di 429 m s.l.m., ed \u00e8 attraversato dall'omonimo fiume (il principale per lunghezza in territorio marchigiano), a pochi chilometri dal valico appenninico di Bocca Trabaria, che collega la Val Metauro con la Val Tiberina.\nDista circa da Urbino e da Pesaro.\nIl territorio comunale confina a nord con il comune di Carpegna e la Toscana (Sestino, provincia di Arezzo), a sud con Apecchio e l'Umbria (comuni di Citt\u00e0 di Castello e San Giustino, provincia di Perugia), a est con Borgo Pace e a ovest con Sant'Angelo in Vado.\nFa parte dell'Unione montana Alta valle del Metauro.\nStoria.\nL'origine di questa cittadina, posta sul corso del fiume Metauro e alle soglie dell'Appennino, risale al XII secolo a.C. per opera degli umbri (si trovava al confine tra Umbria ed Etruria). In epoca romana Augusto la inser\u00ec nella \"Regio VI Umbria\" appunto - tra i due municipi di \"Tiphernum Metaurense\" e \"Tiphernum Tiberinum\". Distrutta durante le invasioni barbariche, fu ricostruita dai Longobardi nel VI secolo e dedicata a San Pietro col nome di Pieve d'Ico.\nNel 756 Pipino il Breve don\u00f2 il territorio a S. Pietro.\nPosta dapprima sotto la giurisdizione di Citt\u00e0 di Castello, entr\u00f2 poi a far parte della Massa Trabaria, nel IX secolo.\nIl piccolo borgo fu dichiarato libero e indipendente dai pontefici Celestino II (1144) e Alessandro III (1180), sotto il diretto controllo del papa. Nel 1235 papa Gregorio IX propone di radunare la popolazione dei sette castelli che circondavano Mercatello nel territorio della pieve, che diventa cos\u00ec un comune fortificato ed acquista il suo nome attuale (dai numerosi mercati che vi si svolgevano). Nel 1361 Mercatello fu acquistato da Branca Brancaleoni di Casteldurante per 5000 fiorini d'oro tramite il legato pontificio. Nel 1417, con il matrimonio di Federico da Montefeltro con Gentile Brancaleoni, signora di Mercatello sul Metauro, la municipalit\u00e0 viene portata in dote al duca di Urbino. Nel 1437 Mercatello venne incorporata nel ducato di Urbino (alla cui corte primeggeranno alcuni suoi nobili cittadini); dal 1636 entr\u00f2 a far parte della diocesi di Urbania come vicariato, e quindi dello Stato Pontificio.\nMonumenti e luoghi d'interesse.\nArchitetture religiose.\nVenne costruita dai Francescani assieme al convento a partire dal 1235. Conserva le semplici forme di transizione dal romanico al gotico, in parte ingentilite dalle aggiunte del primo Quattrocento. Il portale ha nella lunetta un affresco del XV secolo (Madonna col Bambino e i santi Francesco e Caterina) di scuola locale.\nDedicata a S. Pietro apostolo, a cui si aggiunse nel 1422 S. Paolo, la Pieve Collegiata conserva nella massa muraria esterna parti della primitiva costruzione romanica (IX sec.) e delle successive ricostruzioni del 1363, come si nota dalle aperture gotiche dei prospetti laterali. Cresciuta d'importanza tanto da essere svincolata con bolla papale nel 1180 dalla diocesi di Citt\u00e0 di Castello, fu il fulcro attorno al quale si svilupp\u00f2 Mertcatello sul Metauro.\nSi tratta di una chiesa seicentesca sorta su un precedente altare votivo, a seguito di un miracolo che avvenne e riportato dal popolo, \u00e8 un edifico di piccole dimensioni, composto da un'unica navata rettangolare.\nArchitetture civili.\nNel tessuto urbanistico del centro storico, che conserva pressoch\u00e9 inalterato il suo aspetto medievale, con un significativo intervento ottocentesco venne ricavato l'ampio spazio di piazza Garibaldi. Qui si affacciano il Palazzo Gasparini (XVII secolo), la Pieve Collegiata (che nella massa muraria esterna conserva parti della primitiva costruzione romanica, X secolo, e della ricostruzione del 1363) e il Palazzo comunale edificato negli anni settanta del XIX secolo in sostituzione di alcuni isolati abbattuti all'atto della realizzazione della piazza. Oltre a quelli che si affacciano sulla piazza, Mercatello custodisce molti altri monumenti significativi: Particolarmente importante la Chiesa di San Francesco di stile gotico primitivo (XIII secolo), ospita una notevolissima raccolta di dipinti dal XIII al XVII secolo; il monastero e casa natale di Santa Veronica Giuliani con l'annesso piccolo museo della santa, la Chiesa di Santa Croce (XIV secolo) e la chiesa di Santa Chiara (riedificata nel 1646); il Palazzo ducale (XV secolo), attribuito a Francesco di Giorgio Martini; il Palazzaccio (XVI secolo); il Monte di Piet\u00e0 (fondato nel 1516) con portale di pietra arenaria raffigurante il Cristo paziente.\nEconomia.\nIl comune \u00e8 associato a I borghi pi\u00f9 belli d'Italia ed \u00e8 stato insignito della Bandiera arancione del Touring Club Italiano.\nInfrastrutture e trasporti.\nLa principale arteria che attraversa il comune \u00e8 la SS73 bis che lo connette a ovest con Bocca Trabaria e la SS3 bis in Val Tiberina (Umbria) e a est con Fano e la costa adriatica.\nSport.\nCalcio.\nLa squadra di calcio \u00e8 l\"'U.S. Mercatellese 1968\" che milita nel girone A marchigiano di 1\u00aa Categoria. \u00c8 nata nel 1968. I colori sociali sono il blu e il rosso. Esiste anche il \"Pieve D'Ico C5\", squadra di calcio a 5 militante in Serie C1 marchigiana."}
{"id": "33985", "revid": "3732", "url": "https://it.wikipedia.org/wiki?curid=33985", "title": "Mercatino Conca", "text": "Mercatino Conca (\"Marcad\u00e8n\" in romagnolo e \"Mercat\u00e8n\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche. Il nome con cui fu noto fino al 1940 era Piandicastello (\"Pian Castel\").\nDeve il proprio nome alla prossimit\u00e0 del Conca, a carattere torrentizio, spesso secco durante il periodo estivo.\nStoria.\nBorgo fortificato di origine medievale, nel sec. XIV fu dominio dei Malatesta di Rimini; nel 1462 fu conquistato e distrutto da Federico da Montefeltro, che ottenutolo in feudo, ne ricostru\u00ec successivamente le fortificazioni. Nel sec. XVI pass\u00f2 a Cesare Borgia, a Venezia e nuovamente a Rimini. Con la restaurazione pontificia del 1815, fece parte della legazione di Urbino.\nAmministrazione.\nProposta di aggregazione all'Emilia-Romagna.\nNel comune di Mercatino Conca, il 9 e 10 marzo 2008, contemporaneamente al Comune di Monte Grimano Terme si \u00e8 tenuto un referendum (vedi progetti di distacco-aggregazione di comuni) per chiedere alla popolazione di far parte integrante della regione Emilia-Romagna sotto la provincia di Rimini. L'esito \u00e8 stato negativo. \nSport.\nCalcio a 11.\nNessuna squadra di Mercatino Conca \u00e8 impegnata in campionati federali per la stagione 2021/2022. Il Valconca e l'Altavalconca in passato hanno raggiunto la Seconda Categoria.\nHa anche una squadra di pallavolo femminile chiamata volley mercatinese che gioca nella terza divisione"}
{"id": "33986", "revid": "124813788", "url": "https://it.wikipedia.org/wiki?curid=33986", "title": "Mombaroccio", "text": "Mombaroccio (\"Mombarocc\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nStoria.\nDominio della Chiesa, fu dato in feudo ai marchesi d'Este, pass\u00f2 a Rimini e fu sotto le signorie dei Malatesta, degli Sforza e dei Della Rovere. Nel 1543 castello e territorio divennero feudo dei Del Monte. Infine il cardinale Gabrielli lo incluse nella legazione di Pesaro e Urbino. \nStemma.\nL'attuale stemma \u00e8 stato adottato l'8 settembre 2000 con Decreto del Presidente della Repubblica su richiesta del Consiglio Comunale nella seduta del 10 giugno 2000. Il decreto presidenziale dice testualmente:\nI simboli:\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata arte del ricamo e della tessitura finalizzata alla realizzazione di tappeti e di coperte di lana, che sono impreziositi da temi e da motivi richiamanti il mondo pastorale.\nSport.\nCalcio.\nIl Real Mombaroccio, la squadra locale, disputa la terza categoria marchigiana.\nLa societ\u00e0 ha anche un settore giovanile, partendo dai pi\u00f9 piccoli \"I primi calci\", fino agli \"Esordienti\".\nIl paese \u00e8 uno degli storici esponenti della Palla Tamburello con una propria societ\u00e0 locale. Disputa i campionati federali italiani FIPT anche a livello giovanile."}
{"id": "33988", "revid": "15756", "url": "https://it.wikipedia.org/wiki?curid=33988", "title": "Mondolfo", "text": "Mondolfo (\"Mond\u00f2lf\" in dialetto gallo-piceno) \u00e8 un comune italiano di abitanti situato nella provincia di Pesaro e Urbino, nelle Marche. Il comune di Mondolfo rientra tra i Borghi pi\u00f9 belli d'Italia.\nGeografia fisica.\nIl comune sorge su una collina a poca distanza dal mare Adriatico, nel lembo orientale della provincia di Pesaro e Urbino, presso la foce del fiume Cesano.\nRisalendo il fiume, si incontrano i nuclei abitati di Castelvecchio, Monte Porzio, San Filippo sul Cesano, San Michele al Fiume, San Lorenzo in Campo e Pergola. Il territorio anticamente aveva nome di \"Ravignana\", con capitale geografica Mondavio, in quanto parte dei possedimenti dell'Esarcato bizantino di Ravenna. Pi\u00f9 a monte si trova Serra Sant'Abbondio, presso l'eremo di Fonte Avellana alle pendici del monte Catria (1701 m), il \"gibbo\" di dantesca memoria ed il pi\u00f9 alto picco appenninico nella Provincia di Pesaro e Urbino. Qui vive l'aquila reale, il falco pellegrino, il rondone maggiore, la rondine montana e pure il lupo.\nStoria.\nIn un'area abitata gi\u00e0 dall'et\u00e0 neolitica, nel VI secolo sulla sommit\u00e0 della collina aveva trovato sede un castello bizantino, presso il quale attorno all'anno Mille avvenne l'incastellamento della cittadina.\nMondolfo rappresentava probabilmente anche un centro di relativa importanza dell'area in cui tra il VI e VII secolo d.C. si erano insediate popolazione protobulgare probabilmente invitate dalle autorit\u00e0 bizantine dell'Esarcato di Ravenna per sostituire la forza lavoro decimata da epidemie in analogia con quanto accaduto in altre aree dell'Esarcato (oggi tra il nord delle Marche e il Sud della Romagna) quali quella cesenate e quella riminese.\nPer sfuggire dai pericoli del fondovalle, in special modo dalla localit\u00e0 di San Gervasio dei Bulgari, oggi nella periferia sud di Mondolfo, dove sorgeva un'importante monastero del quale resta la superba Chiesa, che conserva nella cripta il pi\u00f9 grande sarcofago ravvennate delle Marche, la popolazione si rifugi\u00f2 sulla collina di Mondolfo. Il Castello, connotato dalle vie disposte a ventaglio lungo il degradare del versante meridionale del colle con nobili palazzi e ricche chiese, a seguito di una costante espansione urbanistica venne fortificato con l'innalzamento di due possenti cinte di mura che, grazie all'intervento dell'architetto militare Francesco di Giorgio Martini nel XV secolo, avranno a coronamento l'invincibile rocca, poi atterrata dalla neonata Italia sabauda. Una posizione, quella strategicamente scelta per Mondolfo, a 144 m s.l.m., ad appena due chilometri dal mare e, a poco pi\u00f9 dalla Foce del Cesano, non certo casuale. Il Castello domina il litorale e la strada marina che lo percorre, \u00e8 a guardia della Foce del Cesano, controlla\nl'accesso all'intera vallata, vigila sulle vicine localit\u00e0 di San Costanzo e Stacciola. Si pu\u00f2 ammirare, qui dal \"Belvedere\", in direzione est, l'Adriatico.\nMondolfo \u00e8 stato un presidio della costa a tutela da eventuali sbarchi di Saraceni, come quella volta che \u2013 attraverso la localit\u00e0 ancora oggi segnata dall'antica Chiesa di Santa Vittoria che si intravede dal belvedere nel boschetto sul crinale della collina a nord est \u2013 si dovette respingere con l'astuzia un attacco in forze di turchi provenienti dal mare, scesi a Marotta, oggi localit\u00e0 balneare, ed intenzionati a razziare tutto il possibile lungo la costa e la valle. Cos\u00ec, a maggior presidio della foce del Cesano, fu costruita (circa all'odierna Piano Marina) la Bastia, possente torre quadrilatera a guardia del delta. Vi si trovava, con ogni probabilit\u00e0, gi\u00e0 da epoca romana pure un approdo, seppure secondario, per il traffico locale. Le imbarcazioni ricevevano le merci che da qui potevano confluire dalle tante localit\u00e0 della valle del Cesano, percorsa dal diverticolo della Strada Consolare Flaminia che, a Cagli, si ricongiungeva con la direttrice principale alla volta di Roma.\nMondolfo ha dato i natali a Bernardino Genga, medico e anatomista italiano, autore della prima opera interamente dedicata all'anatomia chirurgica.\nMondolfo \u00e8 stata anche la patria nat\u00eca di Antonio Agostinelli (detto \"Il Bimbo\" per il suo aspetto fisico esile ed imberbe), pallonista italiano, campione del pallone col bracciale a fine Ottocento.\nDal 2015, il comune di Mondolfo, ha fornito la cittadinanza onoraria al noto cantautore Enrico Ruggeri, per la sua vicinanza al territorio di Marotta, la quale ha anche ispirato la sua celebre canzone \"Il mare d'inverno\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera era di 1.215 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nLa stazione ferroviaria di Marotta-Mondolfo, dotata di scalo merci, risale al 1884.\nIl comune si vanta di essere tra i primi ad adottare le strisce pedonali multicolori e quindi pi\u00f9 visibili, soprattutto nella frazione di Marotta. Scelta volta a contrastare il pericoloso fenomeno del mancato rispetto della precedenza, che causa non poco disagio alla popolazione. \nSport.\nHa sede nel comune la societ\u00e0 calcistica A.S.D. Mondolfo Calcio, fondata nel 1958, che ha disputato campionati dilettantistici. Nel 2021, la societ\u00e0 dilettantistica calcistica mondolfese si fonde con la sua controparte di Marotta, dando vita al \"Atletico MondolfoMarotta\", che, sotto la guida della dirigenza mondolfese, disputer\u00e0 il campionato di Promozione. La dirigenza marottese resta invece alla testa del settore giovanile, rinominato \"Academy MarottaMondolfo\".\nIn Terza Categoria milita invece la squadra del Maroso Mondolfo.\nA Mondolfo \u00e8 presente una associazione professionistica di pallavolo, \"ASD Volleyball Mondolfo\", con sezioni maschili, femminili e giovanili.\nNelle zone rurali del comune si segnala la non infrequente pratica del gioco della ruzzola e del tiro del formaggio (analogo alla ruzzola, ma effettuato con una forma di formaggio al posto della rotella di legno), con tornei dilettantistici.\nIl gioco del pallone col bracciale, molto frequente sino a inizio XX secolo, \u00e8 oggi praticato molto raramente, nonostante la presenza di una piccola associazione professionistica."}
{"id": "33989", "revid": "1436974", "url": "https://it.wikipedia.org/wiki?curid=33989", "title": "Monte Cerignone", "text": "Monte Cerignone (\"Monzerign\u00f2n\" in romagnolo o \" Mont Cerign\u00f2n\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\nIl territorio comunale include un'exclave, identificabile nella frazione di \"Valle di Teva\", compresa tra i comuni di Macerata Feltria, Mercatino Conca, Sassocorvaro Auditore e l'exclave di Tavoleto.\nStoria.\nIl borgo \u00e8 citato nel 962 come possesso di Ulderico di Carpegna. Dai Montefeltro venne fortificato nel sec. XII. Sebbene abbia subito alcune brevi dominazioni (tra cui i Malatesta nel sec. XV), rimase possesso dei signori di Urbino, e segu\u00ec le vicende storiche di questo ducato.\nMonumenti e luoghi d'interesse.\nDi notevole interesse \u00e8 la Rocca Feltresca eretta nel sec. XII e ristrutturata nel 1478 con l'intervento dell'architetto senese Francesco di Giorgio Martini per volere del duca Federico III da Montefeltro. Ai piedi della rocca si trova palazzo Begni, edificio rinascimentale.\nCultura.\nEventi.\nTutti gli anni, nel secondo fine settimana di luglio, hanno luogo le Giornate Medioevali, con giochi, piatti tipici della tradizione, bancarelle, spettacoli di ogni tipo (dal volo dei falchi ai mangia fuoco) e il \"Palio dell'Uovo\". Nel 2019 si \u00e8 celebrata la XX edizione.\nSport.\nCalcio.\nL'A.S.D. A.C. Monte Cerignone Valconca \u00e8 la squadra di calcio del paese e milita in 2\u00aa Categoria, Girone A Marche. I colori sociali della divisa sono il Giallo e il Verde."}
{"id": "33990", "revid": "3732", "url": "https://it.wikipedia.org/wiki?curid=33990", "title": "Monte Grimano Terme", "text": "Monte Grimano Terme (\"Mungrim\u00e8n\" in romagnolo o \"Mont Grim\u00e0n\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nFino al 2002 si chiamava solamente Monte Grimano; cambi\u00f2 denominazione a seguito di un referendum svoltosi nel 1992.\nFa parte dal 2014 del club dei Borghi pi\u00f9 belli d'Italia e dal 2017 del circuito dei Comuni Virtuosi.\nStoria.\nPrima dell'anno Mille \u00e8 ricordato dai documenti come \"Mons Germanus\" e fu uno dei castelli del Montefeltro ceduti in feudo nel 962 dall'imperatore Ottone I a Ulderico di Carpegna. Conquistato alla Chiesa dal cardinale Albornoz (met\u00e0 del secolo XIV), divenne nel 1358 una delle cinque podesterie della \"Romandiola Feltresca\" insieme con Macerata Feltria, San Leo, Monte Cerignone e Pennabilli. Nuovamente assegnato ai Montefeltro da Bonifacio IX nel 1390, partecip\u00f2 alle dure lotte fra i signori di Urbino e i Malatesta, passando definitivamente sotto i Montefeltro solo nel 1460. Il suo pittoresco nucleo storico, tutto stradicciole, vecchie case, antichi palazzotti e una torre campanaria quattrocentesca, \u00e8 circondato da un tratto di mura medievali con resti della rocca. Nella parrocchiale di Santa Maria \u00e8 custodita una \"Madonna delle Grazie\" di scuola baroccesca (1607).\nIl paese possiede un'attrezzata stazione idroterapica dotata di acque curative alcaline, salso-bromo-iodiche e sulfuree che sgorgano dalle pendici del vicino Monte San Paolo.\nSimboli.\nLo stemma del Comune di Monte Grimano Terme \u00e8 stato concesso con decreto del presidente della Repubblica dell'11 settembre 1996.\nCultura.\nFra le associazioni turistiche e culturali attive nel paese si segnalano il \"Centro Culturale Femminile\", \"Nati per Leggere\", la \"Pro Loco\", e \"Il Sorbo\".\n\u00c8 diffuso il bookcrossing: dislocate in vari punti del paese, contraddistinte dal colore lilla, si possono trovare delle casette da cui gratuitamente \u00e8 possibile prendere libri o lasciarne, incentivando cos\u00ec l'amore per la lettura. .\nAmministrazione.\nProposta di aggregazione all'Emilia-Romagna.\nNel comune di Monte Grimano, il 9 e 10 marzo 2008, contemporaneamente al Comune di Mercatino Conca si \u00e8 tenuto un referendum per chiedere alla popolazione di far parte integrante della regione Emilia-Romagna sotto la provincia di Rimini. L'esito \u00e8 stato negativo in quanto non \u00e8 stato raggiunto il quorum del 50% degli elettori (i s\u00ec sono stati 520 su 604 votanti, ovvero l'86%).\nSport.\nIl Monte Grimano milita in Terza Categoria ed i colori sociali sono il giallo e il blu."}
{"id": "33991", "revid": "125062867", "url": "https://it.wikipedia.org/wiki?curid=33991", "title": "Monte Porzio", "text": "Monte Porzio (\"M\u00f2nt P\u00f2rzi\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\nTerritorio.\nCentro agricolo e industriale del pesarese situato con forma allungata sui rilievi collinari del versante sinistro della bassa Val Cesano che corre nel fondovalle. Castelvecchio, il cui nucleo pi\u00f9 antico \u00e8 ancora circondato da mura, sorge in analoga posizione a nord-est.\nMonte Porzio ha due exclave comprese nel territorio del comune di Trecastelli (AN).\nStoria.\nIl territorio del comune di Monte Porzio e Castelvecchio entra nella storia solo con i Galli Senoni, ma \u00e8 documentato che esso fosse abitato gi\u00e0 dagli uomini dell'et\u00e0 della pietra.\nUn rinvenimento molto importante, forse il pi\u00f9 interessante della vallata, \u00e8 il grande vaso attico, che in un documento del 1952 si dice: \u00ab...riguardante le figurazioni del cratere a colonnette che si conservava nel secolo scorso in casa dei Duchi di Montevecchio a Fano e che si era rinvenuto in un tenimento della stessa famiglia a Monte Porzio dentro un sepolcro, con altre suppellettili (...). Il vaso rappresentante una scena di un guerriero che si arma, ed \u00e8 il maggior esemplare a figure rosse del Museo d'Ancona e risale alla prima met\u00e0 del V secolo a.C.\u00bb.\nRuderi e altri ritrovamenti testimoniano la presenza di un \"castrum\" romano di una certa importanza che aveva il nome di \"Montis Podii\".\nRinvenimenti molto importanti riguardano il periodo romano;\nInfeudato nel 1428 a Guido, conte di Mirabello e luogotenente di Carlo Malatesta, dagli abati di San Lorenzo in Campo che, pare, ne furono i primi possessori. Nel 1431 la reggenza di Monte Porzio pass\u00f2, per la sopravvenuta morte del conte Guido, ai Conti di Montevecchio e venne inserito nel Vicariato di Mondavio, di cui segui le vicende sino al 1520, con i domini dei Piccolomini, dei Della Rovere (1474) e di Lorenzo de' Medici (1516). \nCon la famiglia Gabrielli dei conti di Montevecchio, Monte Porzio condivide lo stemma comunale.\nIl 24 ottobre 1428 viene fatto un documento di investitura sulle terre su cui si basa mezzo millennio della storia del paese del quale vengono precisati i confini: i quattro lati definiti dal fiume Cesano, il rio di San Michele o Saletto (al confine con Mondavio e Orciano), la Serra ossia lo schienale delle colline da Monte Cucco a San Giovanni (al confine con San Giorgio di Pesaro e San Costanzo), il rio maggiore, lati comprendenti tutto il territorio del comune di Monte Porzio pi\u00f9 parte di Monterado.\nMonumenti e luoghi d'interesse.\nLa famiglia Gabrielli di Montevecchio fu protagonista della costruzione dell'intero complesso monumentale del centro storico, dominato da una serie di edifici per i vari componenti della stessa famiglia. L'intero edificato, caratterizzato da una struttura omogenea, riprende, in chiave settecentesca, il tema della citt\u00e0 ideale del Rinascimento. La citt\u00e0 si caratterizza per una sapiente distribuzione degli spazi, per i giochi prospettici e per la compiutezza dell'insieme: il tutto \u00e8 opera dell'architetto Andrea Vici, allievo del Vanvitelli che non fu forse estraneo al progetto.\nIl palazzo Montevecchio, il palazzo Terni, il palazzo Ginevri-Chiocci e il palazzo Flaiani-Palestini (tutti gi\u00e0 Montevecchio) costituiscono i pi\u00f9 pregevoli esempi di architettura civile privata di Monte Porzio. Il municipio costituisce invece un pregevole esempio di architettura pubblica della met\u00e0 del XVII secolo. La chiesa di Santa Maria Assunta e la chiesetta della Piet\u00e0 sono invece esempi di architettura religiosa.\nPare che palazzo Terni sia stato edificato in sostituzione di un edificio pi\u00f9 vecchio. dalle forme pi\u00f9 difensive che residenziali. Il palazzo attuale presenta una lunga facciata a due piani con ampie finestre e ricche inferriate, portale sormontato da balcone, grande stemma sulla finestra centrale, ingresso passante, bugnato nella parte inferiore.\nDi fronte sorge il palazzo Chiocci-Ginevri con porta centrale sormontata da un consunto stemma in arenaria dei Montevecchio. All'interno anche questo presenta varie stanze decorate che denotano, nonostante il degrado, lo splendore passato.\nChiude la piazza l'ex municipio che ha a fianco la chiesa di Santa Maria Assunta e il palazzo Flaiani-Palestini. Il primo, un tempo definito \"Palazzo del Pubblico ove sta il Vicario\", \u00e8 caratterizzato dalla torre dell'orologio che presenta sulla facciata una lapide dove si leggono i nomi di Pompeo, Federico e Rinaldo, \"Comites Montis Veteris\", con la data 1743.\nLa chiesa a fianco, un tempo \"Chiesa dei Signori Conti\" (1748), dedicata a Santa Maria Assunta, \u00e8 a navata unica con all'interno un loggione ligneo, un grande altare dorato contenente una tela della Madonna Assunta in Cielo di Andrea Sacchi (restauro finito nell'agosto 2001) e due altre grandi tele alle pareti attribuite al fanese Ceccarini. Una tela di grandi dimensioni \u00e8 collocata anche sul soffitto. Curiose le due gelosie in legno sulla parete a destra dell'altare maggiore.\nSulla destra della chiesa sorge il palazzo Flaiani-Palestini rimarcato da tre portoni d'ingresso. Conserva all'interno varie decorazioni.\nSempre nel centro storico, vicino al numero civico 53 di via Mazzini, sorge la deliziosa minuscola chiesetta della Piet\u00e0, un tempo isolata, come dimostra una carta del Settecento.\nNella chiesa parrocchiale di San Michele Arcangelo, che si trova appena fuori dal centro storico, si venera almeno dal 1588 un antico crocifisso ligneo, ma nulla si sa sull'origine di questa devozione.\nEconomia.\nFiorenti sono la frutticoltura, la viticoltura. Consistente la produzione di frumento e foraggi (allevamento del bestiame). Vi sono vari mobilifici. In crescita il turismo.\nI forbiciai.\nNell'Ottocento era florida l'industria artigianale delle forbici. Corre tuttora il detto \u00abForbiciai di Monte Porzio e balsamo di Cantiano\u00bb.\nDecine di famiglie vivevano con questa industria, forse la met\u00e0 della popolazione del paese. I falegnami ed i muratori dovevano cercare gli operai forestieri, perch\u00e9 gran parte della mano d'opera era mobilitata dai forbiciai. Tale attivit\u00e0 non pot\u00e9 resistere alla concorrenza delle macchine.\nNe era il ricordo la \u00abvia dei forbiciai\u00bb (detta ancora costa del pozzo), che ora si chiama \u00abvia Ermanno Pinzani\u00bb, dall'illustre rettore magnifico dell'Universit\u00e0 di Pisa.\nSport.\nCalcio a 11.\nA Monte Porzio ci sono due squadre di calcio, la Virtus Castelvecchio che milita in Terza Categoria e il Monte Porzio calcio che gioca sempre in Terza Categoria.\nLe squadre giocano allo stadio Olimpia.\nPallavolo.\nA Monte Porzio c'\u00e8 la societ\u00e0 U.A.U. Alex Zanardi che vanta di una squadra in Prima Categoria, seguita dalle varie giovanili e minivolley, interessandosi cos\u00ec anche dei pi\u00f9 piccoli."}
{"id": "33992", "revid": "124813772", "url": "https://it.wikipedia.org/wiki?curid=33992", "title": "Montecalvo in Foglia", "text": "Montecalvo in Foglia (\"Montcl\u00e0lv\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nStoria.\nBorgo medievale fortificato, fu possedimento dei vescovi di Fossombrone. Passato in feudo a diversi signori, venne annesso al Ducato di Urbino e infine divenne dominio della Chiesa. \nSport.\nCalcio.\nNel paese \u00e8 presente la squadra di calcio S. S. AVIS Montecalvo calcio, la quale milita in Prima Categoria e disputa le proprie partite nello Stadio \"Nereo Rocco\" di San Giorgio.\nVolley.\nLa principale squadra \u00e8 di pallavolo di questo comune \u00e8 il \"Volley Valle Del Foglia\", disputa le sue partite nella palestra di \"C\u00e0 Lanciarino\". La squadra femminile nei primi anni 2000 \u00e8 riuscita a raggiungere il traguardo della Serie D."}
{"id": "33993", "revid": "1522738", "url": "https://it.wikipedia.org/wiki?curid=33993", "title": "Monteciccardo", "text": "Monteciccardo (\"Montcic\u00e4rd\" in dialetto gallo-piceno) \u00e8 una frazione di abitanti del comune di Pesaro, del quale \u00e8 uno dei municipi.\nPrecedentemente al era comune autonomo.\nSport.\nCalcio.\nLa squadra di calcio del paese \u00e8 la Vigor Montegaudio, che disputa i campionati UISP, ma ha militato anche in Terza Categoria."}
{"id": "33994", "revid": "322321", "url": "https://it.wikipedia.org/wiki?curid=33994", "title": "Montecopiolo", "text": "Montecopiolo (\"Mont Cupi\u00f2l\" in romagnolo) \u00e8 un comune italiano di abitanti della provincia di Rimini in Emilia-Romagna, la cui sede municipale si trova oggi nella frazione di \"Villagrande\".\nIl 17 giugno 2021 il comune di Montecopiolo si \u00e8 distaccato dalla provincia di Pesaro e Urbino, nelle Marche, ed \u00e8 entrato a far parte della provincia di Rimini, in Emilia-Romagna.\nGeografia fisica.\nMontecopiolo appartiene sia geograficamente che storicamente al Montefeltro. Dalle sue vette si ha un'ampia vista sui territori delle province di Rimini, di Forl\u00ec-Cesena e di Pesaro-Urbino e su quelli della vicina Repubblica di San Marino.\n\u00c8 il comune pi\u00f9 elevato (collocazione della casa comunale) della provincia di Rimini e di tutto il Montefeltro. Fa parte del parco naturale regionale del Sasso Simone e Simoncello. Sul territorio comunale insistono il monte Palazzolo, il monte Boaggine, il monte Pennuzza, il monte San Marco, il monte Montone, il monte Copiolo e la vetta del monte Carpegna (1\u00a0415 m).\nNel suo territorio si trovano le sorgenti del fiume Conca, che scorre parallelamente al Marecchia fino a sfociare nel mare Adriatico e del torrente Mazzocco, affluente del Marecchia. Il Conca nasce dal Monte Carpegna, a circa 1400 m di altitudine in localit\u00e0 Bocca della Conca, discende ripidamente, dando vita a numerose cascatelle, la pi\u00f9 pittoresca delle quali si trova nei pressi di Ponte Conca. Tocca le frazioni Cisterna, Ville, Monteboaggine e Ponte Conca. \nOggi la sua portata \u00e8 notevolmente ridotta, a causa soprattutto della captazione dell'acqua per uso umano; in passato invece numerosi erano i mulini ad acqua che alimentava. Uno di questi, vecchio di secoli, si trova nel territorio comunale ed \u00e8 stato restaurato.\nOrigini del nome.\nIl nome del comune trarrebbe le sue origini da \"Mons Copiolus\" ossia monte a forma di cupola (il monte oggi chiamato Roccaccia, da cui tutto ha avuto origine e sul quale sorgeva il castello, in effetti \u00e8 molto simile ad una cupola) o da Mons Copiolae \"monte sede di una piccola guarnigione\".\nStoria.\nSecondo la tradizione storica, la famiglia Carpegna, alla quale erano soggetti alcuni castelli nel Montefeltro, tra cui quello di Monte Copiolo, nel 1140 giunge ad una divisione dei propri possedimenti. Ad un personaggio di casa Carpegna viene assegnato il \"castrum Montis Cupioli\": da questo capostipite, discender\u00e0 poi la famiglia dei conti di Montefeltro. Il primo documento a noi pervenuto sul Castello risale al 1150. Nella corte del castello, nel 1228, viene fondato il monastero femminile di Castelbegni. Nel 1253 la famiglia Montefeltro si divide in ramo guelfo (fedele al papa) e ramo ghibellino (fedele all'imperatore). A quest'ultimo appartiene il castello di Monte Copiolo come principale possedimento. Il conte Cavalca di Montefeltro, castellano di Monte Copiolo, alla morte del fratello Montefeltrano II promuove una divisione di beni tra s\u00e9 e i suoi nipoti.\nNel 1328 l'imperatore Ludovico IV il Bavaro concede il castello al conte Speranza di Montefeltro. In un atto redatto da un legato papale del 1341 si afferma che il castello di Monte Copiolo \u00e8 tenuto \"more tirannico\" (cio\u00e8 usurpato con la forza) dai conti Nolfo e Galasso da Montefeltro e che nei giorni della compilazione del documento i due sono in esercito proprio sopra il suddetto castello e lo controllano personalmente, mentre tengono occupata la citt\u00e0 vescovile di San Leo.\nNel 1355 Il Montefeltro ritorna sotto la giurisdizione dello Stato Pontificio. In un decreto del 1360 di Giovanni De Levalossis, podest\u00e0 di Montefeltro, viene affermato che il castello di Monte Copiolo gode di indipendenza comunale ed amministrativa. Il Podest\u00e0 cita in giudizio i comuni di Pietrarubbia, San Leo, San Marino e Monte Copiolo colpevoli di favorire la tirannide ed il dominio dei Montefeltro e di non sottomettersi al controllo pontificio. Nel 1365 anche il castello di Monte Copiolo entra nei territori soggetti al pontefice. Nella \"Descriptio provinci\u00e6 Romandiol\u00e6\" (1371) il legato pontificio cardinale Anglico de Grimoard cos\u00ec descrive il castello di Monte Copiolo: \"\u2026 \u00e8 posto sopra un sasso fortissimo ed altissimo e possiede una rocca fortissima, alla cui custodia \u00e8 posto un capitano con dodici paghe, per le quali riceve dalla Camera Apostolica 30 fiorini ogni mese. Il castello \u00e8 composto da sessanta fuochi\". La rocca \u00e8 uno dei centri pi\u00f9 forti e muniti dell'intero Montefeltro. Nel 1376 Antonio II da Montefeltro, nipote di Nolfo, prende con la forza il Comune di Montefeltro, cacciando i legati pontifici. Il castello di Monte Copiolo torna nelle mani dei conti di Montefeltro. Imperversa la lotta tra le famiglie Montefeltro, signori di Urbino, e Malatesta signori di Rimini. In un atto di tregua tra le due famiglie, il castello di Monte Copiolo \u00e8 ricordato tra quelli appartenenti ad Antonio II da Montefeltro. Nel 1384 Il conte Antonio promulga, davanti alla chiesa di Santa Croce di Monte Cerignone, i nuovi statuti del Montefeltro.\nNel 1389 Papa Bonifacio IX conferma al ghibellino Antonio da Montefeltro il possesso del castello di Monte Copiolo. Nella seconda met\u00e0 del XIV secolo la lotta contro la famiglia Malatesta diviene ancora pi\u00f9 aspra. Il castello di Monte Copiolo resta sempre saldamente nelle mani della famiglia Montefeltro partecipando, in prima linea, alla difesa della contea. Guidantonio da Montefeltro (figlio del conte Antonio) nel 1404 diviene nuovo conte di Urbino e dopo di lui, il figlio Oddantonio.\nNel 1437 in una credenziale spedita ai magistrati ed al popolo sammarinese, i copiolesi esortano i \u201cvicini\u201d a ben guardarsi dai comuni nemici della pianura. Il riferimento ai Malatesta \u00e8 palese. In una missiva del 1440, redatta a Montecerignone, Guido Paolo degli Acomanducci (podest\u00e0 e commissario feretrano) ordina al castellano di Monte Copiolo, a quelli di Valle Sant'Anastasio e Monte Maggio, di tenersi pronti per inviare aiuti militari a San Marino. Nel 1441 il giovane conte Federico da Montefeltro scala la rupe di San Leo e ne conquista il forte strappandolo ai Malatesta. Il 23 ottobre, dalla rocca di Monte Copiolo, dove aveva posto la guarnigione per assediare San Leo, scrive una missiva indirizzata ai capitani della Repubblica di San Marino, per rendere nota la conquista. Nel 1444 muore il duca Oddantonio di Montefeltro, fratello di Federico, per mano dei cittadini di Urbino. Federico diviene nuovo signore di Urbino. Papa Niccol\u00f2 V nel 1447 conferma a Federico il possesso del castello di Monte Copiolo.\nNel 1448 Sigismondo Pandolfo Malatesta assedia il castello di Monte Copiolo. L'attacco non riesce, infatti neppure le porte cittadine vengono forzate. Per rappresaglia l'intera curtis del castello viene posta a soqquadro con inaudita ferocia. Nel 1455 Alessandro Gambacorta, capitano della rocca di Monte Copiolo e maestro d'arme del duca Federico, esce dalla rocca di Monte Copiolo con molti soldati e tende un'imboscata alle truppe malatestiane in fuga da Carpegna e Pietrarubbia, inseguite dal duca Federico e dal capitano Piccinino.\nNel 1482 muore il duca Federico di Montefeltro, gli succede il figlio Guidobaldo. Cesare Borgia (figlio di papa Alessandro VI), detto il Valentino, nel 1502 giunge alle porte di Urbino. Il duca Guidobaldo abbandona la citt\u00e0 e tenta la fuga verso San Leo, ma la strada \u00e8 sbarrata: da Verucchio a Pietracuta sono presenti milizie del Borgia. Guidobaldo perde l'orientamento. Il capitano Dionigi Agatoni de' Maschi, capitano della rocca di Monte Copiolo, gli dirige incontro alcuni uomini copiolesi e lo conduce sano e salvo nella fortezza di Monte Copiolo. Nel 1503 a Monte Copiolo si organizza una sollevazione armata contro il duca Valentino, che si propaga poi a tutti i restanti centri del Montefeltro.\nNel 1516 Papa Leone X de' Medici (succeduto a Papa Giulio II della Rovere) scomunica e priva del feudo urbinate Francesco Maria I Della Rovere (figlio adottivo del duca Guidobaldo di Montefeltro), il Montefeltro viene assegnato a Lorenzino de' Medici. Nel 1517 Francesco Maria capitola ed abbandona lo Stato. Due anni dopo Lorenzino muore prematuramente; il ducato ritorna sotto lo Stato Pontificio.\nAlla morte di papa Leone X nel 1521, Francesco Maria parte alla riconquista del ducato. Il duca in persona guida i propri uomini a riprendere le rocche di San Leo e Maiolo. Tiene un forte esercito nel castello di Monte Copiolo. Furiosa si scatena la controffensiva medicea nel 1522. Il duca Francesco Maria si trova nella rocca di Monte Copiolo con il grosso della guarnigione, pronto a sferrare l'attacco decisivo a San Leo. D\u00e0 ordine agli uomini del castello di Frontino di Massa di arrestare le truppe toscane, ma questi non riescono nell'impresa. Il duca \u00e8 costretto a ripiegare verso Montecerignone e poi verso Sassocorvaro. Le truppe di Giovanni de' Medici, quasi 15.000 uomini, devastano tutto ci\u00f2 che trovano sul loro cammino, abbattendo le due rocche di Pennabilli (22 gennaio 1522) e danno il paese alle fiamme, incendiando Carpegna e Castellaccia, saccheggiando i castelli di Pietrarubbia, Montecerignone, Monteboaggine e, secondo la tradizione storica, anche Monte Copiolo. Il castello di Monte Copiolo per\u00f2, secondo l'odierna lettura archeologica, non viene distrutto n\u00e9 abbandonato e le sue strutture non subiscono traumi. Ha inizio soltanto un fenomeno di spopolamento del paese, in favore di piccoli borghi sorti alle pendici del monte.\nAncora in pieno Seicento il castello \u00e8 abitato da alcune famiglie e servito da due chiese. Durante il XVIII secolo si ha il completo abbandono dell'antica area del castello. Alle soglie del XX secolo il castello, sebbene fortemente lesionato, \u00e8 ancora visibile sulla vetta del monte. Tra le due guerre mondiali e nell'ultimo dopoguerra le rovine vengono spogliate per edificare case alle pendici del monte. Si perde la memoria visiva delle strutture del castello.\nSimboli.\nLo stemma del Comune \u00e8 \"bandato d'argento e d'azzurro\" a ricordare che Montecopiolo fu feudo dei nobili di Carpegna, i cui successori dettero origine alla dinastia dei Montefeltro.\nIl bozzetto originale \u00e8 stato realizzato, ispirandosi a un sigillo del 1437, dall'araldista svedese Karl Ebbe Torsten Valdemarsson e presenta uno scudo timbrato dalla corona del rango di Comune propria dell\u2019Araldica Civica svedese.\nMonumenti e luoghi d'interesse.\nAree naturali.\nMonte Montone e Monte Palazzolo.\nEntrambi a ridosso della frazione capoluogo comunale, sono aree naturali; vi si possono praticare numerose escursioni.\nMonte Carpegna.\nL'imponente monte ha le proprie radici in questo comune. L'Eremo del Monte Carpegna o Eremo di Montecopiolo, dove sono situati gli impianti sciistici (aperti nel 1956), \u00e8 meta turistica per tutto l'entroterra riminese e pesarese.\nFaggeta di Pianacquadio.\nIl bosco di Pianacquadio \u00e8 l'ultimo lembo importante della vasta faggeta che un tempo ricopriva la sommit\u00e0 del Monte Carpegna. Il bosco \u00e8 costituito, oltre che da faggi plurisecolari, anche da esemplari di acero montano, di acero riccio, di acero napoletano, di acero campestre, di tiglio e di sorbo montano. Nello strato arbustivo si possono osservare la fusaggine montana, il maggiociondolo alpino, il nocciolo, il biancospino, il ciliegio volpino. Il 27 dicembre 1989 due piloti dell'Aeronautica Militare appartenenti al 5\u00ba stormo di Rimini, precipitarono qui con il loro aereo. Un Cippo ricorda la loro morte.\nLago Del Duca e di Villagrande.\nIl lago di Montecopiolo era anticamente chiamato il \"Lago Del Duca\" poich\u00e9 era diretta pertinenza dei duchi di Urbino come riserva di pesca e tale \u00e8 rimasta sino al 1631. Ai piedi dell'imponente Monte Palazzolo si estende il laghetto di origine glaciale di 7.000 m\u00b2. Nel laghetto, di propriet\u00e0 privata e situato all'interno di una struttura ricettiva, vivono diversi tipi di pesci, dalle carpe ai pesci gatto ai carassi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 i cittadini stranieri residenti a Montecopiolo erano 47.\nGeografia antropica.\nMontecopiolo \u00e8 un comune sparso: il nome non indica oggi un determinato centro abitato ma una serie di borghi che sorsero, in seguito allo spopolamento del castello, alle pendici o nelle immediate vicinanze del Monte Copiolo (chiamato oggi comunemente ma in maniera non esatta, \"Monte Roccaccia\"). Tra queste frazioni quelle storiche sono: Ca' Moneta, Ca' Bellino, Monterotto, Cavalcanese (quest'ultima prende il nome proprio dal conte Cavalca di Montefeltro, feudatario del castello nel XIII secolo) e, sull'altro versante, Villagrande. Pi\u00f9 distanti sorgono le frazioni di Monteboaggine e Pugliano.\nFrazione principale, racchiusa tra il Monte Montone (1104 m), il Monte Copiolo e il Monte Palazzolo.\nLa frazione \u00e8 nata e si \u00e8 sviluppata nel corso degli anni 1960 e 1970 inizialmente come insediamento turistico estivo per poi divenire gradualmente negli anni successivi residenza stabile di una parte della popolazione locale. Si trova nei pressi di Ca' Moneta e di Campodarco.\nLa frazione ha una storia pressoch\u00e9 identica, per genesi ed evoluzione nel corso dei decenni, al villaggio di Santa Rita: essa infatti \u00e8 nata e si \u00e8 sviluppata, a seguito del boom economico, nel corso degli anni 1960 e 1970 come insediamento turistico estivo. Si trova nei pressi di Villagrande.\nQuesta frazione si trova in direzione di San Marino, a met\u00e0 strada fra Ca' Moneta e Pugliano.\n\u00c8 un paesino che domina la vallata del fiume Conca e gode di un'ampia vista che va dal Monte Eremo a sud-ovest fino, in lontananza, al Monte Titano di San Marino a nord-est passando per il Monte della Faggiola a sud. Monterotto deve il suo nome alla curiosa forma del piccolo monticello alle cui pendici sorge l'abitato (dal latino \"Mons rotae\" che tradotto significa \"monte a forma di ruota\" o \"a forma circolare\") ed in effetti il monticello, anche se \u00e8 comunemente conosciuto con il nome de \"il Poggio\", ha anche il nome di \"Pian della Ruota\". Il villaggio \u00e8 attestato come presente gi\u00e0 nel medioevo.\nSi trova alle pendici del Monte Eremo, richiama nel nome l'allevamento bovino e l'antica pratica dell'alpeggio, con la quale ogni anno, sul finire della primavera e sino all'autunno inoltrato, il bestiame veniva trasferito nei pascoli di alta quota, dove le mandrie vivevano allo stato brado per tutti i mesi estivi, per poi essere ricondotte nelle stalle poco prima del periodo invernale, quando ormai il clima rigido non consentiva il pascolo all'aperto; lo stesso avveniva in altre parti del comune pi\u00f9 a valle poco lontano da Monterotto, Petorno e Cavalcanese.\nLa particolare posizione di Montecopiolo al confine fra tre diverse Regioni (Toscana, Marche, Romagna) si rispecchia anche nei diversi dialetti parlati all'interno del comune, con influenze che tendono quasi al toscano per poi gradualmente passare all'alto-marchigiano ed infine decisamente al romagnolo, mano a mano che partendo da sud-ovest ci si diriga verso nord-est.\n\u00c8 la frazione pi\u00f9 vicina al confine con San Leo, \u00e8 nota nel perch\u00e9 ogni anno, tutti i luned\u00ec del mese di settembre, vi si tiene la tradizionale Fiera del bestiame e del commercio, le cui radici affondano nel Medioevo.\nQuesta piccola frazione si trova poco lontano dalle rive del torrente Conca, sulla strada che porta a Macerata Feltria e a Montecerignone.\nInfrastrutture e trasporti.\nStrade.\n\u00c8 collegato a Rimini tramite la SP 258 \"Marecchiese\", la SP 22 di San Leo e la SP 6 che porta direttamente a Villagrande.\n\u00c8 collegato a Cattolica tramite la SP 18 e la SP 2.\nAmministrazione.\nReferendum e procedimento legislativo di aggregazione alla regione Emilia-Romagna.\nIl 24 e 25 giugno 2007 nel comune di Montecopiolo, e contemporaneamente in quello di Sassofeltrio, si tenne un referendum volto a consultare la popolazione sul distacco dei comuni dalla regione Marche e la contestuale aggregazione alla regione Emilia-Romagna, nell'ambito della provincia di Rimini, ai sensi dell'art. 132 della Costituzione. \nA Montecopiolo si recarono alle urne 793 cittadini (70,55%) dei 1\u00a0124 aventi diritto. In 651 votarono per il s\u00ec (57,92% degli aventi diritto; 82,09% dei votanti). L'esito referendario venne approvato a norma dell'art. 45 della legge n. 352 del 25 maggio 1970 e fu regolarmente pubblicato in Gazzetta ufficiale.\nL'art. 132 della Costituzione, che regola il distacco-aggregazione di comuni da una regione a un'altra, prevede inoltre che sia raccolto il parere dei consigli regionali interessati. Dopo la delibera unanime del consiglio provinciale di Rimini a favore della richiesta dei cittadini di Montecopiolo e Sassofeltrio, l'8 luglio 2008 fu la I commissione bilancio e affari istituzionali della regione Emilia-Romagna ad approvare la richiesta di parere favorevole avanzata da alcuni consiglieri. Il 17 aprile 2012 giunse anche il consenso del consiglio regionale dell'Emilia-Romagna.\nInvece la regione Marche, nonostante ripetutamente interpellata dalla commissione affari costituzionali della Camera tra il 2014 e il 2015, si riserv\u00f2 di non dare il proprio parere. L'iter legis continu\u00f2 nonostante il mancato parere della regione Marche.\nIl disegno di legge di distacco-aggregazione dei due comuni \u00e8 stato approvato alla Camera il 12 marzo 2019. Un mese dopo, il 16 aprile 2019, il consiglio regionale delle Marche ha emesso il proprio parere contrario.\nDopo 14 anni dal referendum, il 25 maggio 2021 il disegno di legge di distacco-aggregazione \u00e8 stato approvato definitivamente al Senato. \nSecondo l'art. 3 del disegno di legge approvato dai due rami del Parlamento, il distaccamento dei comuni di Montecopiolo e Sassofeltrio dalla provincia di Pesaro e Urbino, nella regione Marche, e la contestuale aggregazione alla provincia di Rimini, nella regione Emilia-Romagna, \u00e8 avvenuta il giorno successivo rispetto a quello di pubblicazione della legge in Gazzetta ufficiale, il 17 giugno 2021.\nSport.\nMontecopiolo \u00e8 stata sede di tappa del Giro d'Italia 2014, con arrivo all'Eremo della Madonna del Faggio (Eremo di Monte Carpegna).\nHa sede nel comune la societ\u00e0 di calcio \u00abA.S.D. Montecopiolo Calcio\u00bb, militante in Terza Categoria.."}
{"id": "33995", "revid": "124813820", "url": "https://it.wikipedia.org/wiki?curid=33995", "title": "Montefelcino", "text": "Montefelcino (\"Monfelc\u00ecn\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nStoria.\nBorgo medioevale, ribellatosi a Fano, nel sec. XIII si un\u00ec in feudo a Fossombrone. Cesare Borgia nel 1502 lo restitui a Fano. Nel 1570 il castello venne infeudato da Guidobaldo della Rovere al conte Fabio Landriani. Alla morte di questi senza discendenti, per volont\u00e0 dei Della Rovere, torn\u00f2 a Fossombrone. \nMonumenti e luoghi d'interesse.\nDi notevole valore artistico \u00e8 l'imponente Palazzo del Feudatario (sec. XVI), trasformazione della rocca preesistente; oggi \u00e8 la sede comunale. \nSport.\nCalcio.\nLa squadra del paese \u00e8 l'Olympia Villa Palombara della piccola frazione Villa Palombara ed \u00e8 militante in Terza Categoria, ma c'\u00e8 anche la squadra del Cesane che \u00e8 un'unione sportiva tra il comune di Isola del Piano e la frazione di Montefelcino Monteguiduccio, qualche anno fa nel paese esisteva l'Audax Montefelcino calcio, ma ora ha cessato l'attivit\u00e0."}
{"id": "33996", "revid": "125411786", "url": "https://it.wikipedia.org/wiki?curid=33996", "title": "Montelabbate", "text": "Montelabbate (\"Montlab\u00e4t\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\nIl comune di Montelabbate si estende nella parte terminale della vallata del fiume Foglia, a 10\u00a0km dalla costa adriatica e dalla citt\u00e0 di Pesaro. Comprende le frazioni di Apsella, Osteria Nuova, Farneto, Ripe e una parte di Montecchio.\nIl suo territorio, dell'ampiezza di 20\u00a0km\u00b2 e diviso in due da una propaggine appartenente al comune di Vallefoglia, presenta un carattere morfologicamente diversificato: il tratto pianeggiante della vallata del Foglia, fortemente segnato dall'edilizia\nindustriale, cede velocemente il passo ai rilievi collinari che lo delimitano a nord e a sud.\nL'altitudine \u00e8 compresa tra i 50 e i 300 m s.l.m.\nL'idrografia, oltre al fiume \"Foglia\", \u00e8 rappresentata da alcuni corsi d'acqua a carattere intermittente. Sulla destra del fiume si\nsuccedono: il torrente \"Apsa\", il fosso \"Apsella\", il fosso \"Brasco\" (che segna in parte il confine con il comune di Sant'Angelo in Lizzola), il rio \"Tombaccia\" e il tratto terminale del rio \"della Valle\" (che costituisce una porzione del confine con il comune di Pesaro). Sulla sinistra del fiume, invece, troviamo il fosso \"Taccone\" e il fosso \"della Cornacchia\": il primo segna il confine con i comuni di Vallefoglia e Tavullia, il secondo con quello di Pesaro.\nStoria, ambiente e tradizioni.\nIl castello sul colle.\nIl castello di Montelabbate deve il proprio nome agli abati del vicino cenobio benedettino di San Tommaso in Foglia che lo eressero attorno all'XI secolo per difendersi dalle scorrerie degli urbinati e dei pesaresi in lotta tra loro. Il monastero, infatti, in seguito al rafforzamento territoriale dei due secoli precedenti, era divenuto centro di notevole riguardo dal punto di vista politico e oggetto di numerosi tentativi di occupazione da parte delle signorie confinanti.\nLa residenza dell'abate presso questo fortilizio \u00e8 attestata fino alla soppressione del cenobio (XV secolo), quando il castello e il territorio di Montelabbate passarono in mano alla signoria pesarese dei Malatesta che munirono la residenza abbaziale di una rocca e restaurarono le mura, mentre in basso il Borgo si estendeva e i suoi mercati diventavano sempre pi\u00f9 fiorenti e rinomati. Fu certamente anche a causa di questi traffici commerciali che, all'inizio del Quattrocento, si decise di edificare un ponte nel tratto di fiume sottostante.\nIl castello di Montelabbate fu strategicamente importante nel mese di novembre del 1443 quando ebbero ad accamparvisi, nel corso della sanguinosa battaglia di Monteluro, prima le truppe di Francesco Sforza, poi quelle di Niccol\u00f2 Piccinino e infine quelle di Sigismondo Malatesta.\nPer l'amenit\u00e0 del luogo, il castello fu uno dei soggiorno preferiti di Costanzo I Sforza. Secondo la tradizione a Costanzo si deve probabilmente la costruzione del torrione di levante (ci\u00f2 che di pi\u00f9 rilevante resta dell'antico fortilizio) che ricorda in alcuni particolari stilistici le architetture militari di Francesco di Giorgio Martini. Lo stesso principe restaur\u00f2 anche, unendoli in una sola costruzione, la residenza degli abati e la rocca malatestiana.\nNel 1540 il duca Guidubaldo II Della Rovere concesse il castello in feudo al pesarese Giangiacomo Leonardi i cui eredi tennero in possesso il castello fino al 1804.\nIl paese a valle.\nIl centro dell'attuale abitato si sviluppa su un'area che fin dal periodo medievale fu sede di uno dei pi\u00f9 importanti mercati del pesarese: di qui il toponimo \"Borgo Mercato\", introdotto per indicare questa parte dell'abitato, distinguendola da quella che, con l'edificazione del castello (XI secolo), si era andata sviluppando alla sommit\u00e0 del colle soprastante.\nIl corso principale, via Roma - gi\u00e0 \"Borgo Mercato\", si apre con il nuovo municipio (1982), progetto dell'architetto Leone Podrini, edificato sul luogo del palazzo scolastico (1928). Accanto sorge lo storico palazzo comunale la cui mole, per la massiccia torre dell'orologio che s'innalza al centro della facciata, trova dimensioni corrispondenti soltanto nel prospiciente palazzo Marcucci (XIX secolo) mentre contrasta con l'ininterrotta teoria di abitazioni che, poco oltre, sorgono ai margini dell'ampio corso. Nel piccolo giardino pubblico retrostante il vecchio palazzo municipale trova collocazione un grande dolio romano rinvenuto all'inizio del XVII secolo nel promontorio di Gabicce e in seguito acquisito dalla famiglia dei conti Leonardi Della Rovere.\nAl centro dell'abitato \u00e8 la chiesa parrocchiale dedicata ai Santi Quirico e Giulitta. La pristina chiesa intitolata a questi martiri, che fu soggetta al monastero di San Tommaso in Foglia e della quale si hanno notizie sin dall'anno 1137, sorgeva probabilmente di fronte al nuovo municipio. In et\u00e0 medioevale il fenomeno dell'incastellamento port\u00f2 ad un progressivo spopolamento dell'abitato e indusse il trasferimento della cura all'interno del vicino castello, dove la maggioranza degli abitanti aveva cercato riparo. La chiesa del Mercato, ormai non pi\u00f9 utilizzata, conobbe secoli di totale abbandono. Alla fine del Settecento, quando la struttura versava ormai in uno stato di completa rovina, venne demolita e riedificata sul luogo dove sorge attualmente. Il nuovo edificio sacro, completato ed aperto al culto nel 1814, sub\u00ec importanti interventi di restauro nel 1921 quando fu eretto a sede parrocchiale. Il campanile fu edificato nel 1929. L'attuale assetto strutturale \u00e8 il risultato delle trasformazioni operate tra il 1946 e il 1950. L'interno, eseguito su progetto di Guerrino Barbaresi secondo linee neoclassiche quattrocentesche, custodisce, tra le altre opere, un \"Crocifisso\" ligneo cinquecentesco, un \"San Girolamo nel deserto\" attribuito al pesarese Giannandrea Lazzarini (1710-1801) e una pregevole \"Cena degli apostoli\", prima opera del durantino Domenico Peruzzini che la realizz\u00f2 nel 1629 su commissione di una locale confraternita.\nProseguendo sulla via principale si osserva un lavatoio pubblico risalente al 1892.\nL\u2019abbadia di San Tommaso in Foglia.\nNelle vicinanze di Apsella, a poca distanza dalla confluenza del fosso omonimo col torrente Apsa, sorge l\u2019abbazia di San Tommaso in Foglia. La storia di questo monastero benedettino, eretto attorno al X secolo sulle rovine di un tempio pagano, \u00e8 legata soprattutto alla residenza che nel 1047 vi prese il papa tedesco Clemente II che qui concluse i suoi giorni. Nei secoli seguenti, infatti, per le generose donazioni accordate dallo stesso pontefice e da altri potenti che lo frequentarono, il monastero conobbe un periodo di grande floridezza proseguito fino a quando le sfavorevoli congiunture politiche del XV secolo provocarono la decadenza e la conseguente soppressione del centro monastico (1447).\nLa chiesa, in stile romanico e con facciata a capanna tripartita, \u00e8 edificata con conci di pietra arenaria e mattoni perlopi\u00f9 segnati con motivi a spina di pesce ed altri simboli dalla chiara natura cristiana. L\u2019interno, illuminato dalla luce proveniente dalla bifora della facciata e dalle strette monofore che si aprono sui lati e sulla parete di fondo, presenta un corpo centrale affiancato da due navate laterali. Lungo la navata sinistra \u00e8 esposta una parte dell\u2019abbondante materiale lapideo, di origine romana ed altomedievale, rinvenuto durante gli ultimi restauri. Nell\u2019ambiente che circonda l\u2019abbazia vegetano numerosi esemplari di roverella (Quercus pubescens) di notevoli dimensioni che meritano la massima considerazione e salvaguardia.\nDa Apsella a Ripe: l\u2019antica strada dei colli e dei castelli.\nApsella \u00e8 una borgata che sorge sulla confluenza di due piccoli corsi d\u2019acqua: il torrente Brasco e il fosso Apsella. Al centro dell\u2019abitato \u00e8 ancora visibile quello che resta di un antichissimo mulino da grano, anticamente di propriet\u00e0 del monastero di San Tommaso in Foglia e rimasto in attivit\u00e0 fino all\u2019ultimo dopoguerra. Nelle vicinanze si diparte anche la strada per Farneto che si snoda su un crinale che ai lati degrada in una bella campagna disseminata di case coloniche. Il percorso si sviluppa su un tratto di quell\u2019itinerario stradale praticato gi\u00e0 in epoca altomedievale per abbreviare il percorso della strada consolare Flaminia: una sorta di scorciatoia che all'altezza della basilica di \"San Cristoforo ad Aquilam\" (oggi Colombarone) si allontanava dalla consolare, percorreva la vallata del Foglia fino all\u2019abbazia di San Tommaso per poi dirigersi, attraverso questi crinali, verso Fossombrone.\nLa storia del castello di Farneto, edificato attorno al X secolo sulle rovine di un tempio dedicato a Priapo, \u00e8 intimamente legata alle vicende della sottostante abbazia di San Tommaso in Foglia. L\u2019etimologia del luogo sembra discendere dall\u2019antica presenza di una vasta estensione di farnie, alberi di cui tutta la zona \u00e8 effettivamente ricca. Dell\u2019antico fortilizio oggi non restano che la cinta muraria, la rampa d\u2019accesso un piccolo corpo di guardia e alcuni agglomerati abitativi. L\u2019interno della chiesa di San Martino, eretta nel 1420 e riedificata agli inizi del XVII secolo, custodisce interessanti opere d\u2019arte tra le quali ricordiamo una raffinata \"Madonna del Rosario\" del pesarese Giangiacomo Pandolfi e una \"Madonna coi Santi Carlo Borromeo e Antonio da Padova\" dell\u2019urbinate Alfonso Patanazzi (1665), dipinto che reca sullo sfondo una dettagliata riproduzione del castello di Farneto. La cantoria conserva un organo costruito nel 1899 della ditta Giudici di Pesaro, recentemente restaurato. Sulla chiesa si erge un bel campanile di foggia neogotica, realizzato nel 1932 su disegno di don Ciro Scarlatti, un prete con la passione per la caccia e la poesia.\nDa Farneto si pu\u00f2 comodamente raggiungere la localit\u00e0 di Ripe attraverso via Cannelle, un percorso con pochi dislivelli e magnifico dal punto di vista paesaggistico. Il tratto di strada, ideale per una passeggiata nel verde, insiste su una linea di demarcazione territoriale molto antica: pare infatti che gi\u00e0 in epoca romana avessero qui confine le municipalit\u00e0 di Pesaro e Urbino. Per questa via presto si scorger\u00e0 l\u2019ameno colle di Ripe e con esso il bel campanile a vela della chiesa di San Marco, gi\u00e0 parrocchiale del luogo. Poco pi\u00f9 in basso, a sud-ovest dello stesso poggio, sopra uno sperone tufaceo, \u00e8 il luogo ove un tempo sorgeva il piccolo castello di Ripe che dall\u2019abbazia di San Tommaso in Foglia pass\u00f2 poi alle dipendenze della citt\u00e0 di Urbino e della sua diocesi, cui tuttora appartiene. Il territorio di Ripe fu annesso al comune di Montelabbate solo nel 1869.\nOsteria Nuova e la Linea Gotica.\nLa frazione di Osteria Nuova, posta sulla riva sinistra del Foglia, lungo la strada Urbinate, costituisce il centro pi\u00f9 popoloso del comune, fornito di molti servizi ed attivit\u00e0 commerciali. I suoi esordi risalgono agli inizi del XVIII secolo, quando in questo luogo di transito fu edificata una piccola osteria con stazione di posta e il villaggio divenne sede di una piccola comunit\u00e0 di carrettieri. La borgata fu completamente distrutta nell\u2019ultimo conflitto mondiale, rasa al suolo con le mine nel corso dei lavori per la realizzazione della Linea Gotica che passava proprio in questo luogo. Sulle colline che sovrastano il paese sono ancora visibili alcuni manufatti realizzati dai tedeschi per contrastare l\u2019avanzata delle forze alleate: tra le testimonianze pi\u00f9 significative e meglio conservate vi \u00e8 senza dubbio la casamatta di Quota 147 (via Redipuglia) nei pressi della quale, nella notte tra il 30 e il 31 agosto 1944, i canadesi del Reggimento Perth con una audace azione riuscirono a sorprendere dal retro le difese tedesche e ad aprire la prima breccia nella Linea Gotica. Nel cimitero di guerra esistente alle porte del paese riposano 582 soldati britannici e canadesi caduti in questa zona fra l'agosto e il settembre del 1944.\nLe pesche di Montelabbate.\nDal punto di vista economico Montelabbate riesce a coniugare tradizione agricola e sviluppo industriale. Il suo territorio, tra pianura e collina, costituisce uno dei principali poli industriali del pesarese ma \u00e8 anche sede di piccole ma innovative aziende agricole.\nIl paese \u00e8 rinomato soprattutto per le sue pesche, apprezzate fin dal Rinascimento, quando con esse si rendeva omaggio ai duchi di Urbino, al golosissimo Pietro Aretino e ad altri celebri palati dell\u2019epoca. A questo frutto Montelabbate dedica annualmente una festa, l\u2019ultima domenica di luglio. Il momento pi\u00f9 significativo di questa manifestazione \u00e8 rappresentato da un\u2019esposizione delle pesche pi\u00f9 belle: esemplari dal sapore unico e dalle dimensioni straordinarie che poi vengono messi all\u2019asta e ceduti al migliore offerente. I primordi della manifestazione risalgono all\u2019estate del 1945, quando un gruppo di peschicoltori locali pens\u00f2 di promuovere e valorizzare con una festa il prodotto che pi\u00f9 di ogni altro gratificava la loro fatica e onorava la loro terra. Nacque cos\u00ec la \"Sagra delle Pesche\".\nLa zona di produzione della \"Pesca di Montelabbate\" insiste su un territorio vasto circa 60 ettari ed \u00e8 compresa tra i comuni di Montelabbate, Vallefoglia, Tavullia, Monteciccardo e Pesaro. L'esperienza dei coltivatori, il microclima e la composizione dei terreni conferiscono a questo frutto un sapore particolarmente gustoso che lo differenzia dal resto del mercato. La \"Pesca di Montelabbate\" dal 2011 \u00e8 dotata del marchio collettivo regionale QM (Qualit\u00e0 Marche).\nIl corpo bandistico musicale.\nTra le numerose realt\u00e0 associative che animano la vita del suo territorio, Montelabbate annovera un corpo bandistico musicale i cui esordi risalgono alla fine dell\u2019Ottocento. Intitolata al grande compositore pesarese Gioachino Rossini, la banda di Montelabbate \u00e8 una formazione giovane e di stile che nel corso dell\u2019anno partecipa e d\u00e0 vita a numerose manifestazioni sia dentro che fuori il territorio comunale: concerti, sfilate, eventi di piazza, feste religiose, raduni e scambi con altre realt\u00e0 musicali italiane ed estere. Il gruppo promuove anche una scuola di orientamento musicale, vivaio per la formazione dei suoi futuri componenti.\nGemellaggio.\nIl comune di Montelabbate \u00e8 gemellato con Hornburg, la cittadina tedesca che nel 1005 diede i natali a papa Clemente II (Suidger von Morsleben) che mor\u00ec a San Tommaso in Foglia il 9 ottobre 1047.\nSport.\nCalcio.\nLa principale squadra di calcio \u00e8 l'\"A.S.D. Polisportiva Montelabbate\" che milita nel girone A marchigiano di 3\u00aa Categoria, ha militato anche in Promozione.\nL'altra squadra di calcio \u00e8 l\"'Osteria Nuova\" che milita in 1\u00aa Categoria."}
{"id": "33997", "revid": "123420513", "url": "https://it.wikipedia.org/wiki?curid=33997", "title": "Montemaggiore al Metauro", "text": "Fino al 31 dicembre 2016 \u00e8 stato comune italiano, ha poi formato Colli al Metauro assieme a Saltara e Serrungarina.\nStoria.\nIn una bolla di Papa Adriano I del 777, si accenna ad un Convento di San Martino di Fano, che detiene \"la quarta parte della terra di Montemaggiore\". Questa \u00e8 la prima notizia storica che riguarda il territorio di Montemaggiore. Alcuni autori (si vedano \"Castellano, 1837\" \"Amadio, 1957\") sostengono la derivazione del nome da \"Monte Maor\" o \"Mauro\" o \"Maurum\" ritenendo l'origine del nome un riferimento al generale cartaginese Asdrubale Barca, sconfitto nella Battaglia del Metauro del 207 a.C. Anche se il territorio che da Montemaggiore prosegue nella piana di S. Liberio \u00e8 probabilmente il luogo della battaglia del Metauro, tali ipotesi circa le origini del nome sono comunque da prendere con cautela, in quanto sembrerebbero frutto di ricostruzioni atte a mitizzare i territori del Duca Francesco Maria II. La ricostruzione storica dei territori metaurensi \u00e8 resa ancora meno praticabile dalla distruzione di tutti gli archivi della zona al tempo della venuta di Lorenzo de' Medici.\nL'incastellamento\nNelle bolle pontificie di Adriano IV del 5 maggio 1156 e di Alessandro III del 18 aprile 1178, si parla di Montemaggiore, con il termine \"Castrum\", cio\u00e8 \"castello\". Intorno all'anno mille, infatti, si sviluppa il fenomeno dell'incastellamento. All'origine di questo processo ci sono principalmente il bisogno di difendere le classi subalterne dalle continue incursioni, e il bisogno da parte dei signori feudali di esercitare un controllo economico e politico sulla popolazione rurale. Il castello di Montemaggiore diroccato nel corso del XIII sec. a causa degli assedi dei Ghibellini di Percivalle D'Oria, vicario di re Manfredi, ripete i caratteri di origine duecentesca, mentre la cattedrale invece \u00e8 del XV sec.\nLa storia di Montemaggiore \u00e8 indissolubilmente legata al vicariato di Mondavio per i secoli XIV, XV, XVI. Il vicariato era nato a causa della volont\u00e0 della Chiesa e dei castelli di emanciparsi dalla citt\u00e0 di Fano e dalle sue tasse.\nDopo vari tentativi da parte dei Malatesta di conquistare il vicariato di Mondavio, nel 1376 Galeotto I Malatesta, dopo una serie di saccheggi vi riusc\u00ec. Alla morte di Galeotto, Pandolfo III Malatesta fu confermato da Papa Bonifacio IX signore di Mondavio. Sotto i Malatesta vennero risistemati i territori e le rocche. Sotto Galeotto avvennero le risistemazioni dei territori per volont\u00e0 del Cardinale Albornoz che prevedevano la resa a Fano di Montemaggiore e di tutto il contado, ma non il reintegro del vicariato di Mondavio, che avverr\u00e0 solo nel 1380. Alla morte di Pandolfo e del fratello Carlo, il vicariato torn\u00f2 nelle mani della Santa Sede. In questo periodo le vicende dei Malatesta si intrecciano con quelle di Federico da Montefeltro e degli Sforza.\nNel 1474 Giovanni Della Rovere, nipote di Papa Sisto IV, venne infeudato Signore di Senigallia e Vicario di Mondavio. La storia dei Della Rovere, si un\u00ec con quella dei Montefeltro (Giovanni si spos\u00f2 con Giovanna, figlia di Federico da Montefeltro). Tra i 24 castelli sottomessi vi compariva anche quello di Montemaggiore, cos\u00ec che per un discreto periodo tale comune fu sotto i duchi di Urbino, fino a quando Urbino pass\u00f2 sotto il controllo dello Stato Pontificio. Quando mor\u00ec l'erede scelto da Francesco Maria II della Rovere, ovvero Federico Ubaldo, Papa Urbano VIII, con la minaccia dell'esercito, convinse Francesco alla cessione dello Ducato allo Stato Pontificio. L'ultimo Duca di Urbino mor\u00ec a Casteldurante (l'odierna Urbania ) nel 1631.\nI Della Rovere avevano lasciato al Papa un ducato fertile e prospero. In questo periodo sorsero almeno sei confraternite religiose, tre delle quali si richiamavano alla Madonna. Le confraternite erano la tipica forma di aggregazione che il Concilio di Trento aveva riconosciuto, con lo scopo di evitare la perdita dei fedeli. Sempre in questo periodo si registrano cospicui investimenti da parte degli abati di Fonte Avellana. Nel 1640 venne eretta la chiesa di Santa Maria del Soccorso (l'odierna ubicazione del Museo Civico \"Winston Churchill\"). Con l'avvicinarsi del secolo dei Lumi, i manoscritti mettono in luce i contrasti con l'oscurantismo religioso. Alcuni documenti mostrano come la \"comunit\u00e0 di Montemaggiore\" si sia indignata di fronte ai non pagamenti di \"preti, loro parenti e pi\u00f9 di un possidente\". L'unica istituzione benefica laica era l\"'Abbondanza\", con la funzione di conservare e distribuire il frumento in epoche di siccit\u00e0. A met\u00e0 del Settecento Montemaggiore raggiunse i mille abitanti, con un deciso incremento della popolazione rurale. Fu a questa maggiore espansione che segu\u00ec la necessit\u00e0 di una nuova catastazione per opera di Pio VI, conclusasi il 20 settembre del 1782. Grazie a questo catasto \u00e8 possibile vedere come il rapporto tra terre laiche e possedimenti religiosi fosse di 60 a 40, e come i possedimenti ecclesiastici fossero esenti dalle imposte, garantendo posizioni di privilegio a chi ne aveva sostenuto la costituzione.\nDi questo periodo sono tipici i documenti nei quali si rivela la volont\u00e0 della Chiesa di dettare leggi sulla morale e sui costumi degli abitanti di Montemaggiore. Documenti testimoniano, per esempio, l'arresto per Decreto Vescovile di un bestemmiatore e dei provvedimenti per chi \u00e8 stato sorpreso in colloqui troppo intimi con la fidanzata. In un fascicolo del 1764-95 del prete di Montemaggiore al Metauro Gianbattista Travaglini sono riportati interessanti micro-eventi dell'epoca.\nNapoleone e il Regno d'Italia\nIl 30 aprile 1808 con Napoleone Re d'Italia Montemaggiore venne a far parte all'appena costituito Regno d'Italia, e i suoi confini vennero ritracciati (ma non in modo definitivo perch\u00e9 nel 1814 il comune venne soppresso). Al 1813 risale il \"Catasto del Comune di Montemaggiore\", consultabile presso la Biblioteca Passionei di Fossombrone, dal quale si possono apprendere i nomi delle famiglie possidenti. Sotto Napoleone anche Montemaggiore si dot\u00f2 di una Guardia Nazionale e nel 1814 erano presenti 204 reclutati tra i 14 e i 50 anni. Nelle campagne di Montemaggiore, afflitte da povert\u00e0 ed analfabetismo, l'influenza sanfedista, sfruttata sapientemente dalla Chiesa, gener\u00f2 sommosse popolari che nel 15 maggio del 1814 arrivarono col saccheggiare ed incendiare tutte le carte che si trovavano nel Municipio. Con la sconfitta di Gioacchino Murat si concluse la parentesi napoleonica e dietro l'angolo riapparve il potere della Chiesa.\nCon i sacerdoti che amministravano la giustizia e governavano tutte le istituzioni, si ebbe un forte declino dello Stato. Tantissimi erano i miserabili e tante le inefficienze amministrative del potere ecclesiastico. Fu negli anni 30/31 che iniziarono a saltare i vari governi locali sotto i moti carbonari, e il 15 febbraio 1831 a Montemaggiore venne finalmente issato il tricolore italiano. Venne cos\u00ec istituito un \"governo provvisorio delle provincie unite\" il cui presidente fu trovato nel massone pesarese Terenzio Mamiani. L'avanzare del vento laico liber-democratico non riusc\u00ec comunque a scuotere il potere della Chiesa. Nel 1850, infatti, le Marche vennero divise in sei provincie e il legato di Pesaro divenne semplice delegato pontificio; in questo periodo le delibere consiliari esordivano con la formula, stridente con le recenti rivoluzioni laiche ed anticlericali, \"Nel Nome di Dio, Amen\".\nL'epidemia di colera a Montemaggiore\nNel 1855 si affacci\u00f2 anche a Montemaggiore l'epidemia di peste che da dieci anni mieteva vittime in gran parte dell'Europa. A giugno il morbo colp\u00ec in modo marginale il paese di Montemaggiore, ma gi\u00e0 al 17 settembre si contavano 239 malati, di cui 70 morti, 154 guariti e 18 ancora in cura. Ad ottobre cess\u00f2 l'epidemia e a Montemaggiore la nuova parrocchia venne dedicata alla Madonna delle Grazie. Nonostante ci\u00f2, il popolo montemaggiorese si stava disaffezionando al potere temporale della Chiesa, aprendo la strada allo Stato unitario.\nIl Regno d'Italia\nDopo il 1860 il territorio marchigiano fu diviso in quattro province. Montemaggiore venne a far parte, cos\u00ec, della provincia di Pesaro e Urbino. Dopo tre anni, nel 1863, il comune assunse il nome ufficiale di Montemaggiore al Metauro. Con il Regno d'Italia le forze laiche e democratiche iniziarono ad erodere le possidenze del clero: i conventi diventarono scuole o strutture comunali e gran parte dei beni ecclesiastici vennero battuti all'asta pubblica. Al 1861 risale il primo censimento dello Stato unitario, che contava 1199 presenti e 62 assenti, 248 famiglie, 655 celibi compresi i ragazzi, 662 coniugati e 82 vedovi. Nel castello abitavano 136 persone, 94 nel borgo e 969 nella campagna. La donna pi\u00f9 anziana aveva 96 anni. Nel 1869 un Regio Decreto stabiliva la soppressione del comune di Montemaggiore e di San Giorgio di Pesaro, accorpandoli a quello di Piagge. L'antipatia per il comune di Piagge e la pretesa di essere superiore ad esso, port\u00f2 Montemaggiore ad inviare una supplica direttamente a Vittorio Emanuele II, riuscendo cos\u00ec a far revocare il decreto nello stesso anno.\nNegli anni ottanta venne messa in piedi la nuova giunta che aveva come sindaco una personalit\u00e0 di grande rilievo. Era l'archeologo ed insegnante Carisio Ciavarini, fondatore tra l'altro del Museo archeologico nazionale delle Marche e rinomato storico dell'epoca. Il Ciavarini era politicamente legato a quella sinistra liberale, laica ed irriducibilmente anticlericale che aveva appena preso il potere in Italia. La sua giunta, nonostante il forte impegno e l'ottica visionaria, non riusc\u00ec a portare a termine le innovazioni previste. A leggere i verbali, sembra chiaro come gli ambienti legati alla destra e al clero non vedessero di buon occhio la politica laica del nuovo sindaco. Ci furono fratture insanabili e dimissioni inattese tali che il 19 febbraio del 1882 la giunta si sciolse. Alle nuove elezioni si videro riaffiorare i cognomi altisonanti di personaggi precedenti all'Unit\u00e0 d'Italia. Si ritornava cos\u00ec ad una politica monarchica di ispirazione liberale ma di stampo nettamente clericale.\nAlla fine degli anni ottanta del XIX secolo, Montemaggiore fece esperienza di alcune novit\u00e0. Nell'ultimo mese dell'anno del 1887, infatti, venne inaugurato il ponte di Calcinelli, che permetteva di collegare la sponda a sinistra del Metauro, dove si stendeva l'antica Via Flaminia, con la sponda destra, dove giaceva il poggio di Montemaggiore. L'Agnati (1999) nel suo volume \"Per la storia romana della provincia di Pesaro e Urbino\", cita il Montecchini (1879), il quale sostiene che un tempo era possibile attraversare il metauro pagando un traghettatore con una moneta chiamata \"calcinello\". Da questa moneta deriverebbe il nome della frazione del comune di Saltara, chiamata Calcinelli, l'antica \"Ad Octavo\" romana.\nAgli inizi del Novecento venne costruito un acquedotto che venne a sostituire le vecchie fonti d'epoca napoleonica. Nel 1908 fu progettata una ristrutturazione delle mura del castello, un anno prima venne introdotto il telegrafo, e il comune non risiedeva pi\u00f9 nel castello, ma nel borgo sottostante.\nAnche Montemaggiore ebbe i suoi morti e i suoi fascisti nel cosiddetto \"secolo del male\". Molte vicende dell'epoca rimangono ancora nella memoria degli anziani del paese, come la localizzazione dei rifugi (tra Villanova e Fiordipiano) o dei buchi nel tufo scavati dai soldati, esplosioni di bombe e tante altre vicende che hanno caratterizzato il periodo fascista nelle campagne di tutt'Italia. L'ascesa del fascismo metteva per\u00f2 a tacere queste vicende sanguinose del regime, grazie anche alle grandi opere come il teatro di Montemaggiore (Casa del dopolavoro e dei balilla) e la messa in funzione della ferrovia con stazione a Calcinelli; senza dimenticare, poi, le processioni del parroco Don Minardi, cariche di entusiasmo verso i riti del regime, soprattutto dopo la sottoscrizione dei Patti Lateranensi. Un altro dei gesti simbolici del periodo fascista fu l'inaugurazione, nel 1934, della pineta di Montemaggiore, che riveste ancora gran parte della cinta muraria del castello e che \u00e8 oggi dedicata al poeta Mario Luzi.\nQuando alla fine della prima met\u00e0 degli anni quaranta l'Italia volt\u00f2 le spalle al fascismo e ai tedeschi, diventando cobelligerante con gli angloamericani, molti tedeschi occupavano ancora i territori del paese. A Montemaggiore un caccia tedesco cadde sotto il fuoco inglese uccidendo con s\u00e9 anche il suo pilota. I tedeschi stavano progettando la Gotenstellung, ovvero la Linea Gotica, cio\u00e8 una linea difensiva con lo scopo di rallentare l'avanzata degli alleati comandati da Harold Alexander. La mattina del 25 agosto, Winston Churchill e il generale Alexander arrivarono a Montemaggiore per osservare la Linea Gotica e progettare l'Operazione Olive. Fu questo un momento memorabile per i cittadini montemaggioresi, che fino a pochi minuti prima erano ancora sotto il fuoco nemico. Montemaggiore venne cos\u00ec liberata dai tedeschi anche se il paese aveva subito ingenti danni.\nLe scelte politiche di Montemaggiore immediatamente successive alla guerra videro capeggiare la DC e la Repubblica. Lo scudo crociato fu infatti un buon riparo per i proprietari legati al credito cooperativo cattolico, anche se successivamente \u00e8 rilevabile una maggioranza di sindaci di sinistra. Fenomeni sociali successivi alla guerra, furono l'abbandono di massa delle campagne e, dagli anni settanta in poi, il massiccio infoltimento urbano della frazione di Villanova, diventata oggi il centro delle attivit\u00e0 lavorative, commerciali e sociali dei cittadini di Montemaggiore.\nMuseo storico del fiume Metauro \"Winston Churchill\".\nPresso Via Roma, ex Chiesa Santa Maria del Soccorso, \u00e8 possibile visitare il \"Museo storico del fiume Metauro \"Winston Churchill\"\". Al suo interno sono contenuti numerosi reperti storici della seconda guerra mondiale, come diari, armi belliche, divise, spille, modellini bellici, documenti ufficiali e cimeli. Il museo vuole ricordare la mattina del 25 agosto 1944, quando Winston Churchill, in veste di primo ministro inglese, assieme al generale Alexander (comandante del VIII corpo di armata inglese), sal\u00ec al castello di Montemaggiore al Metauro per osservare le truppe schierate nella valle del Metauro.\nIn una piccola teca disposta vicino a quello che era l'altare, sono stati disposti alcuni reperti di epoca romana, ritrovati nel territorio locale. Si tratta di frammenti di ceramiche varie, di tegole con bolli laterizi a forma circolare, ed alcune parti di pavimentazione a spina di pesce. I terreni argillosi, tipici del paese, sembrano aver favorito la diffusione di fornaci localizzate in pi\u00f9 zone del comune. In queste zone \u00e8 stata rilevata la presenza di frammenti di sigillata italica con bollo in \"planta pedis\" tipici del I sec. d.C.\nBiblioteca civica di Montemaggiore al Metauro.\nLa biblioteca di Montemaggiore al Metauro, un tempo situata presso il centro sociale che si trovava nella piazza del castello, oggi si trova nella frazione di Villanova in Via Ponte Metauro n. 103.\nAmministrazione.\nFonte: Ministero dell'Interno.\nSport.\nLa squadra locale prede il nome di Maior e gioca il campionato di calcio regionale di Seconda Categoria."}
{"id": "33998", "revid": "125436117", "url": "https://it.wikipedia.org/wiki?curid=33998", "title": "Novafeltria", "text": "Novafeltria (gi\u00e0 Mercatino Marecchia, \"Marcatein\" in romagnolo) \u00e8 un comune italiano di abitanti della provincia di Rimini in Emilia-Romagna. \u00c8 sede dell'Unione dei comuni della Valle del Marecchia.\nGeografia fisica.\nNovafeltria si trova sulla SS 258 \"Marecchiese\" al centro della alta Valmarecchia, il bacino del fiume Marecchia che sfocia nel mare Adriatico a Rimini, si trova al centro della valle fra le regioni Marche, Toscana ed Emilia-Romagna. Il territorio comunale include anche un'exclave, identificabile nelle frazioni di Secchiano e Uffogliano, compresa tra i comuni di Talamello, San Leo, Poggio Torriana e Sogliano al Rubicone.\nStoria.\nAll'anno 950 d.C. si fa risalire il primo nucleo abitativo, con la chiesa di San Pietro in Culto e l'oratorio di Santa Marina. Scelta come dimora dai Conti Segni di Bologna, che nella prima met\u00e0 del Seicento vi edificarono una sontuosa villa, oggi palazzo municipale, l'abitato divenne centro agricolo e commerciale, teatro di grandi fiere in particolare nel mese di agosto.\nIl comune, denominato sino al 1941 \"Mercatino Marecchia\", venne costituito nel 1907, dall'unione di frazioni staccate dal comune di Talamello.\nDal 1922 al 1960 Novafeltria \u00e8 stata collegata tramite la Ferrovia Rimini-Novafeltria al litorale adriatico.\nIl comune \u00e8 appartenuto alle Marche (provincia di Pesaro e Urbino) fino al 15 agosto 2009, quando ne \u00e8 stato distaccato congiuntamente ad altri sei comuni dell'Alta Valmarecchia in attuazione dell'esito di un referendum svolto il 17 e 18 dicembre 2006. \nOggi la cittadina \u00e8 centro di convergenza di numerose attivit\u00e0 economiche della Valmarecchia. \u00c8 presente un teatro, recentemente restaurato, e una biblioteca.\nNella frazione di Perticara, antico centro minerario, ha sede \"Sulphur\", museo storico minerario, che documenta l'attivit\u00e0 protratta nei secoli per l'estrazione dello zolfo e raccoglie testimonianze archeologiche che vanno dall'et\u00e0 del bronzo alle civilt\u00e0 Umbra, Etrusca e Romana; sul Monte Pincio (900 m s.l.m.) che la sovrasta si trovano un castagneto ed una vasta pineta, che ospita il parco \"Avventura\".\nSociet\u00e0.\nLingue e dialetti.\nAccanto alla lingua italiana, \u00e8 parlata la locale variante della lingua romagnola. Notevole caratteristica del mercatinese, condivisa con altri dialetti dell'Alta Valmarecchia, \u00e8 l'aver accolto solo in parte la sonorizzazione settentrionale: si hanno quindi \"amiga, bug, frad\u00ebl, r\u00f6\u1e61a\" \"amica, buco, fratello, rosa\" accanto a \"ch\u00ebpra, cr\u00f3cia, fuc, taj\u00e8t, v\u00e9tri\" \"capra, croce, fuoco, tagliato, vetro\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa squadra di calcio del Vis Novafeltria, nata nel 2011, gioca in Promozione ed i colori sociali sono il blu e il giallo; la precedente societ\u00e0 sportiva invece, era nata dalle ceneri dell'AC Perticara, al momento della chiusura della miniera di zolfo."}
{"id": "33999", "revid": "1543377", "url": "https://it.wikipedia.org/wiki?curid=33999", "title": "Orciano di Pesaro", "text": "Orciano di Pesaro (\"Orci\u00e0n\" in dialetto gallo-piceno) \u00e8 un ex comune italiano di abitanti della provincia di Pesaro e Urbino nelle Marche.\nDal 1\u00ba gennaio 2017, insieme a Barchi, Piagge e San Giorgio di Pesaro, forma il comune sparso di Terre Roveresche, del quale \u00e8 un municipio. \nGeografia fisica.\nPaese dell'entroterra marchigiano, sorge sulla sommit\u00e0 di un'ampia collina spartiacque che si eleva tra le valli del fiume Metauro e del fiume Cesano nell'entroterra fanese. Dista circa 25\u00a0km in linea d'aria da Pesaro, capoluogo di provincia, e 45\u00a0km da Ancona, capoluogo di regione. Il territorio comunale si estende per 24\u00a0km quadrati ed \u00e8 prevalentemente di natura collinare, in una posizione a 267\u00a0m sul livello del mare. Le frazioni si estendono in direzione nord-ovest rispetto al centro del paese e sono: Rupoli, Montebello e Schieppe, situata nelle vicinanze della superstrada E78 e del fiume Metauro.\nStoria.\nIpotesi etimologiche del toponimo.\nDa alcuni manoscritti sopravvissuti all'incendio dell'archivio dello Stato di Urbino, provocato da Lorenzo dei Medici tra il 1516 e il 1517, si rileva l'esistenza di una selva boscosa ben estesa nel luogo in cui oggi sorge Orciano. Secondo Agostino Scipioni, storico segretario municipale, le ipotesi etimologiche sono due.\nLa prima spiegazione etimologica vuole che all'interno della selva si trovasse il tempio del dio Giano, divinit\u00e0 pagana che preannunciava il futuro. In quel tempio vi si recavano i devoti che cercavano risposte dall'oracolo che in cambio portavano delle offerte, quali monete d'oro e d'argento, che venivano poste all'interno di un vaso di creta a forma di \"orcio\" sopra all'altare del dio. Grazie alle offerte prelevate dall'urna venne costruito un piccolo castello sul colle Palatino, odierno Monte Palazzino, il quale per\u00f2 venne completamente distrutto durante l'invasione dei Goti. Come supposto da Agostino Scipioni, il nome \"Orciano\" dovrebbe la sua etimologia all'urna del dio pagano, l\"'orcio di Giano\", \"\u016drceus I\u0101ni\", da cui le trasformazioni in \"Urgiano\", \"Urceano\", \"Urciano\" e infine \"Orciano\".\nL'altra spiegazione dell'etimologia, fornita dallo stesso Scipioni, risale alla battaglia del Metauro del 207 a.C., combattuta tra i romani e i cartaginesi di Asdrubale. Dopo la vittoria dei romani, il console Tiberio Claudio Nerone andava alla ricerca di Annone, generale di Asdrubale, con l'ordine latino: \"Urgeat Annonem!\", ovvero \"Si insegua Annone!\", da cui \"Urgeat\" probabilmente sarebbe mutato in \"Urgeano\" e infine in \"Orciano\".\nUna congettura finale di Scipioni lascia per\u00f2 intendere che l'origine pi\u00f9 probabile del nome sia la prima.\nOrigine del castello medioevale.\nLo storico Pietro Maria Amiani scrive, nel 1751, \"Memorie istoriche della citt\u00e0 di Fano\", nel quale parla di un'origine assai antica di Orciano. Su questo pare siano d'accordo anche i cartografi Abramo Ortelio, Giovanni Antonio Magini e Vincenzo Maria Coronelli. Lo storico Sebastiano Macci di Casteldurante nel \"De bello Asdrubalis\" narra la fondazione di un nucleo abitativo ad opera di cartaginesi in fuga dalla battaglia del Metauro del 207 a.C. Una prova di ci\u00f2 sarebbe il ritrovamento, nel 1759, di una zanna d'elefante dell'epoca, che il celebre magistrato orcianese Cosimo Betti don\u00f2 all'amico letterato Giovanni Battista Passeri, attualmente conservata presso il museo archeologico oliveriano di Pesaro.\nNotizie pi\u00f9 certe si hanno a partire dal VII secolo, periodo in cui, con l'avvento del cristianesimo, la popolazione abitante ad Orciano ader\u00ec alla fede in Cristo, lasciando le abitudini pagane: il tempio di Giano fu demolito e fu innalzata la chiesa di Santa Maria della Pieve, di cui si ha testimonianza dell'esistenza grazie a due bolle pontificie, pubblicate dall'Amiani, del 5 maggio 1156 di papa Adriano IV e del 18 aprile 1178 di papa Alessandro III. Con il nome di \"pieve\", si indicava una chiesa rurale con annesso il battistero ed era consuetudine gi\u00e0 nell'alto medioevo di considerarla \"chiesa matrice\", da cui dipendevano altre chiese e cappelle prive di battistero. La Pieve infatti sarebbe sorta con molta probabilit\u00e0 nell'alto medioevo, intorno al V secolo, e avrebbe assunto potere sulle altre chiese e cappelle del territorio. Tuttavia della pieve, situata in origine con ogni probabilit\u00e0 nella zona corrispondente all'attuale via Pieve Canneti, oggi non rimane quasi pi\u00f9 nulla se non il battistero di marmo, ritrovato durante gli scavi del 1814.\nL'origine del primo vero nucleo abitativo di Orciano \u00e8 legata quindi alla costruzione della chiesa della Pieve e al disboscamento della selva boscosa nel punto pi\u00f9 alto della collina, per la costruzione del grande castello medioevale cui segu\u00ec anche la costruzione di spesse cinta murarie, attribuite da alcuni storici all'opera degli illirici. Nel 700 il castello faceva parte dell'Esarcato di Ravenna, governato a quel tempo dall'esarca Eutichio. Eutichio volle dar prova di subordinazione al vescovo di Fano San Paterniano, donando la chiesa di Santa Maria della Pieve e met\u00e0 del castello di Orciano al monastero della citt\u00e0 di Fano, allora sotto custodia benedettina. Queste donazioni furono confermate ai benedettini da papa Zaccaria nel 743, quando si ferm\u00f2 a Fano prima di dirigersi a Ravenna a firmare la pace con il re longobardo Liutprando. E il dominio dei benedettini fu confermato, arricchito e protetto dai papi Adriano IV e Alessandro III, con le bolle gi\u00e0 citate in precedenza. L'imperatore Federico Barbarossa, nemico della Santa Sede, volle conquistare le simpatie fanesi, togliendo ai monaci benedettini i castelli che possedevano, e sottopose perci\u00f2 il castello di Orciano al governatorato della citt\u00e0 di Fano nel 1192. In seguito, il figlio di Barbarossa Enrico VI, costitu\u00ec il castello di Orciano in feudo nel 1196, insieme con Mondavio, Mondolfo, San Costanzo e Pergola, e lo don\u00f2 in un secondo momento alla famiglia ghibellina degli Ubaldini di Tiferno.\nPeriodo dei Malatesta.\nNel 1306 i Malatesta, signori di Rimini, occuparono una prima volta il castello di Orciano e dopo alcuni episodi, Galeotto I Malatesta ne entr\u00f2 in possesso nel 1339, quando usurp\u00f2 Fano e il relativo contado formato da diciotto castelli, tra cui Orciano. Papa Clemente VI conferm\u00f2 nel 1343 l'impresa di Galeotto, ma questo senza interessarsi di chiedere delibera pontificia, nomin\u00f2 quattro anni pi\u00f9 avanti sette capitani che amministrassero il vicariato dei diciotto castelli. Uno dei capitani fu di reggenza a Mondavio ed ebbe il controllo inoltre del castello di Orciano, di San Costanzo e di Montemaggiore. Per il mantenimento delle forze armate, Galeotto forz\u00f2 gli abitanti di Orciano a ingenti pagamenti di tasse per il finanziamento delle forze armate, cos\u00ec le popolazioni si ribellarono e insorsero contro Galeotto e i suoi capitani. Galeotto si vendic\u00f2 sul castello di Orciano con le sue milizie e al suo passaggio vi lasci\u00f2 macerie e vittime.\nFu nell'anno 1348 che, per frenare e dissolvere la rabbia degli abitanti e per attrarre il loro consenso, Galeotto vi fece costruire la Porta detta \"di sotto\" e la \"Torre\", quest'ultima pi\u00f9 nota nei secoli come \"Torre Malatestiana\", che in realt\u00e0 doveva servire da osservatorio contro le possibili avanzate dei capi ribelli orcianesi. Nella Porta \"di sotto\", che costituiva l'accesso principale al castello, gli orcianesi ormai in bal\u00eca della giurisdizione di Galeotto Malatesta vi fecero incastonare l'arme dei Malatesta, scolpita in pietra arenaria. Dell'antica porta d'accesso principale di epoca malatestiana non rimane alcuna traccia, poich\u00e9 fu sostituita dall'opera, un secolo pi\u00f9 tarda, di Giovanni Della Rovere, ancor'oggi apprezzabile.\nNel 1356 Galeotto Maletesta fu sconfitto dalle truppe del cardinale ispanico Egidio Albornoz presso Paterno, nei pressi di Ancona. Orciano torn\u00f2 sotto la citt\u00e0 di Fano per decisione del cardinale Albornoz, ma dalla citt\u00e0 fanese pass\u00f2 di nuovo a Galeotto Malatesta, che ottenne tuttavia il perdono dal papa avignonese Innocenzo VI con una lettera del 20 giugno 1355, nella quale fu confermato Signore di Fano e a cui segu\u00ec anche il nuovo titolo di Vicario della Santa Sede.\nA Galeotto, morto a Cesena a ottantasei anni nel 1386, successe il figlio minore Pandolfo III Malatesta, alla tenera et\u00e0 di 14 anni. Pandolfo III fu Signore di Fano e Senigallia e Vicario di Mondavio, nella cui vicaria vi era il castello di Orciano. Durante l'et\u00e0 minorile fu seguito nel governo dalla madre Gentile Da Varano (figlia di Rodolfo II Da Varano) e dal fratello maggiore Carlo. Alla morte di Pandolfo III, segu\u00ec il governo del figlio Galeotto Roberto, insieme ai fratelli Sigismondo Pandolfo e Domenico (detto Novello), guidati dalla moglie del defunto Carlo I, Elisabetta Gonzaga.\nPeriodo dei da Montefeltro e Della Rovere.\nRimase al governo Sigismondo Pandolfo che, il 25 settembre 1463, fu sconfitto alla foce del fiume Cesano da Federico da Montefeltro, conte d'Urbino, sotto le dipendenze di papa Pio II. Sigismondo rimase tuttavia signore di Rimini ma perse il vicariato di Fano, Mondavio e Senigallia, che ritornarono sotto il potere diretto della chiesa, dapprima nelle mani di papa Pio II, poi di papa Paolo II e infine di papa Sisto IV Della Rovere, eletto romano pontefice nel 1471. Proprio sotto il pontificato di quest'ultimo inizi\u00f2 il lungo periodo del dominio dei Della Rovere, di origine ligure, nel territorio marchigiano. Il papa nepotista colloc\u00f2 i suoi sei nipoti in importanti cariche ecclesiastiche e laiche: tra questi, Giuliano Della Rovere, che divenne in seguito papa con il nome di Giulio II, mentre Giovanni Della Rovere divenne il vicario \"pro tempore\" della Chiesa romana sulla signoria di Senigallia e sulla vicaria di Mondavio. Siccome Giovanni della Rovere aveva solo diciassette anni all'avvio dell'incarico, il controllo del vicariato di Mondavio spett\u00f2 in primo tempo al Conte di Urbino, Federico da Montefeltro.\nI rapporti tra i Montefeltro e i Della Rovere si fecero pi\u00f9 concreti con il matrimonio tra Giovanni Della Rovere e Giovanna da Montefeltro, figlia di Federico. Per quell'occasione il papa don\u00f2 con abilit\u00e0 diplomatica il titolo di duca di Urbino a Federico da Montefeltro, con la bolla del 23 agosto 1474; il disegno del papa, con l'ufficializzazione del legame tra i Della Rovere e i Montefeltro, era evidente: unire il vicariato di Mondavio e la signoria di Senigallia al Ducato di Urbino. Questo progetto si realizz\u00f2 con il figlio di Giovanni della Rovere e Giovanna Da Montefeltro, Francesco Maria I Della Rovere. Il blasone dei Della Rovere recava la rovere ghiandifera che, grazie il matrimonio, si arricch\u00ec degli stemmi dei Montefeltro e degli Aragona, poich\u00e9 Giovanni Della Rovere fu adottato da Ferdinando I d'Aragona, re di Napoli.\nGiovanni della Rovere a Orciano port\u00f2 la costruzione di nuove cinta murarie e di una nuova porta d'ingresso principale sud-ovest al castello con la porta ad arco a botte, al di sopra della quale si erge il suo blasone con la iscrizione \"IO DUX\", in riferimento al suo ducato di Sora, oppure un probabile riferimento al ducato di Urbino. Il blasone presente sopra la porta d'accesso principale \u00e8 inquartato: riporta lo stemma degli Aragona nel primo e nel quarto quadrante, la rovere ghiandifera dei Della Rovere nel secondo e lo stemma dei da Montefeltro nel terzo. Sormonta il tutto l'elmo nobiliare e la sfinge senza ali con sette serpenti in testa, sotto i quali vi \u00e8 un cartiglio, in cui si legge: \"HINC [VIRTUTES] NOSTRAS LICET ESTIMARE\", ovvero \"Da ci\u00f2 si possono valutare le nostre [doti]\".\nA Giovanni Della Rovere si deve anche la costruzione della Chiesa di Santa Maria Novella, progettata dall'architetto Baccio Pontelli, che decise di integrarvi la preesistente Torre Malatestiana. Giovanni Della Rovere lasci\u00f2 il suo potere al figlio nel 1501, data della sua morte. Francesco Maria I Della Rovere, undicenne, fu inviato dallo zio paterno, il cardinale Giuliano della Rovere (futuro papa Giulio II), presso lo zio materno, il duca Guidobaldo I da Montefeltro. Presto iniziarono i contrasti con il duca Valentino, Cesare Borgia, retto dal pontefice Alessandro VI, che nel 1502 si impossess\u00f2 della citt\u00e0 di Urbino con inganno. Tra il 1502 e il 1503 le truppe di Borgia occuparono Orciano e i paesi limitrofi fino alla morte di papa Borgia e la successione di papa Giulio II Della Rovere, che fece cessare immediatamente il potere del duca Valentino. Alla morte del duca Guidobaldo della Rovere, il nipote Francesco Maria I Della Rovere divenne duca di Urbino, signore di Mondavio e di Senigallia.\nTuttavia, con la successione al soglio pontificio di papa Leone X della famiglia de' Medici, il Ducato di Urbino fu affidato a Lorenzo de' Medici. A Orciano, Giovanni De' Medici dalle Bande Nere alloggi\u00f2 per alcuni giorni per organizzare la guerra di Urbino, che termin\u00f2 con la sconfitta dei de' Medici. Orciano torn\u00f2 sotto Francesco Maria I Della Rovere, che mor\u00ec nel 1538 e il suo regno pass\u00f2 al figlio Guidobaldo II Della Rovere.\nPeriodo dello Stato della Chiesa e del Regno d'Italia.\nIl territorio orcianese fu concesso in feudo dal duca di Urbino Guidobaldo, con il titolo di contea, al generale Antonio Landriani, che divenne conte di Orciano. Egli mor\u00ec senza eredi diretti nel 1557 e la contea torn\u00f2 nelle mani del duca. Il feudo fu poi consegnato dal duca Guidobaldo al nipote del Landriani, Pietro Bonarelli, della nobile famiglia dei Bonarelli d'Ancona, cui venne concessa l'aggiunta al proprio del cognome Della Rovere, che divenne perci\u00f2 conte di Orciano il 6 settembre 1559 e poi fu elevato a marchese, nel 1571, con la costituzione del marchesato di Orciano e Barchi, per concessione di papa Pio V al duca di Urbino. Alla morte di Guidobaldo II divenne duca il figlio Francesco Maria II, che fece prima allontanare e poi condannare ingiustamente il marchese Pietro Bonarelli Della Rovere e il cognato Antonio Stati, conte di Montebello, alla pena di morte, con l'accusa di aver attentato alla sua persona quando era principe.\nPer sua fortuna il Bonarelli riusc\u00ec a fuggire, ma solo in seguito fu riconosciuto innocente e riabilitato, mentre lo Stati fu imprigionato, torturato e infine decapitato. Orciano torn\u00f2 quindi sotto il Ducato di Urbino che, nel 1631, fu devoluto alla Santa Sede, con la scomparsa di Francesco Maria II, morto senza eredi, ultimo dei Della Rovere. Nel 1860 i territori della legazione delle Marche, appartenuti fino allora allo Stato della Chiesa, furono annessi al regno di Sardegna sabaudo in seguito alla spedizione dei Mille garibaldina e alla battaglia di Castelfidardo e l'assalto di Ancona. Nel 1861 si costitu\u00ec il Regno d'Italia.\nMonumenti e luoghi d'interesse.\nTorre Malatestiana.\nSi tratta di un monumento eretto sotto il periodo dei Malatesta, pertanto la fondazione \u00e8 da collocarsi nel basso medioevo. I cittadini orcianesi insorsero in una ribellione contro Galeotto I Malatesta e la sua folle politica di richiesta monetaria forzosa per il finanziamento bellico; quelle stesse terre dovettero pagare delle dure conseguenze per l'insubordinazione dimostrata, subirono saccheggi e distruzioni da parte delle truppe malatestiane. Inoltre Galeotto, per poter controllare i capi di rivolta, nel 1348 fece costruire a Orciano un'alta torre che potesse fungere da vedetta sui territori limitrofi.\nSe da una parte si hanno notizie chiare sull'origine ma non certe in via assoluta, non si pu\u00f2 dire la stessa cosa sulla storia successiva della torre. Come citano lo Scipioni e il Serra, nell'anno 1492 l'architetto Baccio Pontelli ebbe l'incarico della costruzione della Chiesa di Santa Maria Nuova e con ardito inglob\u00f2 la nuova architettura ecclesiastica nella preesistente torre malatestiana; in quest'opera di trasformazione, scrive lo Scipioni, la torre \"venne a nuova foggia disposta\" e acquis\u00ec un carattere esteriore rinascimentale. Inoltre il Betti, il Bonamini e l'Antaldi citano in maniera indipendente un nuovo intervento successivo a quello del Pontelli, del XVI secolo, da parte dell'architetto e ingegnere Filippo Terzi.\nChiesa di Santa Maria Nuova.\nLa chiesa rinascimentale di Santa Maria prende l'appellativo di \"Nuova\" per via della preesistente Pieve di Santa Maria. La chiesa Nuova si trova nel cuore del centro storico di Orciano, sulla destra provenendo dal corso Matteotti e dall'ingresso principale al Castello. La sua erezione risale al 1492, per disegno dell'architetto Baccio Pontelli, descritto da Giorgio Vasari come l'architetto di papa Sisto IV in \"Le vite de' pi\u00f9 eccellenti pittori, scultori e architettori\".\nReferendum consultivo per l'istituzione di un nuovo comune.\nIl 20 settembre 2016 l'Assemblea legislativa della regione Marche ha deliberato l'indizione di un referendum consultivo in merito alla proposta di legge n. 82/2016, concernente l'istituzione di un nuovo comune mediante fusione dei comuni di Barchi, Orciano di Pesaro, Piagge e San Giorgio di Pesaro, stabilendo il seguente quesito referendario: \"Vuoi tu che sia istituito un nuovo Comune mediante la fusione dei Comuni di Barchi, Orciano di Pesaro, Piagge e San Giorgio di Pesaro?\".\nIl referendum \u00e8 stato fissato nelle quattro municipalit\u00e0 interessate, tramite decreto del governatore della regione Marche Luca Ceriscioli, per il giorno 13 novembre 2016, dalle ore 7 alle 23.\nLa proposta di legge n. 82/2016 \u00e8 stata approvata con deliberazione legislativa il 6 dicembre 2016, quindi convertita in legge regionale n. 28/2016 e pubblicata nel BUR della Regione Marche n. 134 del 7 dicembre 2016. Suddetta legge regionale prevede l'istituzione di un unico comune denominato Terre Roveresche a decorrere dal 1\u00ba gennaio 2017, mediante fusione dei comuni di Barchi, Orciano di Pesaro, Piagge e San Giorgio di Pesaro.\nCultura.\nLettere e arti.\nDal XVIII al XIX secolo Orciano fu sede di un'associazione culturale di lettere, scienze e belle arti nota come Accademia dei Tenebrosi. Si \u00e8 ricostituita nell'anno 1992 e ha ripreso la sua attivit\u00e0 culturale con lo scopo di \"sviluppare la conoscenza della cultura contemporanea in tutte le sue forme artistiche\".\nAmministrazione.\nAssieme ai comuni di Barchi, Piagge e San Giorgio di Pesaro ha formato l'Unione Roveresca fino al 31 dicembre 2016. Ha fatto parte della Comunit\u00e0 Montana del Metauro fino al 1\u00ba gennaio 2011, data di soppressione dello stesso ente locale.\nSuccessivamente alla fusione in Terre Roveresche ogni ex comune divenuto municipio di Terre Roveresche \u00e8 rappresentato da un prosindaco e due consultori votati dai cittadini del singolo municipio con scheda separata durante le elezioni comunali e nominati dal consiglio comunale. Dal 27 giugno 2017 \u00e8 prosindaco del municipio di Orciano di Pesaro Gabriella Gasparini."}
{"id": "34001", "revid": "287204", "url": "https://it.wikipedia.org/wiki?curid=34001", "title": "Peglio (Marche)", "text": "Peglio (\"El P\u00e8i\" in dialetto gallo-piceno) \u00e8 un comune italiano di 659 abitanti della provincia di Pesaro e Urbino nelle Marche.\nGeografia fisica.\nPeglio, scorta della vallata superiore del Metauro, sorge sopra un poderoso masso di gessite in un contesto paesaggistico collinare, su un balcone di 534 m s.l.m. che guarda le serrate catene montuose.\nStoria.\nAnticamente fu pago romano, identificato con quel \"Pagus Pilleus\" della Pentapoli dove, verso il 739, i fedelissimi Longobardi del re Liutprando furono disfatti dall'esercito romano-bizantino. Certo fu terra arimanna elevata a fortezza e lasciata alla Santa Sede quando Pipino il Breve don\u00f2 la Massa Trabaria a San Pietro. Il Castello di Peglio, gi\u00e0 in parte feudo dei Benedettini nel 1185, fu destinato da papa Nicol\u00f2 IV nel 1291 a residenza sicura del Rettore di Massa, durante le aspre contese tra i Da Montefeltro, i Della Faggiola, i Brancaleoni di Casteldurante, che ne furono infeudati nel 1334.\nIl cardinale Egidio Albornoz ne reclam\u00f2 la sudditanza alla Santa Sede e proprio nel girone del castello il 20 febbraio 1357 ricevette la sottoscrizione di Urbino, al quale Peglio pass\u00f2 definitivamente per concessione di papa Bonifacio IX al conte Antonio da Montefeltro. Sotto il regime Feltresco e Roveresco, con i propri statuti e come vicariato di Casteldurante, rest\u00f2 fino al 1631 quando il Ducato di Urbino fu devoluto alla Santa Sede.\nNel 1797, durante la reazione antinapoleonica, partecip\u00f2 attivamente ai moti, come in seguito alle guerre dell'indipendenza. All'avvento dell'Unit\u00e0 d'Italia fu riconosciuto comune, assorbito durante il fascismo da quello di Urbania, \u00e8 di nuovo indipendente dopo la Liberazione.\nLa sua chiesa arcipretale, dedicata al protettore San Fortunato vescovo di Todi, \u00e8 una delle pievi pi\u00f9 antiche della diocesi urbinate.\nSport.\nCalcio.\nLa principale squadra di calcio della citt\u00e0 \u00e8 l\"'U.S. Peglio\" che milita nel girone A marchigiano di Seconda Categoria, inoltre c'\u00e8 anche una squadra di calcio a 5 di Serie D che gioca nella palestra comunale."}
{"id": "34002", "revid": "1354930", "url": "https://it.wikipedia.org/wiki?curid=34002", "title": "Muzzano (Italia)", "text": "Muzzano (\"Muscian\" o \"Mussan\" in piemontese) \u00e8 un comune italiano di abitanti della provincia di Biella in Piemonte.\nAmministrazione.\nAltre informazioni amministrative.\nIl comune apparteneva alla \"Comunit\u00e0 montana Alta Valle Elvo\", soppressa nel 2009 e confluita, insieme alla Comunit\u00e0 montana Bassa Valle Elvo, nella Comunit\u00e0 montana Valle dell'Elvo."}
{"id": "34003", "revid": "767487", "url": "https://it.wikipedia.org/wiki?curid=34003", "title": "Tonica (musica)", "text": "La tonica \u00e8 il primo grado di una scala diatonica.\nLa tonica d\u00e0 il nome alla scala corrispondente e anche all'accordo derivatone.\n\u00c8 una nota \"statica\", perch\u00e9 \u00e8 il suono verso cui la creazione musicale tende naturalmente.\nSi noti che in un accordo la nota che d\u00e0 il nome all'accordo stesso non si chiama \"tonica\" ma \"fondamentale\"."}
{"id": "34004", "revid": "1516566", "url": "https://it.wikipedia.org/wiki?curid=34004", "title": "Netro", "text": "Netro (\"Netro\" in piemontese) \u00e8 un comune italiano di 928 abitanti della provincia di Biella in Piemonte.\nGeografia fisica.\nNetro \u00e8 situata a circa 12\u00a0chilometri a sud-ovest del capoluogo, sul lato est della Serra Morenica di Ivrea che separa il Canavese dal Biellese. Il territorio del comune copre una superficie di 12,63\u00a0km\u00b2, con un'altitudine di 606 \nI suoi confini hanno una forma grosso modo triangolare che presenta un vertice settentrionale alle falde del Mombarone e una base disposta in senso est-ovest lungo il corso dell'Ingagna. Nei pressi del confine con i comuni di Mongrando e di Graglia questo corso d'acqua \u00e8 sbarrato da una diga che forma l'omonimo lago.\nLe principali frazioni sono Castellazzo, Colla e Bossola, quest'ultima situata a 956 m sulla strada provinciale 512 Tracciolino, da cui si ha una notevole vista sulla Pianura Padana. Si trova a 2\u00a0km dal Santuario di Graglia.\nStoria.\nIl nome Netro deriverebbe dal nome celtico \"Neostro\", ultimo luogo di difesa; qui infatti si rifugiarono i Celti durante l'ultima lotta coi romani. I primi documenti attestanti l'esistenza di Netro risalgono per\u00f2 solo al XII secolo, quando il vescovo di Vercelli Uguccione infeud\u00f2 il paese ai Recagno.\nGi\u00e0 nel secolo XIII i Recagno sono in decadenza e il feudo passa ai nobili De Netro, che nel 1339 a loro volta cederanno il feudo al vescovo Lombardo della Torre.\nMutato il quadro politico con la dedizione di Biella ai Savoia (1379), il 10 dicembre 1404 gli uomini di Netro addivennero a una dedizione a favore della potente famiglia degli Avogadro di Cerrione, che il giorno successivo presentarono a nome di Netro il giuramento di fedelt\u00e0 ai Savoia.\nSimboli.\nLo stemma del comune di Netro \u00e8 stato riconosciuto con decreto del capo del governo del 12 luglio 1935.\nMonumenti e luoghi d'interesse.\nLa chiesa di Santa Maria Assunta.\nIl monumento pi\u00f9 rilevante \u00e8 la pieve romanica di Santa Maria Assunta, risalente all'XI secolo. Attorno all'edificio - inizialmente posto al centro dell'antico abitato - si \u00e8 successivamente sviluppato il cimitero di Netro.\nOriginariamente la chiesa era provvisto di una sola navata, con piccolo presbiterio posto in un'abside semicircolare. Tra l'XI ed il XIII secolo, come testimoniano le tracce dell'antica costruzione visibili sulla facciata in pietra, l'edificio fu alzato ed ampliato mediante la costruzione di due navate laterali culminanti in altrettanti absidi. All'interno della chiesa si trovano resti di affreschi posti nel catino dell'abside centrale realizzati nel 1425.\nFino al 1621 Santa Maria Assunta \u00e8 stata la chiesa parrocchiale di Netro. Nel Seicento il nucleo principale del paese si spost\u00f2 pi\u00f9 a monte e la chiesa Maria perse progressivamente di importanza. Nella sua funzione attuale di chiesa cimiteriale venne completamente restaurata nel 1985.\nCultura.\nLeggende.\nEsiste una leggenda antica sui \"P\u00e8 D'Oca\". Tanto tempo fa i netresi videro del fumo di un fuoco provenire dalle montagne vicino a un luogo che si chiama Roc Delle Fate. Subito pensarono che si trattasse di un gruppo di stranieri che si era stabilito l\u00ec. Dopo un po' un netrese prese coraggio, and\u00f2 nell'orto e raccolse delle verdure e s'incammin\u00f2 su per la montagna. Quando arriv\u00f2 dagli stranieri, offr\u00ec loro le verdure, loro ringraziarono tanto e, per contraccambiare, gli diedero un sacchetto pieno d'oro. La notizia dell'oro si sparse velocemente e ben presto si form\u00f2 una fila di persone che volevano donare la loro verdura in cambio di un sacchetto d'oro. I P\u00e8 D'Oca dissero ai netresi che gli avrebbero svelato il segreto per trovare l'oro, e tutta Netro si felicit\u00f2 moltissimo. Ma una cosa in particolare incuriosiva i netresi: il motivo per cui quelle persone portavano sempre delle vesti lunghe. Per rispondere a questa domanda organizzarono uno scherzo: invitarono gli stranieri ad un ballo, questi accettarono e prepararono dei sacchetti d'oro come ringraziamento. Verso sera tutto era pronto ed il ballo ebbe inizio. Al suono delle campane della chiesa tutti i tombini furono chiusi e l'acqua inond\u00f2 la piazza dove si svolgeva la festa. I P\u00e8 d'Oca alzarono le vesti per non bagnarle e cos\u00ec tutti videro che avevano i piedi d'oca. I P\u00e8 D'Oca arrabbiati se ne andarono, ma prima dissero: \"I P\u00e8 D'Oca se ne andranno, ma i netresi se ne pentiranno\". Cos\u00ec i P\u00e8 D'Oca se ne andarono ed i Netresi non scoprirono mai il segreto del loro oro.\nEconomia.\nIl comune \u00e8 localit\u00e0 di villeggiatura, ed \u00e8 sede di industrie metalmeccaniche. Sono tuttora presenti antiche fucine, con produzione artigianale di serrature e saltarelli in ferro battuto tramite l'utilizzo di antichi strumenti quali la forgia e il maglio. Nelle ex officine Rubino \u00e8 posta la sede l'\"Ecomuseo del Ferro\". Sopravvive ancora un vecchio mulino ad acqua in localit\u00e0 Cereja che macina la farina la quale viene venduta anche a New York e in Giappone.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune apparteneva alla \"Comunit\u00e0 montana Alta Valle Elvo\", soppressa nel 2009 e confluita, insieme alla Comunit\u00e0 montana Bassa Valle Elvo, nella Comunit\u00e0 montana Valle dell'Elvo.\nBibliografia.\nGianni Carlo Sciolla, \"Il Biellese dal Medioevo all'Ottocento. Artisti, committenti, cantieri\", Torino 1980. \nGiovanni Battista Giardino, \"Storia di Netro\", Poggio a Cajano 2011."}
{"id": "34005", "revid": "1516566", "url": "https://it.wikipedia.org/wiki?curid=34005", "title": "Occhieppo Inferiore", "text": "Occhieppo Inferiore (\"Ij Cep \u00ebd Sota\" in piemontese) \u00e8 un comune italiano di abitanti della provincia di Biella in Piemonte.\nConfina con il capoluogo con il quale, insieme ad altri comuni limitrofi, forma ormai un'unica conurbazione.\nGeografia fisica.\nOcchieppo Inferiore si trova ai piedi delle Alpi Biellesi a una quota compresa tra i (a nord-est, al confine con Occhieppo Superiore) e i circa (a sud-est, al confine con Mongrando).\nIl capoluogo sorge tra il torrente Elvo, che lo lambisce a ovest, e il suo affluente Oremo, che invece scorre a est del paese.\nOcchieppo Inferiore fa parte della comunit\u00e0 montana Valle dell'Elvo.\nStoria.\nSimboli.\nLo stemma di Occhieppo Inferiore \u00e8 un'arma parlante e si blasona:\n\u00c8 stato concesso, assieme al gonfalone municipale, con il decreto del presidente della Repubblica del 23 novembre 1968.\nInfrastrutture e trasporti.\nOcchieppo Inferiore disponeva di una propria stazione ferroviaria, posta lungo la ferrovia Biella-Mongrando, attiva fra il 1891 e il 1951 e trasformata in tranvia nel 1922."}
{"id": "34006", "revid": "1543377", "url": "https://it.wikipedia.org/wiki?curid=34006", "title": "Occhieppo Superiore", "text": "Occhieppo Superiore (\"Ij Cep \u00ebd Dzora\" in piemontese) \u00e8 un comune italiano di abitanti della provincia di Biella in Piemonte.\nOrigini del nome.\nDando credito alla tradizione locale sull'esistenza di carceri romane nel territorio di Occhieppo Superiore, il nome potrebbe derivare dal latino \"cippus\" (ceppo), con cui veniva impedita la fuga dei prigionieri. Goffredo Casalis nel suo \"Dizionario geografico\" afferma che il nome Occhieppo potrebbe essere derivato dall'espressione \u00abocchio, vigilanza ai ceppi\u00bb. Lo stemma del comune, di origine antica, raffigura infatti un occhio sopra delle carceri.\nStudi linguistici moderni, invece, suggeriscono che il toponimo possa derivare da nomi romani quali \"Octavius\" o \"Occlivius\" o celtici, cui sarebbe stato aggiunto un suffisso.\nGeografia fisica.\nIl centro storico sorge alle falde del monte Mucrone, sulla sponda sinistra del torrente Elvo.\nStoria.\nPlinio il Vecchio e Strabone testimoniano che in epoca romana nel biellese esistevano delle cave d'oro, che veniva estratto anche dai fiumi.\nLa prima documentazione scritta che conferma l'esistenza di Occhieppo Superiore risale all'XI secolo. La parrocchia di Occhieppo superiore \u00e8 nominata inoltre in una bolla di Papa Innocenzo III del 2 maggio 1208 e assegnata alle cure dei monaci benedettini. Al XII secolo risale probabilmente la fortificazione dell'abitato, con la costruzione di una rocca, che era ubicata in prossimit\u00e0 della chiesa di Santo Stefano. Nel territorio comunale erano presenti, inoltre, altre fortificazioni. Lo scopo del complesso difensivo di Occhieppo Superiore era difendere Vercelli da forze fedeli all'imperatore Federico Barbarossa che sarebbero potute giungere dal Canavese. Le strutture difensive furono distrutte nel 1527 durante la guerra della Lega di Cognac.\nOcchieppo Superiore segu\u00ec storicamente le sorti di Biella. Gi\u00e0 nel 1389, documenti storici distinguono Occhieppo Superiore da Occhieppo Inferiore. Occhieppo Superiore fu amministrato prima da signori locali, per passare poi ai Savoia nel XIV secolo, che lo assegnarono in feudo ai agli Arborio di Gattinara (dal 1619) e poi a Lodovico Rombelli dal 1722.\nSimboli.\nLo stemma comunale, documentato gi\u00e0 nel XVIII secolo, \u00e8 stato concesso ufficialmente con Decreto del presidente della Repubblica del 16 luglio 1996.\nMonumenti e luoghi d'interesse.\nArchitetture religiose.\nLa Chiesa di Santo Stefano fu eretta negli anni trenta del Seicento, in una zona attigua ad un edificio religioso preesistente che funse da sagrestia. Fu ingrandita un secolo dopo, con l'aggiunta della facciata nel 1727, che rimase incompiuta fino al 1865, e del coro nel 1760.\nIl campanile ingloba parte di una torre dell'antico castello.\nSono presenti altre chiese costruite tra il XVI e il XVII, tra cui quella della Beata Vergine delle Grazie e di Sant'Elisabetta, con il suo campanile in stile barocco.\nVilla Mossa.\nVilla Mossa, situata nel centro storico di Occhieppo a poca distanza dalla chiesa parrocchiale di Santo Stefano, venne costruita nel Settecento. I registri comunali fanno datare l'edificio intorno al 1770.\nLa famiglia Mossa gestiva delle propriet\u00e0 agricole e delle attivit\u00e0 commerciali, che avevano sede al pian terreno nella villa.\nAlcune decorazioni furono eseguite da Fabrizio Galliari.\nAmministrazione.\nAltre informazioni amministrative.\nIl comune apparteneva alla \"Comunit\u00e0 montana Alta Valle Elvo\", soppressa nel 2009 e confluita, insieme alla Comunit\u00e0 montana Bassa Valle Elvo, nella Comunit\u00e0 montana Valle dell'Elvo."}
{"id": "34007", "revid": "1516566", "url": "https://it.wikipedia.org/wiki?curid=34007", "title": "Pettinengo", "text": "Pettinengo (\"Pcinengh\" in piemontese) \u00e8 un comune italiano di abitanti della provincia di Biella in Piemonte. Vanta il primo insediamento della maglieria su scala industriale in Italia.\nGeografia fisica.\nIl comune di Pettinengo occupa una porzione del Biellese centrale a cavallo tra i bacini dello Strona di Mosso e dei suoi tributari Chiebbia e Quargnasca.\nCulmina con il Monte Turlo () mentre il punto pi\u00f9 basso \u00e8 situato sul fondovalle Strona al confine con Valle Mosso.\nIl centro comunale si snoda a circa 700 metri di quota sulle pendici sud-orientali della Cima Sant'Eurosia (); la sua posizione \u00e8 particolarmente panoramica, il che ha valso al paese l'appellativo di \"Balcone del Biellese\".\nTra le varie frazioni che ricadono nel territorio comunale piuttosto rilevanti sono Vaglio, situata attorno ai 600 metri sul versante meridionale del Turlo, e San Francesco, che si trova invece su un poggio nei pressi di Ternengo.\nAl comune di Pettinengo appartiene anche una vasta isola amministrativa montana situata in alta Val Sessera e che culmina con la Cima di Bo. Limitata a nord dal crinale Sesia-Sessera ed a sud dal Torrente Dolca comprende una serie di alpeggi alcuni dei quali tuttora utilizzati durante la stagione estiva.\nOrigini del nome.\nIl nome del paese deriva dal latino \"Pectinennum\" (o forse \"Petinaneum\"), termine riferito ai pettini utilizzati nei secoli passati per la cardatura della lana.\nStoria.\nPer l'attuale territorio comunale transitava fin dal Medioevo un'importante via di collegamento tra la pianura biellese e l'alta Valle Strona di Mosso. La zona appartenne al mandamento di Bioglio fino al 1623, anno in cui Pettinengo fu riconosciuto quale comune autonomo da Carlo Emanuele I di Savoia.\nLa vocazione produttiva laniera, dalla quale deriva il toponimo \"Pettinengo\", si espresse dapprima in forma artigianale ma poi, a partire dalla seconda met\u00e0 del Secolo XIX, assunse una dimensione industriale specie nel campo della maglieria. Nel 1851 l'imprenditore Bernardo Bellia fond\u00f2 il \"Maglificio Bellia\", in seguito diventato Liabel SpA.\nNel 1964 cedette la borgata Pianezze al comune di Camandona. A partire dal 1\u00ba gennaio 2017 l'ex comune di Selve Marcone \u00e8 stato incorporato nel territorio comunale di Pettenengo.\nSimboli.\nLo stemma del comune di Pettinengo \u00e8 stato concesso con decreto del presidente della Repubblica del 24 marzo 2000.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti a Pettinengo erano 107. Le nazionalit\u00e0 pi\u00f9 numerose erano:\nRaccolta differenziata.\nVige il sistema di raccolta differenziata dei rifiuti urbani. Dati:\nGeografia antropica.\nFrazioni.\nAzario, Fassoletto, Gurgo, Livera, Mazza, Miniggio, Molinetto, Perino, Piana, San Francesco, Selva, Trivero, Vaglio. Rosa, Burzano e Rossi sono entrate a far parte del comune a partire dal 2017 con l'incorporazione di Selve Marcone.\nAmministrazione.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Valle di Mosso, abolita in seguito all'accorpamento disposto dalla Regione Piemonte nel 2009.\nSport.\nPresso il Cantone Chiesa sono presenti una palestra ed un campo sportivo. Nel parco che circonda la storica Villa Bellia (o \"Villa Piazzo\") si trova invece un impianto sportivo in erba sintetica inaugurato di recente ed utilizzato per il calcetto e il tennis.\nA Pettinengo tutti gli anni si corre un'importante gara podistica internazionale, il \"Giro Podistico di Pettinengo\". Questa manifestazione, giunta nel 2009 alla sua 39\u00aa edizione, vede ogni anno la partecipazione di centinaia di atleti tra i quali sono presenti nomi di altissimo livello nel panorama podistico internazionale. Molto nutrita anche la partecipazione delle categorie giovanili.\nPer il territorio comunale transitano inoltre due lunghi itinerari escursionistici, la Grande traversata del Biellese e il percorso Le Valli della Fede."}
{"id": "34008", "revid": "2028514", "url": "https://it.wikipedia.org/wiki?curid=34008", "title": "Dominante (musica)", "text": "La dominante \u00e8 il quinto grado di una scala diatonica. Questo nome \u00e8 spiegato dal fatto che il quinto grado ha la stessa importanza della tonica in una scala musicale, anche se ne \u00e8 l'opposto. Generalmente porta un senso di tensione al discorso musicale.\nAccordo di dominante.\nIn senso armonico, l'accordo di dominante (o, semplicemente, la dominante) di una tonalit\u00e0 \u00e8 l'accordo costruito sul quinto grado della scala (per esempio, la dominante di Do maggiore \u00e8 l'accordo di Sol maggiore).\nL'accordo di dominante \u00e8 indipendente dal modo della scala (cio\u00e8 dal suo essere maggiore o minore nei modi classici) ed ha una naturale tendenza a risolvere sull'accordo di tonica, anche se esistono numerose alternative musicalmente valide (vedi cadenza).\nAccordo di settima di dominante.\nAffermatosi come accordo indipendente sul finire del Barocco, \u00e8 senza dubbio l'accordo pi\u00f9 importante della teoria armonica classica.\nOrigina dal movimento melodico della dominante (intesa come nota) che risolve sulla mediante passando dalla sottodominante come nota di passaggio.\nSi costruisce, a partire dall'accordo di dominante, per sovrapposizione di una terza minore. Poich\u00e9 \u00e8 formato dagli intervalli di terza maggiore, quinta giusta e settima minore a partire dalla fondamentale, rientra nella categoria delle settime di prima specie.\nIn un'armonia a quattro parti, la normale risoluzione delle note \u00e8 la seguente:\nLa risoluzione \u00e8 dunque sull'accordo di tonica.\nPoich\u00e9, in una cadenza autentica, se il basso \u00e8 la dominante esso deve saltare sulla tonica, nelle parti superiori si avr\u00e0 un'armonia incompleta di tonica (mancher\u00e0 la quinta dell'accordo). Per ovviare a questo inconveniente si preferisce, solo nel caso della fondamentale al basso, elidere la quinta dell'accordo di dominante (il re, nell'esempio in do maggiore) e raddoppiare la fondamentale (il sol, nel nostro esempio).\nIn alcuni autori, come ad esempio Johann Sebastian Bach, si ha invece la tendenza a far scendere la sensibile, quando si trova nelle parti interne, sulla dominante qualora la voce superiore scenda sulla tonica, ottenendosi cos\u00ec due accordi completi."}
{"id": "34009", "revid": "1516566", "url": "https://it.wikipedia.org/wiki?curid=34009", "title": "Piatto (Italia)", "text": "Piatto (\"Piat\" in piemontese) \u00e8 un comune italiano di 475 abitanti della provincia di Biella in Piemonte.\nGeografia fisica.\nNonostante il nome, il territorio del comune di Piatto \u00e8 completamente collinare o montano, e l'altimetria varia da un minimo di 309 m s.l.m. ad un massimo di 1620 m s.l.m.\nOrigini del nome.\nIl nome deriva da una variet\u00e0 di mela, tipica del territorio della Valle Elvo, chiamata Piatlin.\nStoria.\nPiatto appartenne al comune di Bioglio fino al 1624, anno nel quale ottenne l'autonomia comunale. Il paese fu per\u00f2 fino dal medioevo infeudato agli Avogadro di Quaregna, che vi costruirono una casa-forte. Nel 1618 il feudo pass\u00f2 ad Augusto Manfredo Scaglia e nel 1723 a Giovanni Pietro Lovera.\nSimboli.\nLo stemma del comune di Piatto \u00e8 stato concesso con decreto del presidente della Repubblica del 12 aprile 1965.\nAmministrazione.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Prealpi Biellesi, abolita in seguito all'accorpamento disposto dalla Regione Piemonte nel 2009."}
{"id": "34010", "revid": "1516566", "url": "https://it.wikipedia.org/wiki?curid=34010", "title": "Piedicavallo", "text": "Piedicavallo (\"Pidcaval\" in piemontese, \"Pickuvoal\" nella variante walser \"T\u00f6itschu\") \u00e8 un comune italiano di 178 abitanti della provincia di Biella in Piemonte, situato in Alta Valle Cervo.\nGeografia fisica.\nPiedicavallo \u00e8 situato alla testata della Valle del Cervo. Il suo territorio comunale comprende, oltre al tratto vallivo che scende dal lago della Vecchia e che \u00e8 percorso dal Cervo, anche i valloni dell'Irogna, della Mologna e del Chiobbia, ovvero dei primi tre affluenti di un certo rilievo del torrente principale. \nAlcune delle aree collocate nelle parti pi\u00f9 alte di questi valloni non appartengono al comune di Piedicavallo ma dipendono amministrativamente da paesi della bassa valle o del biellese centrale (come ad es. Andorno Micca, Callabiana o Selve Marcone), i quali da secoli utilizzano questi alti pascoli per il bestiame delle aziende agricole del loro territorio grazie alla pratica della transumanza.\nL'unica frazione del comune \u00e8 Montesinaro, situata a poco pi\u00f9 di un km dal centro comunale e che conta 63 residenti.\nOrigini del nome.\nSecondo una prima ipotesi il nome del paese deriverebbe dal fatto che esso fosse (e sia) l'ultimo centro abitato della valle al quale si poteva accedere a cavallo, a monte del quale diventava necessario proseguire a piedi. Una seconda ipotesi farebbe derivare \"Piedicavallo\" da \"Pe' d'c\u00f2 d'val\", e si riferirebbe quindi alla posizione dell'abitato ai piedi della montagna..\nStoria.\nIl paese, come gli altri centri abitati della zona, fu inizialmente un alpeggio e solo attorno al XV secolo inizi\u00f2 ad avere una popolazione stabilmente residente.\nIl suo territorio dipendeva da Andorno Micca dal quale fu separato assieme al resto dell'alta valle nel 1694, quando nacque il comune di Campiglia Cervo. A seguito di una nuova separazione Piedicavallo ottenne la propria autonomia comunale il 14 marzo 1700. Il nuovo comune comprendeva anche Montesinaro, Rosazza e Beccara. Rosazza divenne comune a s\u00e9 stante nel 1906, includendo anche la frazione Beccara.\nIn parallelo alla storia dell'autonomia comunale si svolse quella, pi\u00f9 breve, dell'infeudazione: Piedicavallo fu feudo del conte Liborio Garagno di Chieri tra il 1724 e il 1752, anno in cui la signoria venne venduta al senatore Paolo Francesco Vacca. Nel 1782 tutti i diritti feudali vennero infine aboliti.\nLa pratica dell'emigrazione stagionale degli uomini del paese, che si trasferivano per molti mesi all'anno in Italia o all'estero per lavorare nei cantieri edili, fu una costante dell'economia locale fino all'inizio del XX secolo. Le nuove idee con le quali i valligiani venivano in contatto mise le basi per una serie di iniziative di utilit\u00e0 collettiva quali la creazione, oltre che dell'asilo e della scuola elementare, anche del teatro Regina Margherita e di una societ\u00e0 di mutuo soccorso, fondata quest'ultima nel 1872. Nella seconda met\u00e0 del Novecento l'economia del paese si \u00e8 in prevalenza legata al turismo.\nProseguendo per la strada, si pu\u00f2 arrivare alla deliziosa frazione di Montesinaro, da cui partono molte passeggiate e nel quale gli abitanti sono molto cordiali e svegli.\nNel 2020 un'alluvione ha colpito il comune, facendo crollare l'antico ponte in muratura delle Ravere.\nSimboli.\nLo stemma comunale \u00e8 stato concesso con decreto del presidente della Repubblica del 12 ottobre 1993.\nEscursionismo.\nPiedicavallo \u00e8 punto di partenza di diversi sentieri che collegano il Biellese con la Valsesia e la Valle d'Aosta. Con circa tre ore di cammino \u00e8 possibile raggiungere il Lago della Vecchia oppure il Rifugio Alfredo Rivetti.\nSociet\u00e0.\nEtnie e minoranze straniere.\nAl 31 dicembre 2010 gli stranieri residenti a Piedicavallo erano 4. La nazione d'origine pi\u00f9 rappresentata era la\nAl 1\u00ba gennaio 2015, invece, gli stranieri residenti erano 3, provenienti da Gran Bretagna, Romania e Germania.\nAmministrazione.\nGemellaggi.\nPiedicavallo dal 2009 \u00e8 gemellato con:\nAltre informazioni amministrative.\nPiedicavallo fece parte a cominciare dal 1973 della \"Comunit\u00e0 montana Alta Valle Cervo\" assieme ai comuni di Quittengo, Rosazza, Campiglia Cervo e San Paolo Cervo. Tale comunit\u00e0 montana fu in seguito accorpata dalla Regione Piemonte con la \"Comunit\u00e0 montana Bassa Valle Cervo\", andando a formare la \"Comunit\u00e0 Montana Valle Cervo\"."}
{"id": "34011", "revid": "30610", "url": "https://it.wikipedia.org/wiki?curid=34011", "title": "Pollone (Italia)", "text": "Pollone (\"Polon\" in piemontese) \u00e8 un comune italiano di abitanti della provincia di Biella, in Piemonte.\nGeografia fisica.\nTerritorio.\nBorgo prealpino, faceva parte della Comunit\u00e0 montana Valle dell'Elvo, situato a nord dell'Alta Valle, a circa 7\u00a0km ovest dal capoluogo provinciale. \u00c8 infatti attraversato dal torrente Or\u00e9mo, un affluente dell'Elvo.\nConfina a ovest con Sordevolo, a est con Biella, a sud con Occhieppo Superiore. A nord-ovest, Pollone abbraccia invece il Monte Mucrone (), dal quale si accede al\nvasto territorio montano e boschivo della Riserva Naturale del Sacro Monte di Oropa, ai confini con i comuni di Fontainemore e Lillianes (Riserva del Monte Mars, dove nasce l'Elvo), questi gi\u00e0 sotto la vicina regione Valle d'Aosta. A nord-est, un'importante attrattiva naturalistica risulta invece il Parco Burcina - Felice Piacenza, realizzato a partire da met\u00e0 Ottocento per iniziativa degli imprenditori tessili Piacenza e, dal 1935, di propriet\u00e0 del comune di Biella.\nStoria.\nResti di un castelliere celtico sulle alture della Burcina, confermano la presenza di insediamenti gi\u00e0 dal V secolo a.C.. Successivamente, gli antichi romani avevano qui dedicato una \"ara apollonis\", dedicata al dio Apollo da cui, forse, l'etimo. Un'altra teoria, vuole che il toponimo derivi proprio dal nome botanico dato ai virgulti appena nati, vista la rigogliosa vegetazione del luogo. Successivo teatro di scorribande longobarde, i primi documenti arcivescovili citano il luogo come \"Pelligonum\" o \"Poleonum\" soltanto a partire dal XIII secolo circa.\nDal 1377, entr\u00f2 a far parte del Ducato di Savoia. Tuttavia, il borgo fu abbastanza trascurato amministrativamente a partire dal XVI secolo; basti pensare che l'inizio della costruzione della parrocchiale dedicata a Sant'Eusebio prete, confessore romano, dur\u00f2 per quasi due secoli. Per tal motivo, il 1623 sar\u00e0 l'anno di nascita del suo particolare stemma araldico: si tratta di un genietto alato al braccio sinistro e con un peso al braccio destro, circondato da ulivo, alloro, quercia e da un monte, simboli della natura circostante. Il motto riporta \"Paupertas summis obstat ingeniis\" (\"la povert\u00e0 \u00e8 d'ostacolo ai pi\u00f9 alti ingegni\"), ricordando le condizioni di miseria che i pollonesi vissero in quel tempo.\nFortunatamente, il conte Giacinto Nomis di Valfenera, gi\u00e0 proprietario della vicina contea di Cossila (attuale quartiere di Biella) e capostipite della dinastia \"Nomis di Cossilla\", proprietario anche di Trivero e Castelletto Cervo, nel 1722 acquist\u00f2 anche Pollone. Il borgo rivide una fiorente rinascita, grazie anche al contributo di un suo discendente, il politico Antonio Nomis.\nAnche il XX secolo vide Pollone come un fiorente borgo. Qui vi nacquero personalit\u00e0 come Alfredo Frassati, sua sorella la filantropa Luciana Frassati e il fondatore della casa editrice De Agostini di Novara. Fu altres\u00ec la residenza estiva del politico e filosofo italiano Benedetto Croce, al quale l'ingegnere Gustavo Colonnetti, nel 1960, volle dedicare l'attuale biblioteca civica, i cui lavori furono commissionati all'architetto Leonardo Mosso.\nSimboli.\nLo stemma risale al 1623 ed \u00e8 stato ufficialmente concesso con decreto del presidente della Repubblica il 27 giugno 1983.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Pollone che milita nel girone C di Prima Categoria."}
{"id": "34012", "revid": "1516566", "url": "https://it.wikipedia.org/wiki?curid=34012", "title": "Ponderano", "text": "Ponderano (\"Pondran\" in piemontese) \u00e8 un comune italiano di abitanti della provincia di Biella in Piemonte.\nOrigini del nome.\nSecondo la tradizione il toponimo di Ponderano deriverebbe dal latino \"pondere aurum\", in riferimento ad un \"ponderarium\", luogo di pesatura di metalli auriferi, con certificazioni ufficiali.\nSecondo una diversa ipotesi, deriverebbe invece da un \"Pons Aerianus\", a sua volta derivato dal nome personale \"Aerius\"o \"Herius\".\nStoria.\nLa pi\u00f9 antica menzione di Ponderano risale all'anno 882, il 16 marzo, data di un documento con il quale l'imperatore Carlo il Grosso donava alla chiesa di Sant'Eusebio, nella persona di Littuardo, vescovo di Vercelli la \"gran corte\" di Biella, alla quale apparteneva Ponderano con tutte le sue pertinenze.\nNel primo periodo feudale il paese fece parte del comitato di Vercelli. Compare in un diploma imperiale del 988, con il quale l'imperatore Ottone III confermava il possesso della zona a Manfredo di Cavagli\u00e0, figlio di Ajmone, conte di Vercelli, il quale aveva gi\u00e0 ottenuto da Ottone I le corti di Ponderano e dei territori circostanti Biella per cambio fatto con la diocesi di Vercelli.\nNel 998, l'uccisione del vescovo Pietro di Vercelli da parte del marchese Arduino d'Ivrea, con la complicit\u00e0 di Manfredo, provoc\u00f2 la reazione dell'imperatore Ottone, che con diplomi del 7 maggio 999 e del 1\u00ba novembre del 1000 restitu\u00ec alla diocesi di Vercelli i beni e i possessi del marchese e dei suoi parenti e amici, confermando il dominio di tutto ci\u00f2 che l'imperatore Carlo aveva concesso al vescovo Littuardo nell'882. Dal vescovo lo accettarono poi i discendenti di Manfredo, signori di Montiglio e Camairano, ai quali venne per\u00f2 successivamente confiscato da Enrico II per essere ridato, nel 1014, al vescovo di Vercelli, Leone.\nDopo alterne vicende, nel 1243, il legato pontificio Gregorio di Montelungo lo vendette al comune di Vercelli, dal quale pass\u00f2 nelle mani degli Avogadro di Cerrione per rimanervi fino al 1404 quando questi si sottoposero ai conti di Savoia. Amedeo VIII, ricevuto l'atto di dedizione, li reinvest\u00ec di tutti i feudi posseduti e, tra gli altri, del luogo, castello e giurisdizione di Ponderano. Gli Avogadro si impegnavano allora a difendere e proteggere la comunit\u00e0 e i singoli e ad assolvere per essi a tutte le imposizioni esterne chiedendo in cambio alla comunit\u00e0 il pagamento di ventotto fiorini all'anno. Tramite i bandi e gli ordini veniva poi regolamentata tutta la vita della comunit\u00e0, non solo dal lato giuridico, ma anche da quello sociale e economico, con particolare riguardo all'attivit\u00e0 agricola.\nNel 1409 il castello fu distrutto da un incendio che coinvolse anche gran parte del borgo e che danneggi\u00f2 in modo grave l'antica chiesa.\nNel 1551, previa autorizzazione del duca di Savoia, gli Avogadro cedettero il feudo, con tutta la giurisdizione, alla famiglia Dal Pozzo che gi\u00e0 in precedenza vi vantava interessi patrimoniali e che lo mantenne di propriet\u00e0 fino alla soppressione dei feudi.\nVerso la fine del XVIII secolo si registra una mancata insurrezione tentata da alcuni ribelli armati, sostenuti da un Avogadro di Formigliana, che minacciarono il saccheggio del paese. La popolazione unita disperse per\u00f2 gli armigeri dell'Avogadro e imped\u00ec che tale disegno venisse portato a termine, molti ribelli, arrestati, vennero fucilati e l'Avogadro stesso pot\u00e9 salvarsi solo grazie all'intervento del principe di Carignano.\nIl 14 dicembre 1798 Ponderano pass\u00f2 sotto il dominio francese e vi fu istituita una \"milizia patriottica\". Nel 1815, con la caduta di Napoleone, ritorn\u00f2 sotto la giurisdizione di casa Savoia. Per tutto il XIX secolo, escluso un brevissimo periodo durante il quale sub\u00ec la dominazione austriaca (1859), Ponderano rimase in mano ai Savoia che, dopo l'unit\u00e0 d'Italia, lo inserirono nella provincia di Novara. Nel 1927 il paese pass\u00f2 alla provincia di Vercelli ed in seguito alla provincia di Biella.\nSimboli.\nIl comune di Ponderano fa uso \"ab antiquo\" di uno stemma cos\u00ec descritto: \n\u00c8 consegnato in data 23 agosto 1689 ai sensi dell'editto ducale del 23 maggio 1687.\nSport.\nCalcio.\nLa squadra di calcio della citt\u00e0 \u00e8 l'A.S.D. Ponderano che disputa il campionato di Promozione."}
{"id": "34013", "revid": "74801", "url": "https://it.wikipedia.org/wiki?curid=34013", "title": "Portula", "text": "Portula (\"P\u00f2rtola\" in piemontese) \u00e8 un comune italiano di abitanti della provincia di Biella in Piemonte.\nGeografia fisica.\nIl territorio comunale di Portula si sviluppa da nord-ovest a sud-est all'interno della Alpi Biellesi. La parte pi\u00f9 densamente abitata \u00e8 quella meridionale, dominata dal poggio sul quale sorge il santuario del Rossiglione e, dove oltre al capoluogo, si trovano numerose frazioni (Solivo, Galfione, Castagnea, Gila). Le frazioni Granero e Masseranga sono collocate in sinistra idrografica del torrente Sessera. La parte pi\u00f9 tipicamente montana del comune \u00e8 quella settentrionale, che si spinge verso l'alta Valsessera e culmina con le cime Foggia (), Bondala Mora () e della Bondala ().\nOrigini del nome.\nOrigine del nome: il nome \"Portula\" deriva dalla parola \"porta\", che indica il punto di passaggio tra due valli, la Valsessera ed il Triverese; come \u00e8 possibile notare anche dallo stemma che raffigura infatti una porta.\nStoria.\nEpoca di fondazione: il comune di Portula risale al XVII secolo d.C. e pi\u00f9 precisamente \u00e8 stato fondato il 24 ottobre 1627, come testimonia il trattato di fondazione firmato dal principe Carlo Emanuele di Savoia, mentre la parrocchia \u00e8 stata fondata un anno pi\u00f9 tardi (10 ottobre 1628).\nSimboli.\nLo stemma del comune di Portula \u00e8 stato concesso con decreto del presidente della Repubblica del 19 settembre 1995.\nMonumenti e luoghi d'interesse.\nAll'interno della Chiesa di Portula Matrice \u00e8 possibile ammirare due antichi organi, una balaustra in marmo del 1779, numerosi affreschi e varie statue in legno risalenti al '700. L'attuale campanile fu costruito nel 1895.\nAmministrazione.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Valle Sessera, abolita in seguito all'accorpamento disposto dalla Regione Piemonte nel 2009."}
{"id": "34014", "revid": "1354930", "url": "https://it.wikipedia.org/wiki?curid=34014", "title": "Pralungo", "text": "Pralungo (\"Pralongh\" in piemontese) \u00e8 un comune italiano di abitanti della provincia di Biella in Piemonte.\nGeografia fisica.\nIl centro comunale \u00e8 situato sul crinale che divide la valle dell'Oropa dalla valle del Cervo. La frazione Sant'Eurosia \u00e8 situata pi\u00f9 a monte rispetto al capoluogo, a ridosso del Monte Cucco.\nToponimo.\nIl nome del paese fa riferimento alla tradizionale utilizzazione della zona, caratterizzata da ampi prati stabili.\nStoria.\nIl territorio che oggi costituisce il comune di Pralungo fu fino al 1623 un possedimento del comune di Tollegno principalmente utilizzato come alpeggio. Dopo aver ottenuto l'autonomia comunale Pralungo fu infeudato Orazio Piovana. La famiglia Piovana manterr\u00e0 il feudo fino al 1814, anno in cui esso pass\u00f2 al conte Ignazio Thaon di Revel.\nStemma.\nNel 1941 il comune richiese la concessione ufficiale dello stemma, che storicamente si presentava \u00abtrinciato d'argento e di verde, col primo carico di una falce posta in palo\u00bb, e del gonfalone e la contestuale \u00absostituzione di una stella d'oro alla falce e la aggiunta del Capo del Littorio\u00bb, la richiesta fu appoggiata dal commissario della Commissione Araldica Piemontese Giorgio De Vecchi di Val Cismon che ritenne la modifica \"opportuna\" (probabilmente da un punto di vista politico); questa scelta fu sanzionata dal regio decreto del 24 agosto 1941 che concedeva uno stemma: \"trinciato di argento e di verde; l'argento caricato di una stella d'oro. Capo del littorio\", con lo stesso fu concesso un gonfalone consistente in un drappo di azzurro.\nTerminata la seconda guerra mondiale e abolito il fascismo l'antico stemma fu rimesso in vigore con D.P.R. del 18 giugno 1949: \"Trinciato d'argento e di verde; l'argento caricato di una falce al naturale\".\nMonumenti e luoghi d'interesse.\nTra gli edifici religiosi si possono ricordare la Chiesa Parrocchiale di Santa Maria della Pace e la Chiesa della Trinit\u00e0.\nAmministrazione.\nAltre informazioni amministrative.\nPralungo fece parte a cominciare dal 1973 della \"Comunit\u00e0 montana Bassa Valle Cervo\". Tale comunit\u00e0 montana fu in seguito accorpata dalla Regione Piemonte con la \"Comunit\u00e0 montana Alta Valle Cervo\", andando a formare la \"Comunit\u00e0 Montana Valle Cervo\", che ha sede a Andorno."}
{"id": "34015", "revid": "1516566", "url": "https://it.wikipedia.org/wiki?curid=34015", "title": "Pray (Italia)", "text": "Pray (\"Praj\" in piemontese) \u00e8 un comune italiano di abitanti della provincia di Biella in Piemonte.\nStoria.\nL'attuale comune di Pray \u00e8 nato dalla fusione di tre precedenti comuni: Pray, Flecchia e Pianceri. \nPray fu staccato da Coggiola, di cui faceva parte, nel XVIII secolo. Pianceri e Flecchia, invece, furono parte del contado di Crevacuore e, quindi, dei domini dei Fieschi (poi Ferrero-Fieschi) di Masserano.\nEconomia.\nIn passato l'economia era basata principalmente sul settore tessile, \u00e8 infatti di storica tradizione la presenza nel comune, e nei territori limitrofi, dell'industria laniera.\nTra le manifatture da ricordare la Fabbrica della ruota (ex lanificio Fratelli Zignone fu Carlo), struttura recuperata per ospitare mostre ed eventi sui temi della storia industriale e culturale dei luoghi.\nNel ventunesimo secolo sono presenti, tra le attivit\u00e0 economiche locali, oltre all'industria tessile e meccano-tessile anche aziende produttrici di rubinetteria, ad uso civile e industriale.\nAmministrazione.\nAltre informazioni amministrative.\nIl comune faceva parte della Comunit\u00e0 montana Val Sessera, Valle di Mosso e Prealpi Biellesi."}
{"id": "34016", "revid": "1516566", "url": "https://it.wikipedia.org/wiki?curid=34016", "title": "Quaregna", "text": "Quaregna (\"Quaregna\" in piemontese) \u00e8 stato un comune italiano di 1.430 abitanti della provincia di Biella, in Piemonte.\nDal 1\u00ba gennaio 2019 si \u00e8 fuso con il comune di Cerreto Castello per dare vita al nuovo comune di Quaregna Cerreto, del quale \u00e8 capoluogo.\nOrigini del nome.\nUna suggestiva tradizione farebbe risalire l'origine del nome Quaregna all'espressione latina \"aqua regnat\" cio\u00e8 \"luogo ove regna l'acqua\" ed effettivamente il territorio oltre ad essere attraversato dal torrente Quargnasca e da numerosi rii minori, nella sua parte collinare, \u00e8 molto ricco di sorgenti.\nStoria.\nAmedeo Avogadro fu sepolto nel cimitero di Quaregna.\nSimboli.\nLo stemma di Quaregna era stato concesso con decreto del presidente della Repubblica del 24 dicembre 1991.\nInfrastrutture e trasporti.\nFra il 1891 e il 1958 la localit\u00e0 era servita da una fermata della ferrovia Biella-Cossato-Vallemosso.\nAmministrazione.\nAltre informazioni amministrative.\nIl comune faceva parte della soppressa Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Prealpi Biellesi, abolita in seguito all'accorpamento disposto dalla Regione Piemonte nel 2009."}
{"id": "34017", "revid": "106908", "url": "https://it.wikipedia.org/wiki?curid=34017", "title": "Sensibile", "text": "Nella teoria musicale, il VII grado di una scala diatonica \u00e8 detto sottotonica quando dista un tono dalla tonica (I grado) ed \u00e8 detto sensibile quando dista un semitono verso la tonica.\nQuest'ultima condizione si verifica nelle scale maggiori ionia e lidia (o \"napoletana\"), ma anche nelle principali scale minori in cui viene alterato cromaticamente il VII grado a salire proprio per ottenere una distanza di semitono verso il I grado, ossia le scale minori armoniche e le minori melodiche bachiane (ma anche nelle minori melodiche tradizionali, limitatamente per\u00f2 al solo moto ascendente). La sensibile \u00e8 una nota che fa provare un senso di instabilit\u00e0, di provvisoriet\u00e0, di ricerca di un punto fermo su cui appoggiarsi. Il punto d'appoggio, d'arrivo, della sensibile \u00e8 la tonica successiva, da cui \u00e8 separata da un piccolo intervallo di un semitono. La sensibile, data la propria marcata propensione a raggiungere la tonica, costituisce una delle pi\u00f9 antiche ed efficaci formule conclusive di una struttura musicale melodica. Per la sua caratteristica di tensione verso la soluzione nella tonica, nell'armonia \u00e8 regola che la sensibile salga sempre alla tonica.\nSensibile discendente.\nNell'armonizzazione a pi\u00f9 voci di melodie date, come ad esempio i corali, Bach sovente fa scendere le sensibili in sede di cadenza di fine frase o conclusiva: se la melodia del corale, al soprano, scende di grado dalla sopratonica alla tonica, la sensibile, posta necessariamente in una voce interna, pu\u00f2 scendere di terza risolvendo sulla dominante.\nSi tratta di una soluzione eccezionale per consentire alle voci un movimento pi\u00f9 musicale (e/o armonicamente corretto) permettendo nello stesso tempo di avere un accordo completo di quinta: per questo motivo, la sensibile discendente pu\u00f2 trovarsi esclusivamente in una delle voci interne (contralto o tenore) in modo che non sia immediatamente avvertibile.\nSensibile modale.\nOltre al tipo di sensibile gi\u00e0 esposta (\"sensibile tonale\") esiste inoltre la \"sensibile modale\". Essa \u00e8 detta \"sensibile\" perch\u00e9, come la sensibile tonale, esercita una forte attrazione verso un grado della scala. La sensibile modale si trova sul quarto grado e la sua risoluzione naturale \u00e8 discendente sul terzo grado, da cui dista, nel modo maggiore, un semitono come la sensibile tonale dalla tonica. Questa natura di sensibile \u00e8 particolarmente evidente nell'intervallo di quinta diminuita (o il suo rivolto, la quarta eccedente), formato appunto dall'unione delle due sensibili, in cui la sensibile tonale cerca la naturale risoluzione salendo alla tonica mentre la sensibile modale \u00e8 attratta discendendo verso la modale o mediante."}
{"id": "34018", "revid": "1632387", "url": "https://it.wikipedia.org/wiki?curid=34018", "title": "Carta geografica", "text": "Una carta geografica \u00e8 una rappresentazione per determinate caratteristiche della superficie della Terra, o di parte di essa, per mezzo di linee, tratti, ombre, colori e altri segni convenzionali. \nUna carta geografica \u00e8 una rappresentazione totalmente simbolica, ma \"esatta, precisa, veridica, documentata di quello che la superficie terrestre effettivamente \u00e8, nei rapporti dimensionali, sia orizzontali che verticali\". Essa si fonda sul rilevamento topografico (topografia). \"Il compito ed anche il pregio della carta geografica \u00e8 di prospettare ai nostri occhi una porzione pi\u00f9 o meno ridotta della superficie terrestre, a seconda delle esigenze a cui deve soddisfare\". La cartografia \u00e8 esistita anche nell'antichit\u00e0, ma ha sub\u00ecto nel tempo varie trasformazioni, quella moderna \u00e8 stata fondata nel XVI secolo.\nDescrizione.\nNella maggior parte delle carte il Nord \u00e8 in alto, il Sud in basso, l'Est a destra e l'Ovest a sinistra di chi guarda la carta, anche se storicamente abbiamo avuto carte orientate a Est (tutte quelle che privilegiavano il sorgere del Sole, se cristiane il Paradiso Terrestre, Gerusalemme luogo della Passione, ecc), oppure verso Sud (specialmente arabe e cinesi), raramente orientate a Ovest (molte carte nautiche, specie portoghesi). Non mancano, soprattutto tra il XV e il XVI secolo, atlanti dove ogni singola pagina \u00e8 orientata verso un punto cardinale diverso. La convenzione di standardizzare l'orientamento della cartografia occidentale verso Nord si consolida lentamente tra il Seicento ed il Settecento e viene consacrata nell'Ottocento.\nLa \"configurazione orizzontale\" di una regione viene riprodotta da linee che, con le loro sinuosit\u00e0, indicano il contorno delle coste, il corso dei fiumi, le vie, le strade ferrate, i canali, ecc.\nLa \"configurazione verticale\", cio\u00e8 le montagne, gli altopiani, le pianure, le depressioni, ecc, si riproduce approssimativamente per mezzo del tratteggio e delle ombre.\nSpeciali segni indicano i confini degli stati, le capitali, le citt\u00e0 importanti, i valichi, ecc.\nTipi di carte.\nLe carte geografiche hanno differenti nomi a seconda delle forme, l'estensione della regione che rappresentano e lo studio speciale per cui servono.\nIn base all'estensione.\nIl \"planisfero\" rappresenta la superficie terrestre, divisa in due emisferi (solitamente si usa il meridiano di Ferro che permette di avere per intero le terre emerse in uno o nell'altro emisfero) o in forma di piano rettangolare come quella del Mercatore. Il termine \"mappamondo\" (ossia \"mappa del mondo\") \u00e8 spesso usato anche per indicare il globo terrestre, che \u00e8 la rappresentazione della superficie terrestre su una sfera anzich\u00e9 su un piano.\nLe \"carte generali\" rappresentano un continente o una delle parti del mondo.\nLe \"carte corografiche\" sono quelle che rappresentano uno Stato, o una singola regione.\nLe \"carte topografiche\" rappresentano una citt\u00e0 o un distretto con tutti i particolari.\nLa parola mappa (anche detta pianta) in italiano non \u00e8 un sinonimo di carta geografica. Si usa per indicare carte di territori ristretti, realizzate in modo pi\u00f9 dettagliato di una carta topografica (p.es. quando si dice \"mappa di una citt\u00e0\", \"mappa del tesoro\", \"mappa catastale\" ecc.).\nIn base al contenuto.\nLe \"carte politiche\" rappresentano gli stati e le loro divisioni amministrative.\nLe \"carte fisiche\" rappresentano la conformazione del suolo senza indicare gli stati e le loro divisioni amministrative. (Spesso nelle carte fisiche sono indicati alcuni elementi politici, p.es. i confini tra gli stati, ma solo nella misura strettamente necessaria per una migliore comprensibilit\u00e0.)\nLe \"carte storiche\" rappresentano la situazione politica in uno o pi\u00f9 momenti del passato.\nLe \"carte celesti\" rappresentano il cielo notturno, spesso da punti di vista diversi o in momenti diversi. L'astrolabio \u00e8 uno strumento che permette di visualizzare una carta celeste specifica sulla base di una scelta di elementi.\nEsistono anche altri tipi di \"carte astronomiche\", p.es. la carta della superficie della Luna.\nLe \"carte tematiche\" mettono in risalto uno o pi\u00f9 elementi di un territorio. Tra queste:\nEsistono anche carte che, pur avendo contenuti completi, sono finalizzate a particolari usi e mettono in evidenza gli elementi d'interesse per tale uso. Esempi di tali carte sono:\nInfine, esistono particolari tipi di carte usate solo per scopi didattici, in particolare le \"carte geografiche mute\", dove sono omessi i nomi dei luoghi.\nScala cartografica.\nLa \"scala di rappresentazione\" o \"scala di riduzione\" \u00e8 il rapporto costante fra le dimensioni lineari della carta, cio\u00e8 le lunghezze grafiche, e le distanze rispettive sulla superficie terrestre o lunghezze reali.\nIl rapporto 1/X indica che un centimetro misurato sulla carta equivale a X centimetri sul terreno reale. Non occorre indicare le unit\u00e0 di misura: se 1 cm corrisponde a X cm, anche 1\u00a0m corrisponde a X\u00a0m e 1\u00a0km a X\u00a0km. Comunemente il rapporto \u00e8 indicato con il simbolo \":\", p.es. 1:10000.\n\u00c8 frequente anche l'uso della \"scala grafica\", che si costruisce in base alla scala numerica. \u00c8 una retta, divisa in modo che le parti rappresentino la nuova unit\u00e0 lineare della scala di riduzione numerica ed i suoi sottomultipli.\nPoich\u00e9 la superficie della Terra \u00e8 curva e invece le carte geografiche sono realizzate su una superficie piana, l'operazione che crea le carte (la \"proiezione cartografica\") non permette di rispettare perfettamente la scala per tutte le distanze. Questo problema, che \u00e8 importante nei planisferi e nelle carte generali molto estese, pu\u00f2 essere ignorato nelle carte pi\u00f9 limitate."}
{"id": "34022", "revid": "1444396", "url": "https://it.wikipedia.org/wiki?curid=34022", "title": "Petriano", "text": "Petriano (\"Petri\u00e4n\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nStoria.\nPetriano deve il suo nome (\"Prae tres amnes\": sopra tre fiumi) ai tre corsi d'acqua che scorrono sul suo territorio: l'Apsa che scende da Urbino, il Tagliatesta che arriva dalle Cesane passando per Palazzo del Piano ed il Razzo che segna i limiti settentrionali del territorio comunale.\nIl primo documento che riporta il nome di Petriano \u00e8 una pergamena del B. Mainardo Vescovo datata 21 gennaio 1069 che conferma la propriet\u00e0 di varie terre e chiese tra cui S. Martino di Petriano al Capitolo del Duomo di Urbino.\nIn seguito il Castello di Petriano pass\u00f2 ai consoli di Urbino seguendo poi i destini della citt\u00e0 feltresca.\nGi\u00e0 nel 1422 venne fondato da Bonaiuto Ranuzzi un ospedale per l'assistenza e la cura della popolazione e dei viaggiatori. Fra i petrianesi si distinse il capitano Carletto detto d'Urbino che nel 1505 respinse gli eserciti del Borgia e si spinse fino a Rimini conquistando la citt\u00e0. La comunit\u00e0 era retta dai Massari eletti periodicamente tra le vecchie famiglie del posto.\nNel 1861 Petriano divenne comune dell'Italia Unita.\nCultura.\nCinema.\nFilm girati a Petriano\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e importanti vi sono quelle artigianali, come la lavorazione del ferro battuto, finalizzata alla realizzazione di una vasta gamma di prodotti, che spazia dalle inferriate alle statue.\nSport.\nCalcio.\nLa squadra di calcio \u00e8 unita a quella del vicino comune di Vallefoglia e gioca nel campionato regionale di Eccellenza. La squadra ha il nome di \"Atletico Gallo Colbordolo calcio\"."}
{"id": "34023", "revid": "1543377", "url": "https://it.wikipedia.org/wiki?curid=34023", "title": "Piagge", "text": "Piagge (\"L\u00eb Pi\u00e0g, Pi\u00e0g\" in dialetto gallo-piceno) \u00e8 un ex comune italiano di abitanti della provincia di Pesaro e Urbino nelle Marche.\nDal 1\u00ba gennaio 2017, insieme a Barchi, Orciano di Pesaro e San Giorgio di Pesaro, forma il comune sparso di Terre Roveresche, del quale \u00e8 un municipio. \nGeografia fisica.\nPiagge \u00e8 situato una quindicina di chilometri all'interno della costa adriatica (Fano e autostrada A14), a cavallo dei bacini idrografici del Metauro e del Cesano. Il territorio comunale sale ripido lungo le prime pendici collinari dell'Appennino umbro-marchigiano, sul versante destro del fiume Metauro, a partire dai 30\u00a0m s.l.m. della frazione di Cerbara fino ai 201 nel centro di Piagge e ai 242 nel punto pi\u00f9 elevato. Il centro abitato \u00e8 riconoscibile da lontano perch\u00e9 si pu\u00f2 intravedere una piana con lo svettare dei campanili della chiesa di Santa Lucia e la torre civica posta nel punto pi\u00f9 alto del castello a circa 220\u00a0m s.l.m.\nL'ampia estensione dei terreni agricoli, seppur aspri e scoscesi, \u00e8 caratterizzata da un suolo arenaceo-argilloso particolarmente adatto alla coltivazione dell'uva e con alberature sparse, rappresentate soprattutto da roverelle (con ghiande dolci che un tempo servivano non solo all'alimentazione dei maiali ma anche per farne una sorta di pane o crescia nei periodi di carestia) e olmi campestri (le cui foglie venivano utilizzate come foraggio), spesso associate a fitte forme arbustive. Le trasformazioni agrarie moderne hanno tuttavia ridotto drasticamente la presenza di piante e siepi, nonostante la loro importanza come frangivento, indicatori di confini o propriet\u00e0, nutrimento e riparo per la fauna selvatica.\nPer la sua collocazione nella parte terminale della valle del Metauro, in prossimit\u00e0 del mare, la localit\u00e0 \u00e8 improntata a un clima di tipo temperato mediterraneo, con una temperatura media intorno ai 13\u00a0\u00b0C e precipitazioni annue inferiori ai 1000\u00a0mm.\nCon soli 8,64\u00a0km\u00b2 di superficie, era il secondo pi\u00f9 piccolo comune della provincia per estensione fino alla data della sua soppressione - non per numero di residenti - superiore solo a Gabicce Mare. Confina a nord per un breve tratto con il corso del fiume Metauro e il comune di Cartoceto, quindi con il comune di Fano, a est con il comune di San Costanzo, a sud con il municipio di San Giorgio di Pesaro, anch'esso facente parte di Terre Roveresche e la frazione Cavallara del comune di Mondavio, a ovest con il municipio di Montemaggiore al Metauro del nuovo comune Colli al Metauro.\nOrigini del nome.\nSecondo la tradizione, il nome di Piagge dovrebbe derivare dal latino \"plat\u0113a\" (\"piana\", \"piazza\" o \"strada larga\"), termine che ben si attaglia alla configurazione topografica dell'antico (e moderno) abitato, sorto su alcuni modesti pianori del ripido versante collinare appenninico e per questo chiamato allora \"Pladi\u00e6\" o, pi\u00f9 spesso, nella forma al genitivo di \"Pladearum\".\nNel passaggio dal latino all'italiano si \u00e8 persa la valenza del genitivo, ma si \u00e8 invece conservata a lungo quella del plurale \"le Piagge\", tanto nello scritto quanto nel parlato (come documenta tuttora, ad esempio, il dialettale \"l\u00eb Pi\u00e0g\"), prima di giungere all'attuale Piagge.\nStoria.\nEt\u00e0 Romana - Lubacaria.\nAnche se oggi Cerbara \u00e8 solo una piccola frazione con circa un centinaio di abitanti sulla sponda destra del Metauro, qui, stando alla tradizione e agli avanzi affiorati nel sito, doveva sorgere l'antica citt\u00e0 romana di \"Lubacaria\", poi distrutta dai Goti di Alarico I all'inizio del V secolo. Gli abitanti scampati all'eccidio costruirono allora un nuovo insediamento sul vicino crinale della collina, circa 200 metri pi\u00f9 in alto e quindi pi\u00f9 sicuro, dando cos\u00ec origine alla localit\u00e0 delle \"Pladearum\" o \"Pladi\u00e6\" (donde appunto deriva l'odierno nome di Piagge).\nMedioevo.\nDocumenti medievali attestano che nel 777 il territorio di Lubacaria faceva parte dei numerosi possedimenti della ricca e potente badia benedettina di San Paterniano in Fano, che il 5 maggio 1156 venne riconfermata con bolla pontificia di papa Adriano IV nel dominio del \u00ab\"castrum Lubacari\u00e6 cum curte sua\"\u00bb. Nel 1196, per\u00f2, tutta la zona fu inserita dall'imperatore Enrico VI nel vicariato di Mondavio, concesso in feudo a Roberto e Riccardo Ubaldini.\nLe successive vicende storiche indicano rapporti armonici con la Chiesa e con i Rovereschi di Mondavio, mentre risultarono spesso conflittuali quelli con Fano e Montemaggiore; nel 1227, ad esempio, il castello di Lubacaria dovette essere diroccato dai suoi stessi abitanti per poter usufruire della cittadinanza fanese. In seguito, mentre il sito di Lubacaria veniva progressivamente abbandonato nel corso del XIV secolo, le sue rovine furono riutilizzate per fabbricare il nuovo castello delle Piagge, che rimase comunque sotto la giurisdizione dei monaci benedettini di San Paterniano. Altre testimonianze confermano anche per gli anni successivi la dipendenza delle Piagge da Fano e, ancora il 22 giugno 1474, gli abitanti del paese ricorsero a Giulio Cesare Varano, signore di Camerino, per essere liberati dalle imposizioni della citt\u00e0 di Fano che li obbligava a presentarsi al giudice di Montemaggiore, mentre essi preferivano dipendere da quello di Mondavio.\nEt\u00e0 moderna.\nDopo le alterne vicende del XV secolo e la sottomissione a diverse signorie (Sigismondo Pandolfo Malatesta, Antonio Piccolomini, Federico da Montefeltro, Giovanni della Rovere), nel 1516 le Piagge, insieme ad altri castelli della zona, passarono in dominio a Lorenzo de' Medici allorch\u00e9 suo zio Leone X gli confer\u00ec il Ducato di Urbino, ma nel 1517 i Gonzaga, che combattevano per Francesco Maria I Della Rovere, glielo ritolsero costringendo Lorenzo de' Medici alla fuga. Nel 1520 \"Pladiarum\", insieme a tutto il vicariato di Mondavio di cui faceva parte, fu restituito alla citt\u00e0 di Fano da papa Leone X e il 14 ottobre dello stesso anno il sindaco del borgo giur\u00f2 fedelt\u00e0 ai magistrati fanesi impegnandosi a rinnovare annualmente l'atto di sottomissione. Nel 1521 tuttavia, morto il pontefice, Francesco Della Rovere recuper\u00f2 i suoi possedimenti, dove intraprese un'intensa attivit\u00e0 di miglioramento delle fortificazioni che alle Piagge venne completata dal figlio Guidobaldo nel 1542 con l'erezione del torrione oggi detto Torre civica, campanaria o dell'orologio.\nNel 1631, morto senza eredi il duca Francesco Maria II Della Rovere, in base alle sue ultime volont\u00e0 tutti gli stati rovereschi furono devoluti allo Stato Pontificio e le Piagge furono inserite nel vicariato di Mondavio. Nell'Ottocento al paese, ritenuto luogo di notevole importanza per la sua posizione strategica e per le sue solidissime mura (che esistono tuttora), venne concesso il titolo di \"terra\" da parte di papa Leone XII. Successivamente, come la maggior parte dei possedimenti pontifici, anche Piagge entr\u00f2 a far parte del nascente Regno d'Italia.\nEt\u00e0 contemporanea.\nDurante la seconda guerra mondiale, a causa del passaggio del fronte sull'Appennino, dal 17 al 21 agosto 1944 Piagge si trov\u00f2 coinvolto nella cosiddetta \"battaglia del Metauro\" e sub\u00ec, restandone notevolmente danneggiato, i bombardamenti alleati contro le postazioni dei nazisti che, ritirandosi, avevano spostato la loro linea difensiva lungo il crinale fra il Cesano e il Metauro.\nAttualmente l'agglomerato urbano si estende attorno alla strada provinciale Orcianese (o Orcianense) e, al centro del paese, nascosto fra le abitazioni, si trova l'antico castello medievale tuttora abitato, del quale rimangono soltanto le mura quattrocentesche, ricostruite alla met\u00e0 del Cinquecento dai Della Rovere, e la snella e svettante Torre civica che si innalza di 15 metri oltre il terrapieno del fortilizio, posta in piazza della torre, che \u00e8 sicuramente il cuore, nonch\u00e9 punto pi\u00f9 interessante del paese da dove si pu\u00f2 scorgere un bel panorama.\nLungo la strada provinciale si trovano i locali pi\u00f9 frequentati, mentre i quartieri di nuova costruzione vanno sviluppandosi sulle vie adiacenti. La maggior parte degli abitanti risiede nel capoluogo, mentre una minor parte nelle campagne, nei due abitati sparsi di Montale e San Filippo e nella frazione pi\u00f9 grande: Cerbara, dove al centro di essa centro \u00e8 stata costruita una centrale idroelettrica che sbarra un piccolo canale del Metauro e dove si \u00e8 sviluppata un'importante zona artigianale.\nCome la maggior parte dei comuni agricoli italiani, verso la fine del Novecento Piagge ha sofferto una grave emorragia di popolazione rurale trasferitasi nelle citt\u00e0 della costa adriatica, ma il fenomeno sembra oggi in regresso.\nMonumenti e luoghi d'interesse.\nIpogeo.\nL'ipogeo, chiamato anche Grotta Ipogeo consiste in un ambiente sotterraneo situato in prossimit\u00e0 dell\u2019ingresso nord del castello. Si tratta di un luogo di culto religioso di origine medievale, giunto cos\u00ec integro da diventare un esempio unico. \u00c8 un luogo d'interesse e studio, da maggio 2012 sono iniziati i lavori per la sua apertura al pubblico, avvenuta il 2 settembre 2016, a 20 anni dalla sua scoperta datata 1996.\nCastello medievale (Castrum Pladearum).\nCome la maggior parte dei centri storici dell'entroterra marchigiano, anche Piagge possiede la sua cinta muraria medievale, denominata \"castello\", tuttora abitato. Sorge su un rilievo tufaceo nella zona ovest del paese in pieno centro ed \u00e8 raggiungibile tramite 2 rampe poste a nord e a sud di esso. All'interno di esso degna di menzione \u00e8 la cosiddetta \"Piazza della Torre\" con all'interno di essa la torre civica simbolo comunale.\nTorre civica e Piazza della Torre.\nLa Torre civica, simbolo di Piagge, domina assieme al campanile di Santa Lucia il centro abitato. \u00c8 detta anche torre campanaria perch\u00e9 coronata da una cella a quattro monofore contenente le campane (riposizionate nel 1950 dopo la guerra) o torre dell'orologio (anche se l'orologio ottocentesco, restaurato negli anni sessanta, non \u00e8 pi\u00f9 funzionante). \u00c8 l'adattamento di un antico torrione cinquecentesco che sorge sul versante est delle mura del castello e si affaccia sul centro dell'abitato dominandolo con imponenza. Al suo interno vi sono murate una lapide dei Della Rovere e un'insegna pontificia di papa Leone X che ne celebrano la costruzione (1542), mentre un'altra iscrizione del (1866) ricorda la sua parziale ricostruzione e adattamento a torre civica a opera del sindaco del paese Davide Paterniani. \nL'ultimo restauro, nei primi anni del XXI secolo, ha puntato alla conservazione e al consolidamento della struttura che tuttora contiene 2 campane: la campana maggiore \u00e8 un sol#3, la minore un re4, che non vengono utilizzate essendo pi\u00f9 comode le 4 campane elettrificate del campanile della chiesa di Santa Lucia che svolge ormai la funzione di torre civica, nonch\u00e9 orologio e vari suoni festivi.\nPiazza della Torre (nota comunemente anche come Piazza o Piazzetta del Castello) \u00e8 senza dubbio il cuore storico del centro abitato. Viene chiamata piazza anche se sostanzialmente si tratta di una terrazza panoramica dalla quale \u00e8 possibile spaziare su un vasto panorama che, dall'Appennino umbro-marchigiano giunge fino alla costa adriatica presso la localit\u00e0 Torrette di Fano. Anche se si colloca nel punto pi\u00f9 alto e centrale del centro storico, non rappresenta il cuore della vita del paese, che si \u00e8 spostata progressivamente durante il ventesimo secolo nel borgo storico fuori dalle mura, sviluppatosi in epoca post-rinascimentale.\n\u00c8 raggiungibile tramite entrambi gli accessi al centro storico e, nonostante i vicoli interni siano abbastanza stretti, l'area \u00e8 accessibile in automobile tramite l'accesso sud del castello. Oggi \u00e8 sede di numerosi eventi soprattutto durante la stagione estiva organizzati dal comune, dalle associazioni e da enti esterni.\nArchitetture religiose.\nNel territorio municipale di Piagge si trovano diversi edifici religiosi, quattro sono le chiese principali ancora in piedi, tre nel centro abitato (una delle quali utilizzata come sala parrocchiale) e una nella frazione di Cerbara;\nIl campanile della Chiesa di Santa Lucia contiene un concerto di quattro campane: mib4, fa4, sol4 e sib4 crescente. Esso funge anche da battiore, scandendo le ore e i quarti dalle 7:00 di mattina alle 22:00 di sera. Particolari sono le suonate feriali e festive. L'\"Ave Maria di Lourdes\" \u00e8 il tradizionale concerto a rintocchi che si pu\u00f2 ascoltare alle 7:00 di mattina (in forma breve), a mezzogiorno e alle 19:00. Durante i giorni festivi, l'Ave Maria di Lourdes delle 12:00 \u00e8 seguita da un plenum di tutte e quattro le campane a distesa; plenum che si pu\u00f2 ascoltare anche mezz'ora prima di tutte le s. messe festive. Per quanto riguarda l'annuncio delle s. messe feriali invece, suonano a distesa solo le tre campane piccole.\nOltre a queste tre chiese appena citate, il territorio comunale di Piagge in passato possedeva altre chiese e cappelle, tra cui:\nAltre opere presenti.\nAll'interno del palazzo municipale sono conservate due tele attribuite al pittore pesarese seicentesco Trometta: una \"Madonna col Bambino, angeli e paesaggio\" e lo \"Sposalizio mistico di S. Caterina d'Alessandria\", entrambe restaurate nel 2007.\nSociet\u00e0.\nEvoluzione demografica.\nIl numero medio di abitanti \u00e8 all'incirca sui mille. La popolazione del comune ha raggiunto il suo picco massimo intorno agli anni cinquanta, seguito da un notevole calo sul finire del secolo. Con il nuovo millennio il paese sta registrando una modesta ripresa demografica grazie all'ampliamento di nuove aree residenziali nelle vie adiacenti alla strada provinciale (via Roma) nella zona nord del centro abitato, particolarmente interessate a questo fenomeno sono via G. Rossa e via Franchetta.\nCultura.\nScuole.\nNel comune di Piagge sono ubicate una scuola dell'infanzia (intitolata al tenente Leo Guerrieri) e la scuola primaria Raffaello Sanzio, le cui iniziative natalizie e teatrali sono aperte al territorio.\nEconomia.\nLe principali attivit\u00e0 produttive del settore secondario si trovano nella frazione di Cerbara, dove si trova una moderna zona artigianale e sono costituite dalla lavorazione del ferro, del vetro e dai laboratori tessili.\nNel campo del settore primario, cio\u00e8 in campo agricolo, le principali attivit\u00e0 si trovano nei pressi della frazione sparsa di San Filippo, dove si trova un'importante azienda agricola specializzata nella produzione di vini DOC dei Colli Pesaresi (Rosso e Sangiovese) e di Bianchello del Metauro, di olio extravergine e di barbabietole da zucchero.\nSport.\nIl centro abitato di Piagge dispone di 5 impianti sportivi principali:\nParticolarmente diffuso e praticato \u00e8 lo sport della \"boccia alla lunga\" o boccetta su strada, una variante del gioco delle bocce. Organizzato in un campionato a tre categorie, le squadre di Piagge vi competono con ottimi risultati.\nReferendum consultivo per l'istituzione di un nuovo comune.\nIl 20 settembre 2016 l'Assemblea legislativa della regione Marche ha deliberato l'indizione di un referendum consultivo in merito alla proposta di legge n. 82/2016, concernente l'istituzione di un nuovo comune mediante fusione dei comuni di Barchi, Orciano di Pesaro, Piagge e San Giorgio di Pesaro, stabilendo il seguente quesito referendario: \"Vuoi tu che sia istituito un nuovo Comune mediante la fusione dei Comuni di Barchi, Orciano di Pesaro, Piagge e San Giorgio di Pesaro?\".\nIl referendum \u00e8 stato fissato nelle quattro municipalit\u00e0 interessate, tramite decreto del governatore della regione Marche Luca Ceriscioli, per il giorno 13 novembre 2016, dalle ore 7 alle 23.\nLa proposta di legge n. 82/2016 \u00e8 stata approvata con deliberazione legislativa il 6 dicembre 2016, quindi convertita in legge regionale n. 28/2016 e pubblicata nel BUR della Regione Marche n. 134 del 7 dicembre 2016. Suddetta legge regionale prevede l'istituzione di un unico comune denominato Terre Roveresche a decorrere dal 1\u00ba gennaio 2017, mediante fusione dei comuni di Barchi, Orciano di Pesaro, Piagge e San Giorgio di Pesaro.\nAmministrazione.\nFonte: Ministero dell'Interno .\nSuccessivamente alla fusione in Terre Roveresche ogni ex comune divenuto municipio di Terre Roveresche \u00e8 rappresentato da un prosindaco e due consultori votati dai cittadini del singolo municipio con scheda separata durante le elezioni comunali e nominati dal consiglio comunale. Dal 27 giugno 2017 \u00e8 prosindaco del municipio di Piagge Alessandro Santini.\nPiagge ha anche fatto parte della Comunit\u00e0 montana del Metauro fino alla data della sua soppressione."}
{"id": "34024", "revid": "2048644", "url": "https://it.wikipedia.org/wiki?curid=34024", "title": "Piandimeleto", "text": "Piandimeleto \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\nIl territorio comunale include un'exclave, identificabile nella frazione di Pirlo, compresa tra i comuni di Lunano, Sassocorvaro e Urbino. Il territorio \u00e8 anche interessato dal Parco naturale regionale del Sasso Simone e Simoncello.\nStoria.\nIl borgo fu possedimento dei conti Oliva, di origine germanica. La grande rocca venne trasformata nel sec. XV, coronandola da merli e arricchendola negli interni. Con l'estinzione del casato nel sec. XVI divenne possedimento della Chiesa. \nMonumenti e luoghi d'interesse.\nLa Rocca, ben conservata, ospita due musei dedicati alle Scienze della terra e al Lavoro contadino. \nLa chiesa parrocchiale conserva affreschi dei sec. XV-XVI. \nPregevole \u00e8 la Biblioteca Ubaldiana, con oltre 3000 volumi e una raccolta d'arte. \nSport.\nCalcio.\nIl paese \u00e8 rappresentato dal \"San Sisto Calcio\" che \u00e8 dell'omonima frazione e milita in Terza Categoria, i colori sociali sono il bianco ed il celeste.\nL\"'A.S.D.C. Piandimeleto\", nata nel 1965, aveva raggiunto il campionato di Promozione prima di scomparire nell'estate del 2021.\nFino a pochi anni fa esisteva anche la \"Speed Soccer Piandimeleto\", squadra di calcio a 5 che giocava in Serie D marchigiana.\nNel 1995 \u00e8 nata una nuova Societ\u00e0 denominata \"A.C. Altofoglia\", e successivamente \"Nuova Altofoglia\", impegnata nell'organizzazione dei campionati giovanili del comprensorio di Lunano, Belforte e Piandimeleto."}
{"id": "34026", "revid": "123144088", "url": "https://it.wikipedia.org/wiki?curid=34026", "title": "Piobbico", "text": "Piobbico (\"Pi\u00f2bich\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\nSituato nell'Appennino umbro-marchigiano, sorge in una vallata chiusa tra due montagne, monte Nerone () e monte Montiego (), ed \u00e8 bagnato dai fiumi Biscubio e Candigliano, che si uniscono proprio nel centro abitato.\nOrigini del nome.\nL'origine del nome Piobbico risale all'epoca romana: in seguito alla guerra sociale, tutti i territori non ribellatisi a Roma avrebbero dovuto ottenere il \"diritto di cittadinanza\". Al termine della guerra sociale i territori vennero centuriati, ma la parte a ridosso del monte Nerone rimase esclusa dalle assegnazioni e rimase \"ager publicus\". Negli anni \"publicus\" evolve in \"plobicus\", plobici fino all'attuale Piobbico\nStoria.\nLa presenza dei fiumi, delle cavit\u00e0 naturali hanno consentito l'insediamento di alcune popolazioni fin dalla preistoria su questi territori, come lo testimoniano alcuni ritrovamenti, frecce ed utensili vari. Si hanno poi testimonianze di etruschi e romani.\nAttorno all'anno 1000 il territorio fu affidato come feudo alla famiglia Brancaleoni, e per quasi cinque secoli il paese si \u00e8 sviluppato sotto il loro dominio. In questi anni sorge il castello, il borgo sottostante, le chiese, tutta la parte vecchia del paese, e le varie ville e villaggi attorno, che poi conseguentemente all'abolizione del feudalesimo si incorporano al villaggio di Piobbico.\nAttorno all'anno 1000 il territorio fu affidato come feudo alla famiglia Brancaleoni, e per quasi cinque secoli il paese si \u00e8 sviluppato sotto il loro dominio. In questi anni sorge il castello, il borgo sottostante, le chiese, tutta la parte vecchia del paese, e le varie ville e villaggi attorno, che poi conseguentemente all'abolizione del feudalesimo si incorporano al villaggio di Piobbico. La signoria dei Brancaleoni arriv\u00f2 a dominare l'intera Massa Trabaria, ma per essersi opposta prima al cardinale Albornoz, poi a papa Martino V perdette definitivamente i suoi possessi a vantaggio dei Feltreschi nella met\u00e0 del XV secolo.\nSolo nel 21 dicembre 1827 per decreto di Leone XII Piobbico diviene comune autonomo, e suo stemma sar\u00e0 un braccio nudo che tiene sollevata una rovere.\nMonumenti e luoghi d'interesse.\nLa maggior parte dei monumenti presenti risalgono al periodo di insediamento della famiglia Brancaleoni.\nI dintorni.\nIl territorio comunale di Piobbico \u00e8 disseminato di rocche e castelli parzialmente ridotti in ruderi sulle alture del paese, che fungevano da posti di guardia, eremi, o vecchie abitazioni dei Brancaleoni. I pi\u00f9 importanti sono:\nInoltre sono presenti soprattutto nel monte Nerone importanti e numerosi siti naturalistici, forre, grotte. In una grotta sono stati ritrovati ossa di \"Ursus spelaeus\" risalenti a migliaia di anni fa. I resti sono conservati nel museo civico\nEconomia.\nL'economia si basa sul commercio, l'artigianato e il lavoro dipendente. Le aziende presenti sono a carattere artigianale, prevalentemente sul settore meccanico ed edile. Piobbico mantiene tuttora l'antica tradizione della produzione di tappeti realizzati sugl'antichi telai. Ultimamente un impulso notevole si \u00e8 avuto nel turismo, col fiorire dei numerosi agriturismi sparsi sul territorio.\nSport.\nLa principale squadra di calcio della citt\u00e0 \u00e8 l'A.S.D. Audax Piobbico 1968 Calcio che milita nel girone A di Prima Categoria.\nL'altra squadra milita nel girone A di Terza Categoria marchigiana ed \u00e8 il Piobbico 90.\nL'Audax Calcio Piobbico inoltre gioca nel campionato di Serie D di calcio a 5 girone A marchigiano."}
{"id": "34028", "revid": "1516566", "url": "https://it.wikipedia.org/wiki?curid=34028", "title": "Quittengo", "text": "Quittengo (\"Chitent\" in piemontese) \u00e8 un ex comune italiano di 220 abitanti della provincia di Biella, in Piemonte. Dal 1\u00ba gennaio 2016 \u00e8 una frazione del comune di Campiglia Cervo.\nGeografia fisica.\nQuittengo \u00e8 situato sul versante esposto a sud-ovest dell'alta Valle Cervo; l'altitudine del territorio dell'ex-comune varia dai poco pi\u00f9 di 600 metri s.l.m. della frazione Bogna, nei pressi del torrente, ai 1.877\u00a0m della Cima del Bonom.\nOrigini del nome.\nIl nome del comune deriverebbe dalla radice pre-indoeuropea \"quit\" (\"balcone erboso\", \"luogo soleggiato\"), alla quale fu aggiunta la desinenza germanica \"-engo\" (\"luogo fortificato sede di una piccola guarnigione\").\nStoria.\nIl territorio del comune ricadeva un tempo tra gli alpeggi di Andorno (al tempo denominata \"Cacciorna\"). Nel 1694 avvenne il distacco dell'alta Valle del Cervo da Andorno; inizialmente il capoluogo fu Campiglia Cervo ma il nuovo comune si frazion\u00f2 ulteriormente nel 1700 dando origine, tra gli altri, al comune di Quittengo.\nLe principali attivit\u00e0 degli abitanti, oltre ad allevamento e agricoltura, erano l'edilizia e la lavorazione della pietra; a partire dalla fine del medioevo molti tra essi emigravano oltralpe come scalpellini o muratori.\nAll'inizio del XIX secolo alla frazione Balma (nei pressi del torrente Cervo) il comune di Torino inizi\u00f2 ad estrarre la sienite, attivit\u00e0 che con il tempo crebbe e fu regolata dal comune tramite un sistema di appalti; nel 1891 venne costruita la ferrovia Biella-Balma, una linea a scartamento ridotto che rimase in attivit\u00e0 fino al 1958.\nDal primo gennaio 2016 Quittengo fa parte del comune di Campiglia Cervo.\nAmministrazione.\nGemellaggi.\nIl comune di Quittengo \u00e8 gemellato con:\nAltre informazioni amministrative.\nQuittengo fece parte a cominciare dal 1973 della \"Comunit\u00e0 montana Alta Valle Cervo\" assieme ai comuni di Piedicavallo, Rosazza, Campiglia Cervo e San Paolo Cervo. Tale comunit\u00e0 montana fu in seguito accorpata dalla Regione Piemonte con la \"Comunit\u00e0 montana Bassa Valle Cervo\", andando a formare la \"Comunit\u00e0 Montana Valle Cervo\".\nInfrastrutture e trasporti.\nFra il 1891 e il 1958 in localit\u00e0 Balma sorgeva la stazione capolinea settentrionale della ferrovia Biella-Balma, che al movimento passeggeri affiancava un consistente traffico merci generato dalle cave di sienite ivi presenti.\nEconomia.\nIndustria.\nNel territorio \u00e8 presente la centrale idroelettrica per la produzione di energia."}
{"id": "34030", "revid": "254059", "url": "https://it.wikipedia.org/wiki?curid=34030", "title": "San Costanzo", "text": "San Costanzo (\"San Gost\u00e0nz\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nStoria.\nLe origini autentiche del nome e la reliquia del Santo.\nUn'antichissima e consolidata tradizione vuole che \"San Costanzo\" si chiamasse originariamente \"Monte Campanaro\" che, in seguito al dono di una preziosa reliquia del braccio di San Costanzo martire (140 - 175 d.C.) da parte di una nobildonna di Perugia, avrebbe cambiato nome.\nNella realt\u00e0, dall'esame di numerosi ed autorevoli documenti contenuti nel volume di Paolo Vitali \"\"Storia di San Costanzo dalle Origini al XIX\" \"Secolo\",\" quali il \"Codex\" \"Diplomaticus Dominii Temporalis S. Sedis\" e le \"\" Rationes Decimarum Italiae nei secoli XIII e XIV - Marchia\",\" si pu\u00f2 con assoluta certezza affermare, che il castello di San Costanzo e quello di Monte Campanaro si trovavano territorialmente vicini ma tra loro ben distinti.\nIl nome \"San Costanzo\" sarebbe in realt\u00e0 un agiotoponimo (nome di luogo che si identifica con quello di un santo) e risalirebbe al periodo altomedievale della dominazione bizantina (VI secolo d.C.).\nNel territorio esisteva certamente una piccola cappella o altare campestre intitolato al vescovo Costanzo martirizzato il 29 gennaio 175 d.C. e, da questo culto, origin\u00f2 il nome della localit\u00e0 \"San Costanzo\" seguendo una consuetudine a quel tempo diffusissima.\nLa reliquia del Santo protettore \u00e8 effettivamente conservata negli archivi della chiesa collegiata. La sua presenza \u00e8 attestata da un documento dell'archivio vescovile di Fano gi\u00e0 nel 1734. Nel corso dei secoli i vari vescovi hanno rilasciato lettere di autenticit\u00e0; l'ultima \u00e8 di Sua Eccellenza Vincenzo Franceschini in data 26 maggio 1906: \"\"Vincentius Franceschini Dei et Apostolicae Sedis Gratia Episcopus Fanensis ac eidem Sanctae Sedi immediate subiectus Universis, et singulis praesentes literas inspecturis fidem facimus, et attestamur, Nos ad majorem Omnipotentis Dei gloriam, suorumque Sanctorum venerationem recognivisse sacras particulas de Brachii S. Constantii Martiris quas ex authenticis locis extracta reverenter collocavimus in Urna lignea inaurata rettangularis figurae, crystallis munita bene clausa, et funicolo serico coloris rubri colligata, ac sigillo nostro signata, easque consignavimus cum facultate apud se retinendi, aliis donandi, et in quacumque Ecclesia, Oratorio, aut Cappella publicae Fidelium venerationis exponendi. In quorum fidem has literas testimoniales manu nostra subscriptas, nostroque sigillo firmatas per infrascriptum Sacrarum Reliquiarum Custodem expediri mandavimus. Fani ex Aedibus nostris Episcop. Die 26 Mensis Maii Anni 1906\".\"\nI primi insediamenti.\nI numerosi reperti archeologici datano all'VIII secolo a.C. la presenza dei primi villaggi nel territorio di San Costanzo: siamo agli inizi dell'et\u00e0 del ferro che si identifica, nel centro collinare, con la civilt\u00e0 dei Piceni. A San Costanzo \u00e8 stata rinvenuta una delle pi\u00f9 antiche ed importanti necropoli picene. L'insediamento dei Piceni avrebbe avuto inizio nell'VIII secolo a.C. ed un suo consolidamento nei secoli VII e VI a.C.\n\u00c8 inoltre ipotizzabile la presenza di un insediamento di Etruschi intorno al VI - V secolo a.C.\nPi\u00f9 avanti negli anni nel territorio dove oggi si trova San Costanzo venne a formarsi un \"pagus\" o \"vicus\" romano, un villaggio di campagna dove agricoltura e pastorizia formavano la maggiore occupazione; vista per\u00f2 la posizione strategica ai confini della Gallia cisalpina \u00e8 assai probabile che vi fossero stanziate guarnigioni romane, incaricate del controllo di questa \"zona cuscinetto\".\nSan Costanzo, con altri centri limitrofi, si trovava sulla direttrice della via Gallica, che permetteva di scendere agilmente dalle colline verso il mare e viceversa.\nIn virt\u00f9 della particolarissima geografia fu di primo piano il coinvolgimento di San Costanzo in una delle pi\u00f9 importanti battaglie della storia, quella conosciuta come battaglia del Metauro (207 a.C.).\nIl periodo altomedievale.\nA questo periodo risalgono le prime fortificazioni difensive sulle alture di San Costanzo.\nMolti abitanti delle zone costiere andavano ad accrescere i numerosi insediamenti collinari, che offrivano maggiore possibilit\u00e0 di difesa dalle continue invasioni barbariche e dalla sanguinosa guerra gotico - bizantina che ebbe inizio nel 535 e trov\u00f2 il suo epilogo solo nel 553.\nAl termine del conflitto gotico - bizantino e con la comparsa delle prime fortificazioni, San Costanzo viene ad assumere una pi\u00f9 decisa rilevanza strategica pronto ad opporsi ad una nuova e temibile invasione che non si far\u00e0 attendere, quella da parte dei Longobardi.\nNel territorio di San Costanzo esistono svariati riscontri topografici segni certi della presenza dei Longobardi e dei popoli giunti al loro seguito: esempi fra i tanti Valdeprati che deriverebbe da \"Waldipert\" (toponimo longobardo da nome personale) e Montelibino (Monte di Libino) tipico toponimo longobardo di tipo settim\u00e0nico (nome di persona preceduto da un appellativo).\nAltro toponimo settim\u00e0nico \u00e8 Fontanamaggio (Fontana di Magio o Maio).\nCon i Longobardi giunsero in Italia, a pi\u00f9 riprese, altri popoli: i Sarmati, i Pannoni, i Gepidi, i Suebi, i Norici ed i Bulgari.\nL'antica presenza di questi ultimi, nel territorio di San Costanzo, \u00e8 testimoniata da alcuni significativi toponimi quali Monte Bugaro, Rio Bugaro e Monte Bugra.\nIl basso Medioevo.\nDopo l'appartenenza nel VI secolo alla Pentapoli marittima controllata dall'Esarca di Ravenna, San Costanzo, in virt\u00f9 delle numerose concessioni imperiali, passa sotto il dominio dei Romani Pontefici.\nNel 1283, come si evince dal \"Codex Diplomaticus Dominii Temporalis S. Sedis\", \u00e8 parte del contado di Fano.\nDagli inizi del Trecento sar\u00e0 la famiglia guelfa dei Malatesta ad esercitarne il diretto controllo. Nel 1434 il castello di San Costanzo risulta annesso al vicariato di Mondavio.\nTre anni pi\u00f9 tardi Sigismondo Malatesta cede a Bartolomeo del Palazzo la terra di San Costanzo ormai smembrata dal resto del vicariato; nel 1440 lo stesso Malatesta la riunir\u00e0 ai suoi stati permutandola con Barchi e la Villa di San Sebastiano.\nSei anni dopo San Costanzo, parte del vicariato, \u00e8 ceduto a Fano da papa Eugenio IV con la bolla \"Licet Summorum Predecessorum Nostrorum\" del 13 aprile 1446.\nVenuta meno la fortuna dei Malatesta, con le capitolazioni del 25 settembre 1463 Fano ed i suoi territori tornano ad essere soggetti alla Sede Apostolica.\nPapa Pio II, il 28 novembre 1463, con la bolla \"Inter Multiplices Curas\" investe del vicariato suo nipote Antonio Piccolomini.\nTerminata la breve signoria dei Piccolomini con la morte di Pio II, San Costanzo torna sotto il controllo di Fano.\nEletto quindi papa Sisto IV, il vicariato viene ceduto a Giovanni Della Rovere con la bolla \"Universalis Ecclesie Regimini\" del 12 ottobre 1474.\nIl duca Francesco Maria, nel 1512, concede in feudo il castello di San Costanzo all'antica e nobile famiglia milanese dei Landriani, nella persona del capitano Ambrogio.\nCon l'elezione al pontificato di papa Leone X, il Della Rovere vede vacillare la stabilit\u00e0 del proprio potere: nel 1517 \u00e8 Lorenzo de' Medici ad occupare la terra di San Costanzo.\nPi\u00f9 avanti negli anni persistendo papa Leone X nel disegno di smembrare il ducato, cede nuovamente a Fano il vicariato di Mondavio e con esso San Costanzo (bolla \"Ad Apostolicae Dignitatis Apicem\" del 26 maggio 1520).\nPi\u00f9 tardi i Della Rovere, vedendosi nuovamente arridere la fortuna, recupereranno senza colpo ferire i territori loro appartenuti.\nNel 1631, con la morte dell'ultimo duca Francesco Maria II, il Ducato di Urbino e con esso San Costanzo passa alla Santa Sede.\nSan Costanzo nello Stato Pontificio.\nVenuta meno la successione dei Della Rovere, lo Stato di Urbino passa alla Santa Sede assumendo il titolo di legazione.\nDella Legazione di Urbino faceva parte anche San Costanzo.\nIn questo periodo la terra, delimitata dalle mura castellane, al cui interno si trovava la piazza Grande ed il corso, andava perdendo la propria centralit\u00e0 a favore del borgo: qui si andavano sviluppando le botteghe di artigiani, il barbiere, il fabbro, il fornaio, il calzolaio, lo speziale anche se l'agricoltura, con una buona produzione di grano, olio e vino era la fonte di maggiori entrate per l'economia del tempo.\nIl territorio di San Costanzo era diviso in contrade, fra queste le pi\u00f9 importanti erano contrada del Castello, la contrada San Silvestro (dal nome della chiesa omonima) e la contrada Sant'Agostino (dal nome del convento degli Agostiniani).\nCome in altri piccoli centri a San Costanzo risiede il Podest\u00e0, ospitato nel palazzo Magistrale, in diretti e frequenti contatti con il Cardinale Legato e l'Arciprete del luogo.\nSi ha notizia di una grave emergenza per la presenza di pirati (anno 1672): si trattava di bande di Turchi pi\u00f9 o meno organizzate che, provenienti dal mare, interessarono per alcuni anni il litorale e le zone adiacenti con le loro incursioni.\nSi ha notizia di un \"mal contagioso\", probabile pestilenza che interess\u00f2 San Costanzo dal 1731 al 1737.\nNegli anni 1738 e 1739 si ebbe il \"male epidemico\", violenta e grave epidemia fra gli animali bovini.\nDal 1742 al 1746 si segnala il passaggio a San Costanzo di truppe alemanne: in questo periodo l'Europa e la penisola erano coinvolte in un'aspra lotta di successione, iniziata con la morte dell'imperatore Carlo VI il 20 ottobre 1740.\nAltro fatto saliente che ha interessato San Costanzo nella seconda met\u00e0 del Settecento \u00e8 stata la riforma del locale catasto.\nL'Ottocento.\nDal 1797 al 1814 San Costanzo visse i fatti d'arme, che si susseguirono ad un ritmo incalzante ed inusitato, in seguito all'arrivo in Italia del giovane generale Napoleone Bonaparte.\nIl 19 marzo 1801 si fermarono a San Costanzo tre dragoni francesi di cavalleria e la piccola comunit\u00e0 dovette provvedere a tutte le necessit\u00e0 della guarnigione.\nLe Marche, sottratte al controllo del Pontefice, vennero suddivise in Dipartimenti: il comune di San Costanzo faceva parte del Dipartimento del Metauro - Distretto di Senigallia.\nDopo la sconfitta subita da Napoleone a Lipsia (ottobre 1813) e la firma dell'armistizio con gli austriaci (16 aprile 1814), San Costanzo tornava nuovamente sotto il controllo della Santa Sede.\nRimaneva comunque il comune principale ed aveva come appodiati Cerasa e Stacciola.\nTra la fine del XVIII e l'inizio del XIX secolo San Costanzo ebbe fama di dotta ed ospitale cittadina.\nDa Fano e Pesaro si saliva volentieri su in collina, che alla felicissima posizione geografica univa un clima salubre ed un vivere tranquillo.\nEra in uso trascorrervi la primavera e l'estate, periodi che offrivano ai forestieri emozioni particolari.\nAnche l'inverno, abbondante di neve, aveva un suo fascino nelle case del Borgo e nei palazzi aristocratici del centro.\nIl conte Francesco Cassi amava spesso soggiornare a San Costanzo dove possedeva una residenza.\nGli inviti in casa Cassi erano frequenti, con le pi\u00f9 importanti personalit\u00e0 del momento che passavano qui, ben volentieri, un po' del loro tempo. Si andavano formando cenacoli di artisti e letterati, si leggevano i classici, ci si misurava in recitazione nelle residenze gentilizie o nel Teatro Della Concordia (1721). Questo periodo di locale Rinascimento sar\u00e0 interrotto dai luttuosi eventi del 1822, che porteranno il piccolo centro alla ribalta delle cronache nazionali.\nIl 26 giugno 1822 moriva a San Costanzo, in casa del cugino conte Cassi, il letterato Giulio Perticari. Della morte fu ingiustamente accusata la bellissima moglie del Perticari, Costanza, figlia di Vincenzo Monti e Teresa Pikler. In realt\u00e0 il conte Giulio Perticari mor\u00ec per una grave malattia al fegato, che aveva manifestato i suoi primi sintomi fin dai primi anni di matrimonio. L'atto di morte del conte Perticari si conserva negli archivi della Collegiata.\nMonumenti e luoghi d'interesse.\nLe mura castellane.\nNel V-IV secolo a.C. San Costanzo era un pagus o vicus, un villaggio di campagna dove agricoltura e pastorizia formavano la maggiore occupazione; vista per\u00f2 la posizione strategica ai confini della Gallia cisalpina \u00e8 assai probabile che vi fossero stanziate guarnigioni romane, incaricate del controllo di questa zona cuscinetto.\nLe prime fortificazioni furono erette intorno al VI secolo d.C., a completamento di una posizione geografica militarmente favorevole, in un periodo che potremmo collocare dopo la devastante guerra gotico-bizantina e prima della venuta in Italia dei Longobardi. Molte genti delle zone costiere andavano ad accrescere i primi insediamenti collinari, che offrivano una maggiore possibilit\u00e0 di difesa dalle continue invasioni barbariche.\nNel 1283 (\"Codex Diplomaticus Dominii Temporalis S. Sedis\") San Costanzo era uno dei castelli che formavano il Comitato di Fano, le fonti del periodo sono tuttavia mute quanto ad informazioni sulla costruzione e conformazione della cinta muraria.\nCon i Malatesta gli interventi a favore delle mura si fecero frequenti e finalmente suffragati da riscontri di archivio.\nNel 1349 il castello venne riparato sotto la supervisione del capitano Cello di Chompangniuccio per i danni subiti durante un incendio \"libre XV\" (SASFa, ASC, Depositaria, reg.6, c.87r), circostanza da ricondursi comunque ad eventi non bellici visto che San Costanzo, in quell'anno, non fu coinvolto in alcuna azione militare.\nNel 1429 Galeotto Roberto Malatesta, responsabile amministrativo per conto dei pi\u00f9 giovani fratelli, in linea con una deliberazione del Consiglio generale di Fano del 17 dicembre, accondiscende alla ristrutturazione delle mura diroccate del nostro castello, che avevano risentito delle frequenti ribellioni e conseguenti riconquiste dal 1410 al 1416.\nI lavori del 1429 furono certamente fra i pi\u00f9 importanti e, molto probabilmente, delinearono l'assetto definitivo con struttura scarpata del perimetro che, pur con innumerevoli rimaneggiamenti, \u00e8 giunto fino a noi. Si \u00e8 ipotizzato un intervento, nella fortificazione delle mura di San Costanzo, da parte dell'architetto Francesco di Giorgio Martini. L'intervento del famoso architetto militare, al servizio della corte feltresca, verrebbe a collocarsi durante la signoria di Giovanni Della Rovere che, nel 1474, fu infeudato dallo zio Sisto IV della Citt\u00e0 di Senigallia con relativo contado e del vicariato di Mondavio che includeva anche il castello di San Costanzo. Tuttavia l'ipotesi di un diretto coinvolgimento di Francesco di Giorgio Martini relativamente alle mura di San Costanzo, peraltro non confortata da nessuna fonte storica, deve essere criticamente rivista. Alcuni preziosi documenti, rinvenuti nell'archivio vescovile di Fano hanno permesso di stabilire con certezza che il complesso torre-chiesa venne edificato solo a partire dal 1570, circa settanta anni dopo la morte dell'architetto senese. \"Nella concezione antropomorfa martiniana verrebbe quindi a mancare un elemento fondamentale che, al tempo dell'ipotizzato intervento, non era ancora in essere.\"\nTra la fine del XVI e gli inizi del XVII secolo, nel settore meridionale della cinta muraria, quello prospiciente l'attuale piazza Perticari, venne costruito il palazzo del Pubblico o palazzo della Comunit\u00e0 dove prese stabile residenza il Podest\u00e0. Da alcune missive, conservate nell'archivio parrocchiale di San Costanzo, sappiamo che nell'anno 1899 i torrioni e gran parte delle mura conservavano intatta la loro forma primitiva.\nNella prima met\u00e0 del ventesimo secolo, la quasi totalit\u00e0 della cinta muraria compreso il torrione nord-orientale, quello sud-occidentale (\"Torrione Tomani\") e la porta settentrionale del castello, hanno subito dei radicali e sconsiderati interventi che hanno completamente alterato l'architettura e la funzione originaria della struttura. \u00c8 stato invece risparmiato il torrione nord-occidentale ed un piccolo tratto di mura adiacenti.\nIl Pozzo Tomani.\nAll'interno della cinta muraria di San Costanzo, precisamente nel cortile un tempo di appartenenza a \"Palazzo Tomani\", si trovava un \"Pozzo\" oggi inaccessibile essendone stato chiuso definitivamente l'ingresso. Quest'opera singolare suscit\u00f2 l'interesse di numerosi storici che ne tentarono anche una datazione. Lo Strafforello con il Locchi ed il Canestrari ne attribuiscono la costruzione alla famiglia Malatesta, mentre il Reposati ai Serenissimi Duchi di Urbino. Renato Canestrari ne parla come di un'opera di idraulica ed arte militare \"singolarissimo monumento unico nel suo genere nella nostra provincia\", mentre il prevosto Rinaldo Reposati ricorda la sua profondit\u00e0 e la \"singolare struttura\". Secondo lo storico Paolo Vitali il \"Pozzo\" avrebbe una profondit\u00e0 di circa quindici metri. Al suo interno una scala di ferro giungeva fino al livello di un corso d'acqua sotterraneo, preziosissimo nei periodi di particolare siccit\u00e0. Nelle pareti interne del manufatto si trovavano gli ingressi di almeno tre gallerie che permettevano una sicura fuga dal castello verso la campagna circostante. \u00c8 quindi ragionevole pensare che la funzione della struttura sia stata non solo quella di importante riserva d'acqua ma anche di agevole e segreta via di fuga in situazioni di particolare necessit\u00e0.\nLa Chiesa Parrocchiale Collegiata (secolo XVI).\nLa \"Chiesa Parrocchiale\", intitolata ai Santi Cristoforo e Costanzo, inizi\u00f2 ad essere costruita nell'anno 1570, nella parte meridionale del castello, recuperando la struttura di un antico e capiente salone.\nInsieme alla chiesa si dette inizio anche alla costruzione dell'annessa \"Torre\" (1570). Le spese vennero equamente suddivise fra il Rettore ed i Pubblici Rappresentanti del tempo con la sottoscrizione, il 27 marzo 1569, di un'apposita convenzione \"quando fu fabbricata questa Chiesa Collegiata, dico meglio, quando fu fabbricata insieme col Campanile, fusse fatta a spese, tanto del Rettore della Chiesa di quel tempo, tanto della Comunit\u00e0: e che ci\u00f2 consta dai pubblici Capitoli di Convenzione fatti di quel tempo tra la Comunit\u00e0, e Rettore, e che anco consta dalla Bolla di Paolo Quinto, quando eresse questa Chiesa, che prima era plebania, in Collegiata\". Nel 1573 i lavori erano gi\u00e0 terminati, rettore della Chiesa era il nobile fanese Don Francesco Maria Rusticucci Protonotario Apostolico.\nIl modesto \"status\" di Pieve non si addiceva tuttavia a questo tempio cos\u00ec importante oltrech\u00e9 elegante nella struttura, n\u00e9 soddisfaceva gli abitanti di San Costanzo, terra notevolissima e ricca di tradizioni religiose. Gi\u00e0 nel 1585, in seno al Consiglio Comunale, si inizi\u00f2 a discutere sulla possibilit\u00e0 di implorare al Santo Padre l'elevazione al rango di Collegiata. Il 6 ottobre 1607, nella generale esultanza, Papa Paolo V concedeva benignamente l'ambito privilegio con la Bolla \"In supernae apostolicae dignitatis specula\". La Bolla era \"nunc pro tunc\", ora per allora, in pratica la Collegiata avrebbe iniziato a funzionare come tale solo alla morte dell'ultimo Pievano don Giulio Cesare Bambini, avvenuta nel 1619.\nIl 19 giugno 1619 si insediava solennemente il primo Reverendissimo Capitolo della Collegiata formato da un Arciprete, sei Canonici e due Mansionari Beneficiati. Al momento dell'erezione vennero assegnati alla Collegiata i beni della soppressa Pievania, alcuni fondi furono donati dai fedeli ed altri acquistati nel corso degli anni. Nella Chiesa venne eretta anche la Cappella Musicale, con atto notarile del 5 ottobre 1700, grazie ad una disposizione testamentaria del Canonico di San Costanzo Gregorio Balducci. Nel 1784 si inizi\u00f2 a costruire, accanto alla Chiesa, la nuova Casa Collegiale, destinata ad abitazione degli Arcipreti Parroci \"pro tempore\" ed in parte ad uso del Capitolo. Sua Santit\u00e0 Papa Pio VI, con Lettere Apostoliche del 21 maggio 1792, concedeva al Capitolo della Collegiata la facolt\u00e0 di sostituire l'antica Almuzia (mantello di pelliccia con cappuccio) con Rocchetto e Mozzetta, abito distintivo segno di maggiore dignit\u00e0. Nel 1810 il governo napoleonico tent\u00f2 di sopprimere la Collegiata destinando i relativi beni al vicer\u00e9 d'Italia Eugenio Beauharnais.\nL'atto di soppressione non trov\u00f2 conferma da parte di alcuna Autorit\u00e0 Ecclesiastica e non ebbe mai efficacia. I Parroci della Chiesa dei Santi Cristoforo e Costanzo conservano tuttora l'Arcipretura \"in titulo\" con facolt\u00e0 di vestire rocchetto e mozzetta, in forza delle sovrane pontificie disposizioni ancora oggi nel loro pieno vigore. L'Ordinario diocesano potrebbe inoltre legittimamente conferire il titolo onorifico di canonico della Collegiata. Nella Chiesa, come era consuetudine, furono costruiti venti Sepolcri dei quali due di pertinenza della Venerabile Confraternita del Santissimo Rosario, uno destinato alle sepolture comuni, uno per gli Angioli, quello in mezzo alla navata per i sacerdoti ed i rimanenti per le numerose famiglie gentilizie che abitavano San Costanzo.\nLa sepoltura centrale, aperta con speciale permesso, dopo la rimozione di una lapide in marmo (visibile al centro della navata) ed una sottostante in legno, ha dato modo di vedere alcuni scheletri deposti in una piccola stanza, alla quale si accede per una scala in pietra di tre gradini. Il piccolo ambiente \u00e8 poi diviso da due pareti laterali, di recente costruzione, da altri spazi che contengono una certa quantit\u00e0 di ossa. Il 23 settembre 1831 la Congregazione Sanitaria di San Costanzo vieta la tumulazione dei cadaveri nella Chiesa, in osservanza all'articolo 9 del Regolamento Sanitario della Sacra Consulta. La stessa Commissione Sanitaria ritenne pure necessario un urgente spurgo delle tombe per \"estirpare le putride esalazioni tramandate dall'infetto terreno\". La Chiesa Parrocchiale conta al suo interno sette Altari la cura dei quali era un tempo affidata al Capitolo, a facoltose famiglie del luogo oppure alle numerose antiche Confraternite. Ogni altare aveva un suo corredo con preziose suppellettili e propria titolatura.\nChi ne aveva la competenza, o \"ius patronatus\", era vincolato dall'obbligo di farvi celebrare la Santa Messa in stabiliti periodi dell'anno. Nell'altare maggiore si trova un Coro in noce con dodici posti canonicali, lo stesso altare \u00e8 ornato da una tela raffigurante \"La Madonna con i Santi Cristoforo e Costanzo\" (sec. XVIII) attribuita a Gaetano Lapis di Cagli. Al di sopra, nella cimasa, \u00e8 posta una piccola tela raffigurante \"l'Eterno Padre\". Nel primo altare di destra, entrando in chiesa, si conserva un \"Presepe\" del 1580 dell'arceviese Ercole Ramazzani.\nIl secondo altare di destra \u00e8 collocato all'interno della Cappella dedicata al Santissimo Sacramento, abbellita da quattro medaglioni con gli \"Evangelisti\" e due tele raffiguranti una \"Lavanda dei piedi\" e \"l'Ultima Cena\". In due nicchie laterali allo stesso altare, si conserva una statua lignea raffigurante \"San Costanzo Vescovo\" del 1729 ed un'urna dorata contenente la Reliquia del braccio del Santo Protettore ed altri reliquiari di Santi. Il terzo altare di destra \u00e8 contornato da quindici formelle con i \"Misteri del Rosari\"o (sec. XVII). Nel primo altare di sinistra, entrando in chiesa, si venera un antichissimo e miracoloso\n\"Crocifisso\" ligneo (sec. XV). Questa sacra immagine venne rinvenuta insieme ad una Madonna su tavola nella \"Grotta di San Paterniano\", in localit\u00e0 Caminate.\nUn importante documento d'archivio, \"Breve raguallio del Miracoloso Crocifisso che si venera nella Terra di San Costanzo\", parla dello straordinario rinvenimento da parte di alcuni cacciatori. Nel secondo altare di sinistra \u00e8 collocata una \"Madonna della Misericordia\" del 1757, opera di Matteo Zuccaroli, esposta per la prima volta alla venerazione dei fedeli il 10 maggio 1794, in occasione di un evento tellurico. L'intaglio e la doratura della cornice, del 1863, si deve al fanese Gaetano Ponzetti. Nel terzo altare di sinistra si pu\u00f2 ammirare una \"Vergine con Bambino e Santi\" del 1558 attribuita a Domenicus Fanensis (Persuti). Alle pareti del tempio si trovano quattordici tele raffiguranti la \"Via Crucis\" (sec. XVIII). La porta principale d'ingresso alla Collegiata \u00e8 sovrastata da una cantoria in legno dove \u00e8 collocato un antico organo con venticinque canne di facciata, lo strumento venne costruito nel 1803 dal maestro Sebastiano Vici di Montecarotto. Nella Chiesa, dal giugno 1822 all'agosto 1854, furono conservate le spoglie del conte Giulio Perticari, genero di Vincenzo Monti avendone sposata la figlia Costanza. L'atto di morte del conte Perticari, fine ed insigne letterato, deceduto a San Costanzo, \"a Palazzo Cassi\", alle ore quattro pomeridiane del 26 giugno 1822, \u00e8 conservato negli archivi parrocchiali.\nLa Chiesa di San Pietro detta di Sant'Agostino (secolo XVII).\nLa chiesa di San Pietro detta di Sant'Agostino \u00e8 la pi\u00f9 antica testimonianza della presenza degli agostiniani nella terra di San Costanzo. La chiesa risale all'anno 1445, quando il convento si trovava in localit\u00e0 \"Monte Campanaro\", piccolo castello poco distante da quello di \"Querciafissa\" (attuale Cerasa).\nFacendosi sentire l'esigenza di vivere a pi\u00f9 stretto contatto della popolazione, il vecchio convento venne demolito e, grazie alla generosit\u00e0 del conte Pietro Barbetta e della popolazione di San Costanzo, si dette inizio alla costruzione di un nuovo convento e dell'attigua Chiesa dedicata a Maria Santissima Regina del Cielo ed a San Pietro Principe degli Apostoli, ma sempre indicata come Chiesa di Sant'Agostino.\nLa prima pietra fu posta il 27 settembre del 1610, in \"vocabolo Sant'Agostino\" o \"Porta Marina\", alla presenza di tutto il clero con il pievano Don Giulio Cesare Bambini in paramenti episcopali. Nella zona detta \"Borgo di sotto\", verso il mare per la strada pubblica dalla parte del ponente \"\"si gett\u00f2 la prima pietra sulli fondamenti nel cantone verso casa degli eredi di Costanzo Salucci sotto la quale furono posti alcune medaglie et monete di oro et argento in memoria di detta fabrica et compita tale cerimonia furono dal medesimo benedetti tutti li fondamenti di detta Chiesa dandosi per tutti i luochi l'acquasanta et ci\u00f2 compito si cant\u00f2 dal medesmo messa solenne in detto luoco sotto una tenda che ivi era apparecchiata et dopoi compita detta messa se ne ritorn\u00f2 detto clero accompagnato dal populo alla Chiesa Maggiore cantando il Tedeum Laudatis et questo sia stato et sempre sia laude del nome di Ges\u00f9 et di Maria et del Santo Beato Pietro Amen\"\u201d.\nNel 1617, a costruzione da tempo ultimata, venne collocata una lapide in arenaria sulla facciata, a ricordo dei benefattori: \"\"templum hoc coelor reginae, jet apostolor principi dicatum, petrus barbera vir summa pietate praeditus, atq paeclara s.constantii universitas, ut religiosam observantiam in amplissiman divi augustini familiam testatam facerent . Comunni arere a fundamentis erigi mandatum. Qua re beneficiarii benefactor memores ad aeternitatis memoriah hoc eis posuere monimentum anno reparatae salutis MDCXVII\".\nIl convento pass\u00f2 indenne attraverso la \"Soppressione\" dei piccoli conventi decretata da Papa Innocenzo X nel 1652. Fu definitivamente chiuso nel 1811, durante il Regno Italico napoleonico. I locali dell'ex Convento furono acquistati da Andrea Lazzarini e dal conte Francesco Cassi. La Chiesa venne invece dichiarata succursale della parrocchia ed aperta al pubblico il 27 gennaio 1811. Al suo interno si contavano sei sepolcri: uno nel coro dietro l'altare maggiore, dove venivano sepolti i religiosi, uno nel presbiterio appartenente alla famiglia Balducci, altri di propriet\u00e0 rispettivamente della famiglia Diotallevi ed Angelini, le ultime due sepolture erano riservate a li fratelli e sorelle ascritti alla Societ\u00e0 di Divozione sotto il titolo della Madonna della Cintura.\nNella Chiesa si trovano cinque Altari adorni di stucchi di buona fattura. Di particolare interesse anche le tele, tutte ispirate dalle devozioni care agli Agostiniani: il Crocifisso, la Madonna, Sant'Agostino e San Nicola.\nL'altare maggiore, in marmo, \u00e8 sovrastato da un grande quadro ovale con cornice dorata raffigurante la \"Consegna delle chiavi a San Pietro Apostolo\" (\u00e8 questa una copia, non perfetta, del famoso dipinto di \"Guido Reni\" originariamente conservato nella Chiesa di San Pietro in Valle a Fano, prelevato dalla stessa dai commissari napoleonici il 21 febbraio 1797 ed oggi conservato al Museo del Louvre). Posteriormente c'\u00e8 un Coro in abete \"\u201cvernigiato di color di noce quasi negro con suo legivo di noce\u201d.\"\nAlle pareti laterali del presbiterio si possono ammirare due grandi tele realizzate nel 1787 dal pittore Giuseppe Ceccarini ed un tempo propriet\u00e0 della nobile famiglia Balducci il cui stemma gentilizio figura nel sepolcro posto davanti all'altare maggiore: un \"Miracolo di San Nicola da Tolentino\" quella di destra, la \"Tomba di Sant'Agostino\" quella di sinistra.\nIl dipinto raffigurante il miracolo fa riferimento a due distinte processioni, con il Crocifisso e la statua di San Nicola, svoltesi nella citt\u00e0 di Cordova, per intercedere il termine di una terribile pestilenza.\nAl momento dell'incrocio, le due statue prendono vita e si abbracciano. Entrando in chiesa, nel primo altare di destra si conserva una \"Madonna del Carmine\".\nNel secondo altare di destra una tela di uguali dimensioni (restaurata da Giuseppe Ceccarini) rappresenta \"San Nicola da Tolentino\".\nNel primo altare di sinistra \u00e8 collocata una \"Crocifissione\", realizzata da Giuseppe Ceccarini nel 1785 ed appartenuta alla famiglia Foselli. Sotto lo stesso altare, all'interno di un'urna, \u00e8 posto un simulacro in legno del \"Cristo Morto\" realizzato nel 1826, in Ancona, da Filippo Reali allievo del Canova.\nNel secondo altare di sinistra \u00e8 incorniciata da gradevoli stucchi la \"Madonna della Cintura\", commissionata molto probabilmente dall'omonima Confraternita, particolarmente operante in questa Chiesa insieme a quella della Buona Morte.\nAlle pareti sono poi appesi quattordici piccoli quadri di carta, con cornice in legno, a ricordo della \"Via Crucis\".\nNella chiesa si pu\u00f2 ammirare anche un \"Cristo Risorto\" del 1871, opera di Gaetano Vitene di Faenza. Questa statua venne fatta \u201c\"merc\u00e9 l'obolo dei devoti, ove concorse a questo il Municipio con la somma di lire cento\"\u201d.\nNella cantoria fa mostra un pregevole organo di \"Gaetano Callido\" (1785) con suo cassone di legno dipinto in bianco.\nIn questa chiesa, nel corso della Settimana Santa, viene allestita \"La Machina di legno del Monte Calvario\", con rievocazione della passione e morte di Nostro Signore. Tutto il materiale occorrente alla rappresentazione era di propriet\u00e0 della Confraternita della Buona Morte. Sul Monte Calvario si possono ancor oggi ammirare le statue in carta pesta, dipinte ad olio, rappresentanti la Madonna, San Giovanni Evangelista, la Maddalena, il Gran Sacerdote, i soldati di guardia e gli altri personaggi testimoni della passione di Nostro Signore.\nDalla stessa Chiesa, la sera del venerd\u00ec santo, si snoda una suggestiva processione, retaggio di un'antichissima tradizione, con il simulacro del Cristo Morto deposto su un Cataletto con quattro lumiere seguito dalla statua della Madonna Addolorata. Anticamente, durante la processione, diciotto bambini venivano vestiti da angeli e portavano gli strumenti della Passione. Il Cataletto era invece preceduto da tre Ufficiali della Compagnia della Buona Morte che portavano le mazze e da due Mazzieri preposti a dirigere il mesto corteo.\nIl Convento, un tempo abitato dagli agostiniani, interessava parte delle costruzioni, a destra dell'osservatore, a ridosso della chiesa. L'attuale corridoio (\"sala Don Geri\") che dalla pubblica via conduce alla sagrestia era utilizzato come magazzino, nella parete destra alcune porte immettevano nel chiostro. Attraverso una piccola scaletta si saliva al piano superiore adibito a dormitorio dei frati. Le stanze dei religiosi si aprivano in un corridoio posto al di sopra di quello a piano terra, illuminato da quattro finestre che si affacciavano nel cortile interno.\nIl Teatro Della Concordia (secolo XVIII).\nIl Teatro \"Della Concordia\" venne realizzato a partire dal 18 marzo 1721 nell'ala residenziale sud orientale del castello di San Costanzo. I lavori furono finanziati da alcune famiglie del luogo. Nell'autunno del 1778 venne rappresentata al \"Della Concordia\" una commedia per musica di Pasquale Melilotti dal titolo \"I Viaggiatori\" dedicata al presidente della Legazione di Urbino monsignor Carlo Livizzani. Fin dall'inizio della sua attivit\u00e0 il Teatro era aperto alla popolazione e non ha mai avuto il carattere di struttura privata. Nell'Archivio Comunale di San Costanzo si conservano alcune lettere indirizzate dai giovani del luogo al Delegato Apostolico, per ottenere una licenza \"a rapresentarvi alcune rapresentazioni ed estrarvi tre\" \"tombole ... e per farvi agire una comica compagnia\"\". Pi\u00f9 avanti negli anni reciteranno al \"Della Concordia\" la contessa Costanzo Monti figlia di Vincenzo Monti e Teresa Pikler, il marito di lei Giulio Perticari, il cugino conte Francesco, il generale murattiano Guglielmo Pepe e quanti altri erano soliti far visita e farsi ospitare a \"Palazzo Cassi\", residenza nobiliare al centro di San Costanzo, divenuta un vero cenacolo di artisti nella prima met\u00e0 dell'Ottocento, di propriet\u00e0 del conte Francesco di nobile famiglia pesarese ed imparentato, da parte materna, a Giacomo Leopardi. Al \"Della Concordia\" venivano rappresentate le tragedie dell'Alfieri, di preferenza il \"Saul\", l\"Aristodemo\" del Monti e le commedie di Goldoni. \u00c8 molto probabile che lo stesso Gioacchino Rossini abbia assistito ad alcune rappresentazioni essendo spesso ospite dei Perticari e legato loro da una affettuosa amicizia, in modo particolare con la contessa Costanza. Vincenzo Monti conosceva molto bene il Teatro di San Costanzo tanto da permettersi di scherzarci sopra in una gustosissima lettera indirizzata alla figlia, dove la invitava per gioco a dar fuco \"al teatrino di San Costanzo che olocausto pi\u00f9 bello non si pu\u00f2 dare\". Da pi\u00f9 parti si sostiene che al \"Della Concordia\" vennero rappresentate per la prima volta le tragedie del Monti. Il Locchi scrive sul Teatro \"vanta tradizioni artistiche degne di ricordanza, perch\u00e9 vi furono rappresentate per la prima volta, con l'intervento di spettatori dei luoghi vicini, le tragedie del Monti\". Altri, con argomenti per la verit\u00e0 poco convincenti, hanno invece contestato questo \"primato\". Lo storico Paolo Vitali sostiene che al \"Della Concordia\" vennero allestite delle \"anteprime\" dell\"'Aristodemo\" e del \"Galeotto Manfredi\" in un clima di maggiore confidenza e libert\u00e0, alla presenza di un pubblico pi\u00f9 disincantato, insieme a quella comitiva di amici letterati che volentieri si spostava fra la Romagna e le Marche, animati da una voglia febbrile di recitare.Queste \"anteprime\" furono una sorta di banco di prova e precedettero le rappresentazioni ufficiali nelle grandi citt\u00e0 italiane. In quegli anni a San Costanzo si viveva un grande fervore artistico e culturale e, secondo il Vitali, \u00e8 da ritenersi che in questo contesto culturalmente vivo e stimolante sia pi\u00f9 tardi maturato il matrimonio fra Giulio e Costanza. Il 26 giugno 1822 moriva a San Costanzo, per una grave patologia di fegato che manifest\u00f2 i suoi primi sintomi molto tempo prima, il conte Giulio Perticari sposo della bellissima Costanza Monti, che venne ingiustamente accusata di essere stata la causa della prematura morte del marito. A conseguenza delle tristi vicende, che fecero seguito al luttuoso evento, San Costanzo vide la fine del suo periodo di \"rinascimento culturale\" ed il Teatro sub\u00ec una inevitabile battuta di arresto delle sue attivit\u00e0. Quanto alla scelta del nome \"Della Concordia\" non sappiamo in quale misura possa essere stata influenzata dal \"motto\" della vicina citt\u00e0 di Fano ( \"ex concordia felicitas\") che con la storia di San Costanzo ha sempre avuto un legame particolare, oppure dall'appartenenza del piccolo centro collinare allo Stato Pontificio. Con i suoi due ordini di palchi e loggione \u00e8 stato oggetto di alcuni interventi di restauro che lo hanno adattato alle \"moderne esigenze\". Questo piccolo gioiello del passato avrebbe certamente meritato una ricerca pi\u00f9 attenta, nel trovare idonee soluzioni atte a conservare la sua identit\u00e0 settecentesca che \u00e8 andata irrimediabilmente perduta. I numerosi documenti ritrovati fanno di questo Teatro uno dei pi\u00f9 blasonati della provincia di Pesaro e Urbino e sicuramente dell'Italia intera.\"\"\nSociet\u00e0.\nTradizioni e folclore.\nA San Costanzo si svolge la centenaria Sagra Polentara, nella sua doppia veste invernale (marzo) ed estiva (luglio). Nel marzo 2013 \u00e8 giunta alla sua 197\u00aa edizione. Durante questa manifestazione, organizzata dall'associazione, si pu\u00f2 degustare polenta con sugo di carne, secondo un'antica ricetta tradizionale tramandata negli anni.\nGeografia antropica.\nFrazioni.\nIl comune di San Costanzo consta di 6 agglomerati urbani principali. Il centro e le frazioni di Cerasa, Solfanuccio, Stacciola e le localit\u00e0 di Le Grazie e Santa Croce, in pi\u00f9 il comune ha compreso nel suo territorio anche una parte della frazione di Marotta.\nSport.\nL'unica societ\u00e0 calcistica locale \u00e8 l'Unione Sportiva San Costanzo, fondata nel 1966. Il miglior risultato sportivo \u00e8 stato il raggiungimento della Prima Categoria, divisione cui la squadra prender\u00e0 parte nel 2019-20 dopo aver conquistato la promozione con largo anticipo. I colori sociali sono il bianco e l'azzurro, mentre l'impianto di gioco \u00e8 lo stadio comunale.\nSono inoltre presenti una formazione di calcio a 5 e una di pallavolo, le cui partite vengono disputate in palestra."}
{"id": "34032", "revid": "135224", "url": "https://it.wikipedia.org/wiki?curid=34032", "title": "Andezeno", "text": "Andezeno (pronuncia ; \"Andzen\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, situato a circa a est dal capoluogo. Sorge su un'altura a nord-ovest del Monferrato e a nord-est della pianura di Chieri.\nIl territorio e il toponimo.\nPiccolo centro di ( abitanti), sulle pendici della collina torinese, dista 20 chilometri da Torino, sulla strada Provinciale Chieri-Castelnuovo D. Bosco in direzione del Monferrato e di Asti.\nIl toponimo di origine celtico-latino secondo Dante Olivieri, deriva da \"Andicus\", da cui sarebbero derivate le propriet\u00e0 di Andi, Andeco e Andicello da cui \"Ands\u00e8n\", che rimanda a un derivato in \"-ellus\", poi italianizzato in Andezeno. Una pi\u00f9 recente considerazione sull'origine toponomastica \u00e8 stata proposta nel derivato da \"Andes\", nome di trib\u00f9 celtica (vedi: Giulio Cesare, \"De bello Gallico\") attestata nel centro della Francia e nella pianura padana, nei pressi di Mantova, da cui \"Andi-Andio\", collina a nord di Andezeno, trasformatosi poi nel diminutivo sulla collina pi\u00f9 a valle, di \"Andes-ellus\", Andezeno.\nStoria.\nAndezeno (\"Andz\u00e8n\") \u00e8 un'antica localit\u00e0 di origine celtico-latina. In et\u00e0 romana per la sua vicinanza \"(due miglia)\" appartiene all'agro del \"Municipium\" di \"Carreum\" (o \"Carream\") \"Potentia\", l'attuale Chieri. La sua prima citazione scritta risale all'anno 992 in un documento dell'imperatore Ottone III, di conferma di beni al monastero benedettino di Breme gi\u00e0 della Novalesa. Il luogo si forma con l'unione di pi\u00f9 propriet\u00e0 (\"curtem\" \"e celle monasteriali\") del territorio. Citato nel 992 il \"Monastero di Breme\", circa l'anno mille la \"bicocca\" di Moano, nel 1034 il \"Monastero di Nonantola\"\"\" e la nobile famiglia Pombia-Biandrate con le curtem di Cesole e di Andego, nel 1047 le curtem di Andio e Andego, dei Monaci di S. Salvatore e di S. Solutore del Vescovo di Torino; nel 1064 citato il \"Monastero di S. Benigno di Fruttuaria nel Canavese\", nel 1159 la Curtem de Calliano e Balbiano, nel 1211, ma riconducibile al secolo precedente per la sua vetust\u00e0, \u00e8 documentata la propriet\u00e0 dell'Abazia di S. Mauro di Pulcherada.\nLa \"Curtem/Cella Monastero\" Benedettina in \"Andesellus\", in et\u00e0 medioevale \u00e8 il luogo di maggior sviluppo, fortificato con castello e mura, appartiene ai Monaci del Monastero di Breme/Novalesa ed \u00e8 successivamente feudo diretto dell'Imperatore di cui sono \"commendatari\" \"(amministratori)\" nel 1026-1027 il Vescovo di Como, per amicizia personale con l'Imperatore Corrado, nel 1048 il Vescovo di Pavia, dal 1065 il Vescovo di Como. Nel 1152 Papa Eugenio III riconferma a Rainaldo, abate di S. Pietro di Breme, tutti i suoi possessi.\nCon la pace \"in Andezeno\" del 1260 nella lotta fra il libero Comune di Chieri e la nobile famiglia Biandrate, il vicino villaggio di \"Cesole\" viene diviso a met\u00e0 con la distruzione del castello, fra Chieri e Andezeno. I Biandrate a loro volta assegnano la propriet\u00e0 terriera di Cesole al nobile Pietro De Castello \"(padre di Algisa, moglie di Gottofredo di Biandrate)\". \u00c8 assai probabile \"(pur mancando la documentazione)\" che i Biandrate, proprietari della curten \"in Andeco\", sul territorio di Andezeno al fine di non perdere la loro maggior influenza su Chieri, si accordino o acquistino dal Monastero di Breme i diritti sugli uomini di Andezeno per cinque soldi d'oro di Vienne, come risulta dalla successiva vendita della propriet\u00e0 \"(per duemila lire astesi)\" fatta del luogo con i suoi abitanti al Comune di Chieri nel dicembre del 1290. Da tale data Andezeno \u00e8 unito a Chieri pur mantenendo autonomia amministrativa con un suo podest\u00e0 prima di nomina chierese e poi del luogo.\nIl luogo segue le vicissitudini del Comune di Chieri che, nel 1339, presta dedizione al re Roberto d'Angi\u00f2, e nel 1347 ad Amedeo VI di Savoia e a Ludovico d'Acaia. Nel febbraio 1333 Re Giovanni di Boemia ne incendia il ricett\u00f2 ma poi si ritira per aver subito la perdita del suo Capitano e altri due soldati. Nel 1396 Facino Cane devasta il Chierese e brucia alcune case anche in Andezeno. Di questo secolo \u00e8 la notizia di una \"Comunit\u00e0 Catara\" affiliata a quella di Moncalieri ed \u00e8 risolta la lite per la Parrocchia a favore del Vescovo di Torino contro il Monastero di Breme. Nel XV secolo, dopo una lunga lite per il pagamento del tasso viene diviso il territorio con i Comuni confinanti. Nel 1510 a seguito della elezione di Papa Giuliano della Rovere \"(Giulio II),\" commensale e parente dell'abate commendatario, Breme si impossessa nuovamente della Parrocchia e ne nomina un suo parroco. Nella successiva guerra tra Francia e Spagna, Breme perde ogni diritto sulla Parrocchia per l'occupazione e distruzione del Monastero stesso. Nei primi giorni del dicembre 1543, Andezeno \u00e8 occupato dalle truppe Francesi e pochi giorni dopo viene distrutto da quelle Spagnole alleate dei Savoia al fine di rioccupare il luogo ed allontanare la minaccia degli Imperiali su Chieri. Considerati traditori per essersi arresi ai francesi gli andezenesi sono allontanati dal luogo e solo nell'aprile del 1545 ottengono la grazia dal Re Carlo di Savoia, alla rioccupazione e ricostruzione del luogo e sono infeudati delle loro propriet\u00e0. Nel 1619 Andezeno \u00e8 infeudato, con signoria, al Chierese Giovanni Battista Gabaleone, Intendente di Casa Savoia e, dal 1649, \u00e8 elevato al titolo di Contado di Andezeno, Baldicchieri e Salmour. Il 15 giugno 1728 il Conte Francesco Giacinto con approvazione del Senato emana i \"Bandi Campestri\" da osservarsi nel luogo e territorio. Imparentati con la nobile famiglia dei Balbiano, gestiscono alternativamente con i loro eredi il feudo e la riscossione del tasso. Ultimo conte di Andezeno, discendente della stirpe Gabaleone, \u00e8 il Conte Roggero, gi\u00e0 deputato al Parlamento, Ministro a Napoli e Senatore del Regno di Savoia.\nNel 1719, dopo tre giorni di missione dei Padri Gesuiti, in Andezeno sorge l'\"Associazione di Carit\u00e0\" contro l'accattonaggio ed in soccorso dei poveri. Nel 1753, denominata \"la filatura\", \u00e8 attivo un setificio, propriet\u00e0 della pi\u00f9 prospera delle famiglia Villa, commercianti a Torino. Nello stesso anno la Comunit\u00e0 appronta una fornace per i laterizi da utilizzare nella costruzione della nuova Chiesa Parrocchiale. Ceduta nel 1819 alla famiglia Pasquina, cessa l'attivit\u00e0 nel 1939. Con l'occupazione napoleonica del Piemonte, Andezeno \u00e8 incluso nel cantone del Po, distretto di Riva presso Chieri. Nel 1834 tramite il Conte Giulio Cesare Balbiano d'Aramengo il Comune ricorre, senza esito, al fine di erigersi a Distretto indipendente. Il 25 novembre dello stesso anno, ha inizio, finanziata dal medesimo Conte Balbiano, la prima scuola, laboratorio femminile, asilo infantile e piccola infermeria, presso la Parrocchia, gestita da due suore Vincenzine di S. Giuseppe Benedetto Cottolengo. Il 5 marzo 1885 \u00e8 costituita la \"Societ\u00e0 Cooperativa Agricola di Andezeno\" con trentacinque soci. Nel 1907 nasce la Societ\u00e0 Cooperativa in n.c. Coppo, Gaschino e C., Cassa Rurale di prestiti S. Giorgio con ventuno soci, in seguito affiliata a quella di Bagnolo Piemonte, rovinosamente fallita nel 1926.\nA causa dell'emigrazione verso la citt\u00e0 e le industrie, la popolazione si riduce a poco pi\u00f9 di 900 abitanti, per aumentare nuovamente dopo la 2\u00aa guerra mondiale con l'immigrazione prima dal Veneto e poi dal sud Italia. Nella seconda met\u00e0 degli anni 1950 tramite il sindacalista Luigi Macario, Andezeno e riconosciuto \"area depressa\" con i relativi benefici per nuovi insediamenti produttivi e nel 1959 alla presenza del Ministro del Governo On. Giuseppe Pella \u00e8 inaugurato lo stabilimento industriale \"Plaximetal\". Dalla vicina Chieri si trasferiscono nuove industrie tessili che con altri nuovi stabilimenti produttivi, nel tempo, costituiscono l'area industriale e la conseguente trasformazione territoriale da area prevalentemente agricola ad area produttiva.\nIl centro storico.\nAndezeno fu quasi totalmente distrutta nel 1543. Vi sono scarse testimonianze dell'originale tessuto urbano medioevale, che con alcune piccole viuzze forma oggi il centro storico in cima alla collina, bastionata con mura risalenti al XVIII secolo; l'ex asilo infantile, ora casa privata; un edificio risalente al XV secolo con una pregevole facciata in mattoni a vista con quattro finestre ad arco acuto; la Parrocchiale di San Pietro, Giorgio e Giustina del 1753; la Chiesa dei \"Batu\" del 1596; la torre campanaria risalente al XII secolo, in origine torre di difesa del castello; l'antico Palazzo dei nobili, conti Balbiano del XVI secolo; Palazzo degli \"Ormea\"; e dai pi\u00f9 moderni Palazzo-residenza della famiglia Villa (Villa S. Carlo) del XVIII secolo; dalla casa \"Angelino\" del XIX secolo; dalla \"vigna\" settecentesca della famiglia Valimberti-Varrone, ora Condio. Casa \"Richeto, Richetto\" del XVII sec. residenza \"(nel XIX sec.)\" del comandante della Guardia Civile di Chieri, Francesco Piovano, ora Villa Balbiano. La Villa-Castello \"Simeon\" costruito tra 1825-30. Sul territorio gli antichi nuclei agrari \"(ex curtensi),\" con Cappella, di \"Cesole\" con il mulino ad acqua del XV sec. e di \"Fruttera\", dal 1818 propriet\u00e0 del Ministro savoiardo e Filosofo Francese Joseph de Maistre, ove nel 1857 soggiorn\u00f2 Don Bosco con i suoi ragazzi ospiti della Contessa Ottavia, deceduta in concetto di Santit\u00e0. La Cascina \"Tario\", in parte trasformata in residenza civile e in parte, in comodato d'uso, sede della Comunit\u00e0 \"Cascina Tario\" di Don Luigi Ciotti.\nIl castello.\nL'ultima notizia del castello medioevale di Andezeno \u00e8 fornita dall'antico catasto del 1533, in cui risulta occupato dalla famiglia dei tre fratelli \"Pozzo\". Il nucleo originario del castello, di cui restano poche tracce, risale al XII secolo. Fu gravemente danneggiato e poi distrutto nel XVI secolo dall'esercito spagnolo e da quel momento non se ne hanno pi\u00f9 notizie. Esso \u00e8 stato in parte incorporato nella costruzione della nuova residenza della famiglia Ormea e Berta nel secolo XVII e della famiglia Villa all'inizio del XVIII secolo, con la totale trasformazione della collina sul lato sud-ovest verso Chieri.\nLa parrocchiale di San Pietro, Giorgio e Giustina.\nDedicata ai patroni del paese, \u00e8 opera dell'architetto Giovan Battista Casasopra. Fu costruita fra il 1753 ed il 1759 e consacrata nel 1764, dopo anni di discussioni sull'opportunit\u00e0 o meno di abbattere la vecchia chiesa Parrocchiale medievale, di San Pietro \"(di propriet\u00e0 dei Monaci del Monastero di Breme gi\u00e0 della Novalesa),\" troppo piccola e fatiscente. La chiesa \u00e8 a navata unica rettangolare con sei cappelle, tre per lato, comunicanti. Il soffitto \u00e8 a botte e affrescato dai fratelli Morgari. Sotto l'altare maggiore \u00e8 presente un'urna riccamente cesellata in cui \u00e8 conservato il corpo di Santa Giustina martire proveniente dalle catacombe romane, protettrice dei frutti della terra, festeggiata ogni anno nell'ultima domenica di ottobre.\nLa chiesa dei Batu.\nLa confraternita di San Marco, conosciuta con il nome di chiesa dei \"Batu\", ha svolto un ruolo significativo nella storia del paese. Essa era propriet\u00e0 dell'antica Compagnia dei Disciplinanti, o Battuti, movimento religioso che si rif\u00e0 alla predicazione di San Vincenzo Ferreri ma che ha le sue origini pi\u00f9 lontane nei movimenti pauperistici dell'XI secolo.\nI lavori per la costruzione iniziarono nel 1596 e si conclusero con la consacrazione nel 1604 da parte dell'arcivescovo Carlo Broglia che per l'occasione ricevette il dono di un baldacchino in damasco. In una relazione del tempo si legge \u00ab...si andava a gara tra confratelli e sorelle, di arricchir di arredi la nuova chiesa...\u00bb, tanto che divent\u00f2 uno specchio per la nobilt\u00e0 locale, che poteva confrontarsi nelle iniziative devozionali. Il risultato fu la creazione di un ricco e fastoso arredo di cui ora non ci rimane altro che la descrizione. Ristrutturata nel 1844 e nuovamente alla fine del secolo per rimediare a una situazione dissestata da interventi provvisori. La decadenza inizi\u00f2 ai primi del Novecento quando le peggiorate condizioni della popolazione locale non permisero pi\u00f9 di elargire doni come in passato.\nLa chiesa di San Giorgio e Grato al Cimitero \"(originariamente di \"San Gregorio\" come risulta nella visita pastorale del 1584 di Monsignor Peruzzi).\".\nSorge alla sommit\u00e0 dell'omonima collina a nord poco distante dal paese, nell'antico cimitero \"(I secolo a.C. ed ex, \"Curtem in Andeco).\" Costruita in stile romanico-lombardo e stata restaurata pi\u00f9 volte nei secoli. I lavori di restauro del 1959 hanno evidenziato la natura pi\u00f9 antica della chiesa, la facciata e la parete est, sono state totalmente rifatte; la parete sud meglio conservata \u00e8 costruita con materiale litico di recupero di epoca romana, in parte a esca si pesce, l'abside, risale al XII secolo. \u00c8 il pi\u00f9 antico monumento storico del paese e funzion\u00f2 anche come sede Parrocchiale.\nEconomia.\nPaese prevalentemente agricolo sino al secondo dopoguerra, dai primi anni Sessanta ha subito una forte industrializzazione. Ai primi anni Ottanta risale la costruzione di un'area artigianale-industriale situata a sud-ovest rispetto all'abitato. Oggi Andezeno vanta numerose piccole e medie aziende nei settori alimentare (Monviso S.r.l, Kraft Foods Italia S.p.A.), meccanico, tessile, grafico-cartotecnico, stampaggio materie plastiche, industria molitoria, produzione di mangimi animali (Morando S.p.A.) e pitture speciali per l'edilizia. Tra i prodotti tipici locali spiccano il grissino \"Rubat\u00e0\", il rinomato vino , le cipolle \"piatline\", i cardi, protagonisti della sagra del cardo e della \"Bagna c\u00e0uda\", manifestazione che ha luogo ogni anno la seconda domenica di ottobre.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti ad Andezeno sono , cos\u00ec suddivisi per nazionalit\u00e0, elencando per le presenze pi\u00f9 significative:"}
{"id": "34034", "revid": "1516566", "url": "https://it.wikipedia.org/wiki?curid=34034", "title": "Ronco Biellese", "text": "Ronco Biellese (\"Ronch \u00ebd Biela\" in piemontese) \u00e8 un comune italiano di 1 446 abitanti della provincia di Biella in Piemonte.\nGeografia fisica.\nTerritorio.\nRonco Biellese si trova al centro della Provincia di Biella nell'altopiano che parte a est del capoluogo e termina nei pressi di Cossato. Il paese \u00e8 situato, inoltre, a mezza costa rispetto alla collina dominata dal \"Brich\" su cui sorge il Castello di Zumaglia, attorno al quale nel 1995 \u00e8 stata istituita una Riserva naturale regionale.\nClima.\nIl clima \u00e8 tipicamente continentale, di transizione dalle montagne alla pianura. In inverno fa parecchio freddo, molte volte si scende sotto lo zero, con frequenti nevicate. L'estate \u00e8 calda, ma non eccessivamente, con temperature che, di norma, difficilmente superano i 30\u00b0 se non nelle ondate di calore; in questa stagione sono frequenti i temporali. I periodi pi\u00f9 piovosi, come in tutta la provincia del resto, sono la primavera e l'autunno.\nStoria.\nRonco, in epoca medievale, appartenne ai vescovi di Vercelli. Passato in mano ai Savoia (1379), il paese venne infeudato a Gottofredo di Buronzo e ad altri col titolo di Signore (XV-XVI secolo).\nNel 1620 Carlo Emanuele I don\u00f2 Ronco e Zumaglia a Pietro d'Albier. cui confer\u00ec il titolo di Conte.\nIl feudo pass\u00f2, successivamente, nelle mani di Caterina Chiamb\u00f2, di Anna Margherita Buneo, del senatore Guglielmo Leone (1671). Quest'ultimo, avendo ottenuto il titolo di Conte di Ronco e di Zumaglia, nel 1736 vendette Ronco a Carlo Francesco Avogadro, signore di Cerreto.\nAlla fine del XVIII secolo, Ronco, sotto la scia della rivoluzione, si proclam\u00f2 comune autonomo.\nDurante gli anni della Seconda guerra mondiale, a causa di uno scontro tra partigiani e nazifascisti, con perdite da parte di questi ultimi, port\u00f2 ad una violenta rappresaglia il 27 agosto 1944. In questa data molte case vennero bruciate e venne fucilato barbaramente nella piazza il barbiere del paese, scambiato per un militante partigiano. Inoltre due partigiani \"garibaldini\" vennero uccisi nel centro del paese.\nMonumenti e luoghi d'interesse.\nLa chiesa parrocchiale \u00e8 dedicata a San Michele Arcangelo ed \u00e8 stata edificata nel 1600. La chiesa \u00e8 ad una sola navata, decorata agli inizi del 1800. All'interno risulta ricca di opere d'arte (pulpito di Bartolomeo Termine, seconda met\u00e0 Seicento; l'altare maggiore in marmi policromi; la via crucis, opera dello scultore Serpentiero del 1750).\nLa\u201cCasa Parrocchiale\u201d \u00e8 una costruzione di impianto tardo settecentesco, come ne denuncia l'iscrizione sul vertice del fronte meridionale, poi rimaneggiata nel corso dell'Ottocento.\nIl lotto di costruzione \u00e8 adiacente alla seicentesca Chiesa parrocchiale dedicata a S. Michele Arcangelo. La casa parrocchiale risulta quindi di precedente edificazione rispetto alla chiesa e con geometrie severe nel fronte nord e nei prospetti laterali, mentre il fronte sud si apre all'antistante giardino interno con un doppio loggiato, di marcata impronta locale e con elementi compositivi che ne denunciano piuttosto una fattura ottocentesca che del Settecento. A lato, verso est, sono accostate alcune superfetazioni di epoca moderna. Nel 2004 a causa del preoccupante fenomeno di degrado che investiva l'edificio, \u00e8 stato fatto un \"progetto di restauro conservativo e di consolidamento\". Tale intervento ha permesso di recuperare il fabbricato.\nCultura.\nEventi.\nDal 2006 al 2015 c'\u00e8 stato un gemellaggio culturale con Enk\u00f6ping, in Svezia, con la presenza, nel periodo di Santa Lucia, di un gruppo di ragazze che giungeva in paese per eseguire i canti e la processione dedicati alla santa nella tipica tradizione svedese. Inoltre, la locale squadra giovanile di calcio ha partecipato alla Global Cup (UNICEF) sempre ad Enk\u00f6ping. I rapporti tra Ronco e la Svezia sono comunque ancora proficui grazie alla presenza di altri gruppi che allietano le manifestazioni del paese.\nGeografia antropica.\nFrazioni.\nRonco \u00e8 divisa in diverse frazioni sparse, nonostante abbia un nucleo centrale ben definito che va dalla frazione Regis alla piazza principale (Via Roma).\nLe frazioni sono: Centro, Veggio, Ceresa, Regis, San Carlo, San Grato, Masserano e Riviera. Le frazioni Riviera e, soprattutto San Carlo, sono punti panoramici eccellenti con una vista che spazia per buona parte della provincia laniera.\nEconomia.\nPer secoli la lavorazione e produzione delle \"bielline\", manufatti in terracotta, ha fatto di Ronco uno dei centri pi\u00f9 importanti nel settore delle stoviglie popolari. \u00c8 presente un ecomuseo che descrive la storia di questa produzione nel paese; al suo interno si possono ammirare moltissimi manufatti originali di terracotta.\nIl commercio di tali manufatti non era circoscritto all'area biellese, ma si estendeva in gran parte del nord Italia e al vicino Cantone Ticino.\nAttualmente, nel comune, sono presenti alcuni stabilimenti tessili tra cui il Lanificio Angelico (fondato da Giuseppe Angelico), sponsor della Pallacanestro Biella.\nAmministrazione.\nAltre informazioni amministrative.\nRonco, nonostante il suo territorio orograficamente sia esterno a quello della Valle del Cervo, fece parte a cominciare dal 1973 della \"Comunit\u00e0 montana Bassa Valle Cervo\". Tale comunit\u00e0 montana fu in seguito accorpata dalla Regione Piemonte con la \"Comunit\u00e0 montana Alta Valle Cervo\", andando a formare la \"Comunit\u00e0 Montana Valle Cervo\"."}
{"id": "34035", "revid": "124956779", "url": "https://it.wikipedia.org/wiki?curid=34035", "title": "San Lorenzo in Campo", "text": "San Lorenzo in Campo \u00e8 un comune italiano di abitanti della provincia di Pesaro e Urbino nelle Marche.\nSi trova tra le colorate colline marchigiane, vicino alla ricca zona archeologica di \"Suasa Senonum\".\n\u00c8 equidistante dal mare Adriatico (Marotta a 25\u00a0km) e dall'Appennino Umbro-Marchigiano (Monte Catria).\nImmerso nel verde, il comune si estende in un territorio di 28,69\u00a0km\u00b2, comprese due frazioni: Montalfoglio e San Vito sul Cesano, due borghi stupendi dai quali \u00e8 possibile ammirare un panorama che spazia dai monti al mare.\nIl centro storico \u00e8 ricco di fascino. Conserva la pianta urbanistica originale con caratteristiche viuzze interne, archi di accesso e mura di cinta castellane con torrioni attualmente privi solo delle merlature.\nNella parte pi\u00f9 elevata la rocca, di cui rimangono resti abbastanza leggibili, sotto la quale si apre la suggestiva piazzetta \"Padella\". Qui si affacciano il severo Palazzo della Rovere, sede del Museo Archeologico del Territorio di Suasa e del teatro comunale Mario Tiberini, il cinquecentesco Palazzo Amatori e quello dei principi romani Ruspoli.\nA due passi l'Abbazia Benedettina, fra i pi\u00f9 bei monumenti romanico-gotici esistenti nell'intera regione Marche.\nBandiera verde dell'agricoltura, vanta tra i prodotti tipici il farro, la cipolla e il castagnolo.\nStoria.\nLa nascita del centro abitato di San Lorenzo in Campo va ricondotta alla vicina citt\u00e0 romana di Suasa, e in particolare alle fasi legate al suo abbandono, definitivo attorno al VI-VII secolo d.C.\nA ricreare le condizioni per una ripresa sia civile che sociale dei territori furono, tra l'VIII e il IX secolo, le istituzioni monastiche. Fu il monastero benedettino di San Lorenzo, almeno attorno al IX secolo, a esercitare una funzione di riorganizzazione della intera vallata.\nDei documenti sembrano attestare la presenza precedente di un eremo. Il primo nome dell'abbazia sembra essere stato San Lorenzo in Silvis (nei boschi).\nIl monastero divenne il centro degli interessi della popolazione che si organizz\u00f2, sul promontorio vicino, in un abitato stabile.\nL'insediamento divenne poi un vero e proprio borgo fortificato, dotandosi di mura di cinta con torrioni e di una possente rocca, costruita nella parte pi\u00f9 elevata.\nIl castello fu dominato (XIII secolo) dalla Santa Sede e da Fano, successivamente dipese dal Rettorato della Marca. Nella met\u00e0 del \u2018300 fu assoggettato da Galeotto Malatesta. Alla fine del 1300 vi si stabil\u00ec la signoria dei Conti di Montevecchio. All'inizio del \u2018500 il castello entr\u00f2 nell'orbita della famiglia dei Della Rovere.\nSotto la signoria dei Medici, il castello fu incendiato (1516) dalle truppe di Lorenzo de' Medici.\nLa morte di quest'ultimo decreta il possesso del castello al Duca Francesco Maria della Rovere (1522). Alla sua morte (1538) pass\u00f2 al primogenito Guidobaldo II che lo lasci\u00f2, con Castelleone e altri paesi vicini, al fratello minore Giulio, ordinato cardinale all'et\u00e0 di 14 anni. Giulio della Rovere fece costruire il palazzo ora sede del Museo e del teatro. Il Palazzo fu poi sede Comunale, ospit\u00f2 le scuole e il carcere.\nAl periodo, tra rinascimento e tardo rinascimento, si deve probabilmente la trasformazione della rocca in residenza signorile.\nCome doveva essere l'aspetto urbanistico verso la met\u00e0 del \u2018600 si pu\u00f2 scoprire dalla celebre veduta acquerellata del pesarese Francesco Mingucci.\nVerso la fine del \u2018600, all'estinguersi della famiglia Della Rovere, San Lorenzo torn\u00f2 sotto il dominio della Santa Sede.\nNel 1797 fu invaso dalle truppe rivoluzionarie francesi, alle quali oppose grande resistenza. Ben duemila soldati si scontrarono con i francesi in localit\u00e0 Ponte Rotto. Seppur pi\u00f9 numerosi i francesi ebbero la peggio.\nCon la bolla \"Bonum Pastorem\" del 23 luglio 1836 papa Gregorio XVI dismembrava i paesi di San Lorenzo in Campo, San Lorenzo Montalfolio e S. Andrea dall'Abbazia di San Lorenzo in Campo aggregandoli alla Diocesi di Pergola. L'Abbazia di San Lorenzo in Campo godeva infatti della prerogativa di essere \"vere nullius diocesis\" ossia non soggetta ad alcuna diocesi. Sopprimendone la giurisdizione territoriale \"in oppida scemata\" l'Abbazia perdette tale prerogativa rimanendo beneficio semplice, ma conservando comunque il titolo di Abbazia. Con successiva bolla \"Bonorum omnium\" del 20 maggio 1837 papa Gregorio XVI concedette in enfiteusi perpetua l'Abbazia di San Lorenzo in Campo ed i territori di Castelleone e San Gaudenzio in Barbara al Sacro Ordine Cistercense che ne mantenne il possesso fino al 1861 per effetto del Decreto di soppressione del 3 gennaio 1861 emesso dal Regio commissario straordinario delle Marche.\nMonumenti e luoghi d'interesse.\nArchitetture religiose.\nAbbazia Benedettina.\n\u00c8 fra i pi\u00f9 bei monumenti romanico-gotici esistenti nelle Marche.\nCostruita tra il VII e il IX secolo dai monaci, venuti da Sant'Apollinare in Classe, sui resti del tempio di Adone con materiale della citt\u00e0 di Suasa. Fu elevata a basilica nel 1943 da S.S. Pio XII.\n\u00c8 una maestosa costruzione a tre navate. Ha delle arcate a tutto sesto in muratura, sorrette da colonne di granito grigio provenienti dall'Egitto.\nLa copertura \u00e8 a capriate scoperte; la parte centrale, costituita da tre absidi, \u00e8 la pi\u00f9 antica.\nPer i suoi rari e pregevoli marmi, di notevole importanza \u00e8 l'altare maggiore.\nSotto si trova una bellissima cripta riportata alla luce nel 1940. Ha al suo interno due crocifissi del 1600 in legno.\nConserva dipinti pregevoli come la tela del Ramazzani di Arcevia (1535), raffigurante la \"Madonna e Santi\" con scene della Passione; la Tavola dell'Agapiti, del 1530, raffigurante San Demetrio e San Lorenzo; la grande tela di Terenzio Terenzi detto il \u201cRondolino\u201d (fine 1500) che raffigura la Madonna con il Bambino, San Lorenzo, San Benedetto e sullo sfondo il centro storico di San Lorenzo.\nSi possono ammirare inoltre una tela della Vergine con i quindici Misteri del Rosario di Ercole Ramazzini del 1586 e 14 bellissime tele della via Crucis.\nChiesa della Pieve (Chiesa di San Biagio).\nLa Chiesa parrocchiale dedicata a San Biagio, Vescovo e Martire del IV secolo, era esistente da tempo imprecisato fuori le mura, fuori dal paese medioevale.\nProbabilmente costruita intorno al 1500 fu affidata ad un pievano che era alle dirette dipendenze dei monaci benedettini dell'Abbazia. Ed a seguito dei continui diverbi tra il pievano ed i cappellani Abbaziali il Papa Gregorio XIII, con bolla pontificia in data 8 luglio 1572 eresse la Pieve a Parrocchia ed esoner\u00f2 il Monastero dalla cura delle anime.\nLa facciata della Pieve \u00e8 a mattoni a vista ed ha due pietre arenarie che portano due date: MDLXXXI (1581) e MDCCXVIII (1718), la prima indica l'anno di ultimazione dell'edificio, e la seconda l'anno di un suo successivo restauro.\nNella canonica si conserva dipinto su tela il ritratto del Pievano Giovanni Battista Gherardi (1758 - 1778).\nNei lavori di restauro, eseguiti nel 1984 nella sacrestia della Cappella del Sacro cuore, tra il tetto ed il soffitto, si sono rinvenuti due piccoli affreschi che raffigurano, uno San Rocco con il tradizionale bubbone sulla spalla, il bastone da pellegrino, nel gesto di dare un pezzo di pane ad un cane; l'altro una flagellazione con tre piccole figure: il cristo e i due flagellatori.\nLa Cappella del Sacro Cuore \u00e8 stata affrescata nel 1932 dal prof. Giuseppe Pauri di Grottamare (1882 - 1949).\nNel soffitto quattro grandi quadri rappresentano: la cena di Emmaus, il sacrificio di Melchisedek, Ges\u00f9 a Betania con Marta e Maria, il profeta Elia ristorato da un angelo. Le ricche decorazioni alle pareti, i simboli eucaristici, l'altare dorato, le ricche suppellettili rendono la cappella maestosa e festosa.\nL'abside in passato recava una pala d'altare, un dipinto su tela, sostituita successivamente da Mons. Francesco Medici con una pregevole vetrata a fuoco con un'immagine di San Biagio in abiti pontificali. Nella Pieve \u00e8 custodita la Santa Fonte Battesimale.\nSono inoltre da segnalare le belle tele della Via crucis dipinte dal pittore Laurentino Nunzi Giuseppe.\nLa XII stazione della Via crucis \u00e8 stata sostituita con una tela dipinta dal pittore Vittorio Fiorelli nel 1986.\n\u00c8 ben conservato uno storico e pregevole organo meccanico datato 1779 firmato Giovanni fedele Camerte.\nChiesa del S.S. Crocifisso.\nLa storia della Chiesa \u00e8 da collegare alla storia della scultura lignea del S.S. Crocefisso eseguita da Fra Innocenzo da Pietralia in essa custodita. Nel 1650 il consiglio comunale si adun\u00f2 per decidere l'acquisto di un appezzamento di terreno, adiacente ad una piccola cappella rivolta verso l'attuale via Garibaldi poi abbattuta, per poter costruire un edificio pi\u00f9 ampio che potesse accogliere degnamente il S.S. Crocefisso.\nNel 1680-81 la Chiesa fu ultimata. Nel 1864 i Padri Cistercensi ampliarono ulteriormente la Chiesa sino a raggiungere i bordi dell'attuale viale Regina Margherita e a testimonianza di ci\u00f2 posero una lapide sopra la porta d'ingresso con la seguente dicitura: \u201cIn questo segno vincerai - o Croce, ave unica speranza 1864\u201d.\nA San Lorenzo in Campo a questo Crocefisso sono state attribuite facolt\u00e0 miracolose. A Lui \u00e8 stato riconosciuto il merito della vittoria dei laurentini sulle truppe francesi nella battaglia del 6 marzo 1797 detta del \u201cPonte Rotto\u201d.\nNella navata centrale del Santuario del S.S. Crocefisso, dal Prof. Diomede Catalucci, nel 1922 sono stati decorati sei grandi quadri: i quattro evangelisti nei quattro pennacchi della cupola ed in alto le figure degli angeli; nella navata scene velate a tinte opache sull'infanzia di Ges\u00f9. Le decorazioni sono esposte in bella armonia nei soffitti e nelle pareti; gli angeli della cupola tutti decorati da rose giocano tra ombre e luci ricordando una pittura vagamente simbolista.\nIn uno degli altari laterali della Chiesa \u00e8 sistemata una tela che raffigura san Giacomo Apostolo e San Filippo Neri commissionata da Don Giacomo Farebbi a Dal Rosa diurna nel XVIII secolo.\nNell'altro altare \u00e8 stata fatta eseguire da Don Domenico Coli al pittore Laudati di Perugia nel XVIII secolo una tela raffigurante San Francesco Saverio, Santa Liberata e Santa Teresa.\nI due medaglioni ovali sistemati ai i lati dell'altare furono donati e fatti eseguire dall'Abbate Alberti che cur\u00f2 anche l'ornamento dell'altare maggiore e don\u00f2 una piccola reliquia della Santa croce e due candelieri d'argento. Attualmente le due antiche tele sono state sostituite, per preservarle da furti, con due dipinti di Vittorio Fiorelli che prendendo probabilmente l'ispirazione dai personaggi del film di Zeffirelli \"Ges\u00f9 di Nazaret\" ha rappresentato il Volto del Cristo sofferente e la Madonna Addolorata.\nLa Chiesa della Pieve di San Vito sul Cesano.\nLa Chiesa dedicata ai Santi Biagio ed Esuperanzio, \u00e8 stata ristrutturata nel 1792, ed \u00e8 stata consacrata e benedetta dal Vescovo di Fossombrone Monsignor Felice Paoli.\n\u00c8 in stile Barocco e ad una sola navata. Nel quadro dell'altare maggiore si vede riprodotta la Madonna con il Bambino ed i Santi Vito ed Esuperanzio in abiti vescovili. Un degno ornamento della chiesa sono gli affreschi di Pietro Paolo Agapiti, asportati dalla Cappella della Confraternita del Sacramento in quanto in completo abbandono e degrado, restaurati nel 1977. L'affresco meglio conservato \u00e8 quello che si pu\u00f2 ammirare nella Cappella della Madonna; rappresenta una Madonna con il Bambino, San Pietro, San Giovanni Battista e due Angeli musicanti. Appoggiata sulla parete di sinistra della navata \u00e8 stata posta una sinopia, ovvero un disegno preparatorio per un affresco eseguito sull'intonaco, con tracce di cavallo. Un'altra sinopia di pi\u00f9 piccole dimensioni, posta di fronte all'altra, sopra la porta dell'entrata laterale \u00e8 di difficile interpretazione, il disegno \u00e8 ricco di linee intrecciate.\nAi lati dell'altare maggiore sono stati sistemati due affreschi, quello di sinistra, \u00e8 un trittico; al centro una Madonna seduta con il Bambino, ai lati due Santi, l'uno con la mitra e il bastone vescovile; l'altro cinto solo ai fianchi. Delle tre figure rimane solo il corpo, mentre i volti sono cancellati. L'affresco di destra rappresenta una figura di Santo a cavallo, anche in questo, la figura centrale si \u00e8 cancellata e si intuisce solo dal contorno, mentre lo sfondo risulta essere ancora colorato.\nLa Chiesa della Pieve di San Martino a Montalfoglio.\nLa primitiva Chiesa della Pieve di San Martino sorgeva fuori dalle mura di Montalfoglio in localit\u00e0 Fonte di Piemonte, ma a causa della lontananza dal centro abitato, il Cardinale Barberini Abbate Commendatario dell'Abbazia di San Lorenzo in Campo ne autorizz\u00f2 il trasferimento nel 1657 dentro le mura nella Chiesa di Sant'Ubaldo.\nNel 1778 fu deciso, dal Consiglio Comunale di Montalfoglio, la sua completa ricostruzione, forse nello stesso luogo.\nLa Chiesa non presenta pregi artistici di rilievo, ha un'unica navata, ai lati sono disposte simmetricamente quattro cappelle, due per parte. Le decorazione pittoriche dell'abside e delle cappelle dedicate al Sacro Cuore e alla Madonna sono state eseguite dal pittore Igino Guerrieri di Fratte Rosa. Sono ben conservati al suo interno una tela del Settecento circa, raffigurante i Santi Martino ed Ubaldo, ed un quadro della Beata Vergine.\nNella Chiesetta \u00e8 stato collocato a cura del Pievano Don Luigi Guiducci, parroco dal 1948 al 1977, un organo costruito da Camerte Giovanni fedele nel 1709.\nAdiacente alla Chiesa \u00e8 situato il campanile che provvide a restaurare Don Giuseppe Rovelli (1920 - 1938) nei primi anni del suo priorato. Il campanile \u00e8 dotato di due campane una di 84\u00a0kg di peso dedicata ad onore della Sacra Famiglia ed una di 54,500\u00a0kg di peso ad onore di Sant'Ubaldo, fuse dalla ditta Francesco De Polis.\nLa Pieve Vecchia Monumentale di San Vito sul Cesano.\nPosta nei pressi della strada che da San Lorenzo in Campo conduce a Pergola \u00e8 stata costruita presumibilmente intorno all'anno 1000 sopra degli antichi ruderi romani, dai monaci di Sant'Apollinare in Classe di Ravenna, come documentato da una pergamena dell'11 aprile 1037. Sulla sua facciata sono ancora ben conservate delle pietre con decorazioni scultoree di epoca alto medioevale. Nella pianura circostante sono stati rinvenuti i resti di un villaggio preistorico ed intorno alla Chiesa sono stati ritrovati resti di tombe alla cappuccina, formelle ornamentali in pietra, steli funerarie, appartenenti ad una necropoli di epoca romana.\nAll'interno della Chiesa \u00e8 custodito un quadro seicentesco ornato da una cornice barocca che raffigura la Madonna Addolorata, un autentico gioiello.\nChiese minori ed altri luoghi di culto.\nOltre alla Chiesa dell'Abbazia, della Pieve Parrocchiale di San Biagio, del S.S. Crocefisso, della Pieve Vecchia di San Vito sul Cesano e delle Chiese Parrocchiali di Montalfoglio e San Vito sul Cesano, dei veri monumenti nazionali per la loro importanza storica, artistica e religiosa, esistono anche Chiese pi\u00f9 piccole e modeste.\nLa popolazione delle campagne a causa delle strade disagevoli, iniziarono a non frequentare pi\u00f9 le Chiese dei centri abitati e costruirono delle Chiesette Rurali, pi\u00f9 facili da raggiungere.\nLa Chiesa di San Cristoforo, si erge in una posizione panoramica, in un trivio, a met\u00e0 strada tra Montalfoglio e San Vito sul Cesano. Costruita in epoca remota, fu demolita nel 1825 perch\u00e9 pericolante; ma a seguito delle continue richieste di riedificazione, da parte della popolazione locale, che colpita da diverse calamit\u00e0 tra cui la grandine, invocava la protezione di San Cristoforo, nel 1842 fu ricostruita. Dietro al piccolo altare risaltava un dipinto del Santo, rubato da ignoti diversi anni fa, oggi sostituito da una nuova immagine di San Cristoforo dipinta su tela dal pittore laurentino Vittorio Fiorelli.\nLa Chiesa della Madonna di Costantinopoli, di modeste proporzioni, \u00e8 stata eretta presumibilmente nel XVII secolo alla periferia del paese sul lato sinistro della strada che conduce a Montalfoglio. Sul lato opposto si erge una vistosa Croce di ferro battuto infissa su un piedistallo in muratura sulla cui facciata era riportata la data di costruzione, che oggi per\u00f2 non si legge pi\u00f9.\nLa Chiesa di San Giovanni \u00e8 situata in localit\u00e0 Miralbello nelle vicinanze della strada provinciale 424.\nLa Cappella della Madonna di Guadelupo \u00e8 posta in Via Caprile - Farneto su una ridente collinetta da cui si gode un panorama, non se ne conoscono le origini e la storia.\nLa Cappella dell'Annunciazione \u00e8 situata all'incrocio tra Via Molino e Via Rossini; nel suo interno sono custoditi un antico quadro dell'Annunciazione e due tele eseguite recentemente dal pittore laurentino Vittorio Fiorelli.\nLa Chiesetta di Santa Maria del Piano \u00e8 posta in via Roncaglia nei pressi della Strada provinciale 424, dietro al piccolo altare \u00e8 appesa al muro una tela raffigurante la Madonna con il Bambino, attribuita forse erroneamente a Giovanni Battista Ferri di Pergola.\nLa Chiesa di San Severo situata nell'omonima localit\u00e0, custodisce un'immagine della Madonna di Lourdes eseguita dal pittore Vittorio Fiorelli.\nAlcune case patrizie laurentine, erano dotate della chiesetta di famiglia, ed ancora sono ben conservate quella nel palazzo Brini detta di Sant'Anna e quella posta nel palazzo Duranti che ormai da tanto tempo non vi si officia pi\u00f9 la Santa Messa.\nA fianco del palazzo Amatori (oggi Residenza per anziani \u201cZaffiro\u201d) rimane solo un'artistica facciata di un'antica cappella.\nA San Vito sul Cesano rimane ben poco della Cappella della Confraternita del S.S.mo Sacramento, dalle cui pareti sono stati asportati degli antichi affreschi del XVI secolo, attribuiti a Pietro Paolo Agapiti, ed ora conservati nella Chiesa parrocchiale di San Vito.\nArchitetture civili.\nTeatro Mario Tiberini.\n\u00c8 uno dei gioielli laurentini. Si trova nel piano nobile del Palazzo della Rovere. \u00c8 dedicato al celebre tenore locale Mario Tiberini.\nLa sua costruzione, promossa nel 1813, fu conclusa nel 1816 su disegno del capomastro Luigi Tiberini.\nAll'inizio fu denominato \u2018Teatro Trionfo\u2019. Sembra sia stato ricavato dalla sala da ballo dei della Rovere.\nDopo un accurato restauro \u00e8 stato riaperto al pubblico nel 1983. Conserva nel suo insieme l'aspetto originario.\nHa due ordini di palchi (25 in totale) con sovrastante loggione a galleria ed \u00e8 affrescato con decorazioni in stile liberty.\nTutto in legno, presenta una platea a U.\nDurante l'anno il teatro ospita una ricca stagione teatrale e diverse manifestazioni, concerti e convegni organizzati sia dall'Amministrazione Comunale sia dalle associazioni locali.\nPalazzo Amatori (sec. XV).\nPalazzo Amatori pu\u00f2 essere definito la \u201cRocca Laurentina\u201d, le cui origini risalgono al medioevo. Venne costruita nella seconda met\u00e0 del 1400 dall'architetto militare Francesco di Giorgio Martini di Siena e conserva ancora oggi i bastioni e parte delle mura castellane. Anticamente il castello laurentino, di cui la rocca (Palazzo Amatori) fa parte, \u00e8 stata la sede del presidiato di San Lorenzo in Campo, cio\u00e8 un organismo giudico che estendeva la sua autorit\u00e0 da Jesi e dalla vallata dell'Esino fino al fiume Conca. Palazzo Amatori, dopo essere stato in mano di privati a lungo, con anche una parentesi di locale da ballo a met\u00e0 anni sessanta del secolo scorso, dopo diversi anni in stato di completo abbandono ed incuria, ora completamente restaurato e rifunzionalizzato \u00e8 sede di una casa di cura per anziani privata. Sul fronte gode di un giardino cinto dai bastioni e della mura castellane, da cui si gode di una vista panoramica che abbraccia l'intera Valcesano.\nPalazzo Brini (sec. XVIII).\nIl palazzo fu fatto costruire nel 700 dai Padri Oratoriani che ne fecero la loro sede e vi stabilirono un oratorio (dei Padri Oratoriani o Filippini fu Andrea Nicoletti, nato a San Lorenzo in Campo nel 1618, canonico decano di San Lorenzo in Damaso a Roma). Nei primi anni del 1800 il palazzo pass\u00f2 alla famiglia Tomasi-Amatori, che fecero costruire nel luogo ove si trovava l'oratorio, la Chiesa di Sant'Anna. L'edificio successivamente pass\u00f2 alla famiglia Brini, da cui prese l'attuale nome, portato in dote dalla contessina laurentina Amatori andata in sposa il 7 agosto 1839 al dottor Gaetano Brini, chirurgo di San Lorenzo in campo, originario di Castel Guelfo in provincia di Bologna. Il palazzo aveva una bellissima entrata, una pregevole scalinata in marmo, un grazioso teatrino, con loggiato e palchetti, alcune sale hanno ancora i soffitti affrescati, con immagini raffiguranti scene mitologiche. Al piano terra si trova ancora la Chiesa di Sant'Anna, restaurata di recente e dedicata ai caduti di tutte le guerre e che sull'entrata in alto a sinistra \u00e8 posta ancora una tela rotonda realizzata ad olio raffigurante il Beato Giuseppe Maria Tomasi, duca di Palma e principe di Lampedusa. Probabilmente i Tomasi-Amatori di San Lorenzo in Campo, intendevano vantare un certo legame di parentela con i famosi principi Tomasi di Lampedusa, noti a tutti anche perch\u00e9 uno di essi fu l'autore de \u201dIl Gattopardo\u201d. \u00c8 certo invece che la famiglia Tomasi si trasfer\u00ec da Ancona a Fossombrone verso la fine del 1400 in seguito al matrimonio di un certo Cavalier Tomasi di Ancona con Margherita Amatori nobile donna di Fossombrone, assumendo il doppio cognome di Tomasi Amatori. Nel XVII secolo Claudio Tomasi Amatori ebbe in dono il palazzo ducale di San Lorenzo in Campo dove la famiglia si stabil\u00ec e visse fino ai primi anni del 1900, quando si estinse. Attualmente l'edificio \u00e8 in buono stato di conservazione a seguito di una ristrutturazione completa negli anni 2000.\nPalazzo Ruspoli (sec. XV).\nIn adiacenza a Palazzo della Rovere, e quindi facente parte del castello di San Lorenzo in Campo, Palazzo Ruspoli nasce nel suo stesso periodo, come palazzo per utilizzi ausiliari al sistema della rocca laurentina. In seguito la nobile casata dei Ruspoli vi pose la sua dimora e residenza sino ai primi del 900 dello scorso secolo. Attualmente \u00e8 privato.\nPalazzo Duranti (sec. XVIII).\nIl Palazzo Duranti, era una delle prime abitazioni del paese per chi fosse provenuto dalla costa. Venne trasformato nel 1797, nella battaglia del \u201cPonte Rotto\u201d, quando i laurentini affrontarono l'esercito francese, in un'autentica fortezza, in quanto circondato da una robusta cinta muraria. Al primo piano all'interno del Palazzo si trova anche una Cappella, nella quale da tempo non si ufficiano pi\u00f9 celebrazioni religiose. La famiglia dei Duranti discende da Guglielmo Duranti Francese, che durante il pontificato di Nicol\u00f2 III fece costruire la citt\u00e0 di Castel Durante oggi Urbania; inoltre la famiglia Duranti godette sin dal 1758 il nobile patriziato di Senigallia e con Pio VII ebbe anche il privilegio di fregiarsi dell'arme pontificia.\nFontane, lavatoi, sorgente acqua sulfurea.\nLa fontana.\nLa fontana pubblica denominata \u201cDella Pieve\u201d \u00e8 posta nell'incrocio tra Via Cavour e Via San Demetrio, di fronte alla chiesa della Pieve da cui ne deriva il nome. Lo Zangolini nel suo \u201cSaggio di notizie istoriche con cenni topografici e statistici della terra di San Lorenzo in Campo\u201d afferma che nel 1620 la fontana non c'era; ma nello stesso luogo, sopra ad un piedistallo era situata una statua di marmo scheggiata nella guancia destra. I primi dati che ci permettono di risalire approssimativamente all'epoca di costruzione, risalgono al 19 marzo 1656.\nLa fontana veniva alimentata dalle sorgenti dei possedimenti dell'Abbazia e con il passare del tempo, con aggiunte e miglioramenti la vasca divenne la fontana del paese.\nI pozzi, le fontane ed i lavatoi.\nPer abbeverare il bestiame, per irrigare gli orti e per gli usi domestici vicino alle case coloniche venivano scavati dei pozzi, alcuni ricoperti in muratura, da cui si estraeva l'acqua.\nIl pozzo pi\u00f9 antico di San Lorenzo in Campo \u00e8 presumibilmente quello situato all'interno del castello, il cui parapetto \u00e8 stato costruito con antiche lapidi, oggi corrose dal tempo.\nUn'altra struttura idrica per l'utilizzo pubblico dell'acqua sono i lavatoi, luogo in cui le donne andavano a fare il bucato. Se ne conservano uno a San Vito sul Cesano in cemento, uno a Montalfoglio sempre in cemento, due a San Lorenzo in Campo: uno in via San Francesco d'Assisi adiacente all'attuale oratorio parrocchiale \u201cL'Aquilone\u201d, costruito nel 1912 con 10 vasche, con delle caratteristiche colonne rotonde in ghisa, l'altro in via Caprile probabilmente pi\u00f9 antico, con 4 vasche, costruito in muratura.\nLe sorgenti di acqua sulfurea.\nNel territorio laurentino scorrono acque sulfuree purgative, lassative ed oligo-minerali, dette anticamente \u201cVichy naturali\u201d. La sorgente \u00e8 localizzata nei pressi del ponte che attraversa il fiume Cesano, al confine con la provincia di Ancona, sulla strada provinciale che conduce verso Arcevia. Ai primi del XX secolo le sorgenti erano intensamente sfruttate e tale luogo era diventato un ritrovo per laurentini e non solo. Sino ai primi anni 90 del secolo scorso la fonte rimase nel luogo originario, continuando ad essere utilizzata per scopi umani. Negli anni a seguire, le acque della sorgente furono portate sino al Parco di Via Molino. Sono poi sopravvenute norme sanitarie stringenti che ne hanno vietato l'uso umano, da allora le sorgenti sono state abbandonate. \u00c8 in corso oggi per\u00f2 un recente progetto gi\u00e0 in atto, per ritornare allo sfruttamento delle sorgenti, anche in visione di conservazione della memoria storica.\nCultura.\nMusei.\nMuseo Archeologico del Territorio di Suasa.\n\u00c8 allestito all'interno del Palazzo della Rovere. Il percorso consente al visitatore di cogliere l'evoluzione dell'ambiente e del popolamento umano della Valcesano, sino alle soglie del medioevo. Sei le sale espositive, disposte su due piani.\nIl percorso didattico \u00e8 organizzato su due livelli: uno per gli adulti e uno per i ragazzi.\nIl Museo delle Terre Marchigiane.\nIl Museo delle Terre Marchigiane \u00e8 sede della Collezione Straccini. \u00c8 uno dei migliori musei demoantropologici della zona, testimone della cultura contadina e mezzadrile tra XIX e XX secolo.\nRaccoglie pi\u00f9 di tremila pezzi. \u00c8 strutturato in quattro percorsi: \"i luoghi della vita\" dove sono stati ricostruiti alcuni ambienti della casa rurale del mezzadro; \"i luoghi d'incontro\" in cui sono mostrati gli spazi dello svago e del contatto con la realt\u00e0 sociale; \"i vecchi mestieri\" con le botteghe e i luoghi di lavoro degli artigiani; \"le collezioni\" con varie sezioni dedicate alla ceramica, agli oggetti in rame e ferro.\nIl museo \u00e8 il risultato di un lungo ed approfondito lavoro di ricerca e conservazione. \u00c8 stato realizzato per mantenere vivo il ricordo di vecchi mestieri, usanze e abitudini e come luogo d'incontro e studio, aperto a collaborazioni progettuali e didattiche.\nCucina.\nLa cucina laurentina tradizionale e della storia \u00e8 fortemente legata alla tradizione ed alla civilt\u00e0 contadina. \u00c8 basata su ci\u00f2 che un tempo i contadini producevano o che avevano a disposizione come: le verdure trovate nei campi, quelle coltivate negli orti, le farine di grano o di mais, i legumi come fagioli, fave, cece, lenticchia, cicerchia; la frutta di stagione, gli animali allevati come il maiale i bovini, le pecore, i conigli le galline i piccioni, le anatre le oche o la cacciagione ed il pesce che anticamente si pescava nel fiume Cesano.\nI primi piatti sono di facile preparazione i condimenti sono: il sugo che pu\u00f2 essere d'anatra, di coniglio, d'oca, di pollo, lo svampo (un soffritto di dadini di lardo o pancetta e versato bollente sulla pasta), la sapa (mosto bollito) ed il brodo (bollito di carne) ottimo quello di polanca (gallinaccio, tacchino).\nI secondi piatti sono caratterizzati dagli arrosti fatti al forno o alla brace con carne di maiale, di castrato d'agnello di coniglio, di pollo, di cacciagione insaporiti con il pillotto (grasso o strutto fuso, fatto colare goccia a goccia sugli arrosti).\nProdotti tipici.\nIl castagnolo al farro.\n\u00c8 stato inserito tra i prodotti tipici della Regione Marche con apposito decreto. Il castagnolo al farro inoltre \u00e8 stato il primo prodotto a dotarsi della denominazione \u201cDe.C.O\u201d \u2013 Denominazione Comunale di Origine.\nFarro.\nIl farro riveste un carattere fondamentale fra le tipicit\u00e0 laurentine, con due aziende locali pienamente impegnate nella produzione di prodotti finiti e pasta al farro.\nCipolla di Suasa.\nLa Cipolla di Suasa \u00e8 un prodotto tipico coltivato esclusivamente nell'areale di Castelleone di Suasa e San Lorenzo in Campo. Presenta un bulbo dalle tuniche rosacee ed ha un sapore dolce.\nNel 1999 le amministrazioni comunali di Castelleone di Suasa e San Lorenzo in Campo con il contributo della Provincia di Ancona e dell'agenzia ASSAM hanno iniziato un programma di riscoperta, valorizzazione e divulgazione di questo prodotto tipico coltivato almeno sin dall'inizio del Novecento.\nL'istituto sperimentale statale di Monsampolo del Tronto ha provveduto alla selezione genetica del seme per individuare l'ecotipo originale e per migliorare la qualit\u00e0 del bulbo.\nMiele e olio.\nNel territorio comunale di San Lorenzo in Campo vi \u00e8 di tipico anche la produzione di miele, prodotto da aziende locali, che hanno ricevuto riconoscimenti a livello nazionale per la qualit\u00e0 finale del prodotto.\nProduzioni di altissima qualit\u00e0 sul nostro territorio sono anche quelle legate all'olio di oliva.\nVini.\nLa zona di produzione del vino Pergola D.O.C. \u00e8 limitata all'area dell'alta e media Valle del Cesano comprendente i territori amministrativi dei comuni di Pergola, San Lorenzo in Campo, Fratte Rosa, Frontone, Serra Sant'Abbondio.\nPergola \u00e8 la pi\u00f9 giovane delle Doc della provincia pesarese, riconosciuta con D.M. 11/07/05, \u00e8 possibile produrla nelle tre tipologie Rosso, Novello e Passito, utilizzando uve provenienti da vigneti che abbiano come base ampelografica un clone di Aleatico conosciuto come \"Vernaccia di Pergola\".\nTra gli altri ottimi tipi di vino che si producono nel territorio laurentino sono da segnalare, tra i bianchi, il Verdicchio, il Bianchello o Biancame, il Garofanata; tra i rossi, il Sangiovese, la tipica \u201cVernaccia\u201d e \u201cLo Schioppetto\u201d. Degni di nota infine il \u201cVin-brul\u00e8\u201d, vino bianco o rosso portato in ebollizione per aumentare la gradazione alcolica con mele, cannella e scorza di limone, bevuto caldo specialmente in inverno per alleviare il raffreddore. Inoltre vi sono produzioni locali di visciolata.\nLiquori.\n\u201cDondom\u00e9\u201d, intruglio di liquori come Mistr\u00e0, Rhum, Cognac e caff\u00e8, molto apprezzato cappellano Don Domenico Pezza che prese servizio a San Lorenzo in Campo nel 1920 e soprannominato \u201cDondom\u00e9\u201d dai laurentini. Inoltre vi sono produzioni locali di anice e acquavite.\nSport.\nCalcio.\nLa Laurentina calcio gioca in Prima Categoria marchigiana girone A."}
{"id": "34036", "revid": "2172595", "url": "https://it.wikipedia.org/wiki?curid=34036", "title": "Sant'Agata Feltria", "text": "Sant'Agata Feltria (\"Sant'\u00cagta\" in romagnolo) \u00e8 un comune italiano di abitanti della provincia di Rimini in Emilia-Romagna, situato a sud-ovest del capoluogo.\nIl 4 settembre 2007 \u00e8 stato riconosciuto come comune onorario dalla allora provincia di Genova, ora citt\u00e0 metropolitana di Genova, in virt\u00f9 dei legami storici, economici e culturali con il capoluogo ligure.\nGeografia fisica.\nTerritorio.\nIl territorio comunale ha un'estensione di 79,30\u00a0km\u00b2; include le frazioni Badia Mont'Ercole, Caioletto, Casalecchio, Maiano, Palazzo, Pereto, Petrella Guidi, Rocca Pratiffi, Sapigno, San Donato, Ugrigno e altre. Per estensione \u00e8 il secondo comune della provincia di Rimini (dopo il capoluogo) e il primo della Comunit\u00e0 montana Alta Valmarecchia.\nIl capoluogo si trova a 607 metri di altitudine ed \u00e8 ricompreso nel bacino idrografico del fiume Savio, appena a nord-ovest del crinale.\nIl terreno santagatese \u00e8 geologicamente formato in prevalenza da un complesso caotico prevalentemente argilloso, noto come \"argilla scagliosa\" (\"c\"), e da \"marne argillose grigiastre, bianco-sabbiose nella parte pi\u00f9 bassa, talvolta con intercalazioni di molasse\" (\"Ms2\").\nLa frazione di Petrella Guidi sorge su una \"concrezione limonitico-sideritica manganisfere\" (\"cfs\") immersa nel complesso caotico, mentre i centri abitati di Sapigno e Maiano sorgono in zona \"Mg2\" (\"gessi sottilmente stratificati, microcristallini con intercalazioni marnoso-argillose bluastre\"), in un'area circondata dalle summenzionate marne argillose caratteristiche del complesso tosco-emiliano. Monte Ercole (933 ) \u00e8 formato in parte da terreni classificati come \"as\", \"arenarie quarzoso-feldspatiche tipo macigno ma in genere pi\u00f9 grossolane\". Complessivamente, gran parte del terreno santagatese \u00e8 soggetto a frane.\nIdrografia.\nA occidente il Rio Maggio segna il confine comunale con Sarsina, mentre ad oriente il Marecchia disegna alcuni chilometri di confine con il comune di Pennabilli.\nIl territorio comunale \u00e8 attraversato da due affluenti del Rio Maggio: uno \u00e8 il Marecchiola, che nel suo corso di una decina di chilometri raccoglie le acque di altri torrenti a carattere stagionale, tra i quali i pi\u00f9 lunghi sono il fosso delle Piagge, che nasce presso San Donato a circa 450 , il fosso del Fossatone, che ha origine presso il cimitero comunale a circa 510 m s.l.m., ed i fossi della Serva, Cerafosso, dei Carrocchi e dei Ronchi. L'altro \u00e8 il Fanante, che partendo dai pressi di Ugrigno a quota 400 m s.l.m. circa arriva al Rio Maggio delimitando una parte dei confini settentrionali con Novafeltria.Il fosso della Rocca, corso d'acqua che incomincia presso Pereto a circa 605 m s.l.m., sfocia nel Marecchia a quota 351 m s.l.m.: il fosso delle Avezzane, che prende forma anch'esso presso Pereto a 653 m s.l.m., invece si trova a sfociare nel fosso del Senatello fino a Cicognaia, delimitando il confine con l'exclave toscana di Badia Tedalda a quota 415 m s.l.m. prima che questi si getti nel Marecchia.\nOrografia.\nLa cima pi\u00f9 alta del territorio \u00e8 monte Pian di Rote (961 m s.l.m.), seguito da monte Ercole m 933 s.l.m., monte Benedetto (882 m s.l.m.), monte Zuccola (868 m s.l.m.) e Caioletto (862 m s.l.m.) Il santuario della Madonna del Soccorso \u00e8 a 771 m s.l.m., mentre il centro storico cittadino si trova sui 607 m s.l.m. (la pineta pubblica invece \u00e8 a 564 m s.l.m. mentre la chiesa ed il convento di San Girolamo sono a quota 591). Per quanto riguarda la frazioni, Ugrigno \u00e8 a 533 m s.l.m., Sapigno a 498, Pietrabassa a 417, Pereto a 675, Palazzo a 780 m s.l.m., Maiano a 580.\nStoria.\nNell'Italia unita il comune di Sant'Agata Feltria \u00e8 appartenuto alle Marche (provincia di Pesaro e Urbino) fino al 15 agosto 2009, quando ne \u00e8 stato distaccato congiuntamente ad altri sei comuni dell'Alta Valmarecchia in attuazione dell'esito di un referendum svolto il 17 e 18 dicembre 2006.\nMonumenti e luoghi d'interesse.\nAltro.\nFontane.\nAll'interno del centro storico si snoda il \"percorso delle fontane\", un itinerario attraverso le vie del paese alla ricerca di tre fontane opera di artisti moderni e contemporanei:\nSociet\u00e0.\nEtnie e minoranze straniere.\nQuesti sono i numeri riguardanti la presenza di cittadini stranieri nell'anno 2007, divisi per nazionalit\u00e0:\nLa popolazione straniera residente nel comune ammontava al 1\u00ba gennaio 2007 a 87 persone, di cui 43 maschi e 44 femmine: un anno dopo, il 31 dicembre 2007 gli stranieri risultavano saliti a 125, di cui 64 maschi e 65 femmine. Gli iscritti ai registri comunali sono stati 49, di cui 11 per provenienza da altri comuni italiani e 37 per provenienza dall'estero: nessuno per nascita. I cancellati per trasferimento in altro comune italiano sono stati 6, mentre i trasferimenti all'estero sono stati 3. C'\u00e8 stata un'acquisizione di cittadinanza italiana. Sul totale della popolazione straniera, i minorenni erano 28, e di questi solo 9 nati in Italia. Le famiglie con almeno un componente straniero sono 67, i nuclei familiari con capo-famiglia straniero 48.\nDialetto.\nLa parlata locale \u00e8 un dialetto molto simile al dialetto romagnolo: fenomeni caratteristici sono la caduta totale delle vocali atone e la riduzione di parole trisillabe o quadrisillabe in bisillabi.\nReligione.\nLa grande maggioranza della popolazione che professa una religione \u00e8 cristiana cattolica: territorialmente, il comune \u00e8 parte della diocesi di San Marino-Montefeltro, vicar\u00eca di Valmarecchia.\nA Sant'Agata sono presenti tre istituti religiosi, due femminili ed uno maschile, tutti situati in via Angelo Battelli: il convento dei frati minori cappuccini, che svolge attivit\u00e0 di accoglienza di gruppi e servizio religioso ad un altro convento paesano, quello delle monache clarisse di stretta osservanza, anch'esso destinato all'accoglienza di gruppi oltre all'impegno delle suore nella vita contemplativa. L'ultimo convento \u00e8 quello delle suore dorotee, impegnate nell'attivit\u00e0 parrocchiale e nella pastorale zonale.\nCultura.\nIstruzione.\nBiblioteche.\n\u00c8 presente una Biblioteca a palazzo Grazioli, ed un archivio storico del teatro \"Angelo Mariani\", con documenti in precario stato di conservazione dal 1743 al 1920. Un altro archivio storico, dotato anche di manoscritti antichi, esiste presso il convento delle monache clarisse di stretta osservanza.\nScuole.\nLa citt\u00e0 \u00e8 dotata di scuola dell'infanzia, scuola primaria e scuola secondaria di primo grado pubbliche situate presso il plesso di via Buffoni: una scuola primaria anch'essa pubblica \u00e8 situata anche nella frazione di Romagnano.\nMusei.\nIl progetto \u201cLa Rocca delle Fiabe\u201d, promuove iniziative che valorizzino il territorio e le sue bellezze artistico-architettoniche e identifica Rocca Fregoso come spazio naturale nel quale realizzare un allestimento permanente, in quanto \u201cDopo diversi anni di chiusura parziale o totale Rocca Fregoso, a seguito di importanti interventi di messa a norma e ristrutturazione degli ambienti, riprende vita e ritorna ad essere l\u2019elemento architettonico pi\u00f9 caratteristico del borgo. \u201cLa Rocca delle Fiabe\u201d nasce dall'idea, del Professor Antonio Faeti, portata avanti nel corso di molti anni, di realizzare uno spazio con un forte intreccio di comunicazione, tecnologia multimediale e realizzazioni artigianali. La Rocca ospiter\u00e0 quattro stanze dedicate alla fiaba, stanze da intendersi in senso metaforico, trattandosi in realt\u00e0 di ambienti in cui si svilupperanno quattro tematiche principali, la prima gi\u00e0 realizzata, le altre da sviluppare negli anni a venire. Stanze popolate di libri, video, estratti, scritte, animazioni a tema, anche multimediali, che dovranno informare, ma sempre partendo dall'approccio fondato sullo stupore infantile.\nIl Museo delle Arti Rurali \u00e8 ospitato presso il convento di san Girolamo \u00e8 stato adibito a sede museale nel 2005 dopo un lungo intervento di restauro e di adeguamento degli spazi. Nato grazie all'iniziativa di un gruppo di santagatesi desiderosi di riscoprire le proprie origini, il Museo delle Arti Rurali si compone di due sezioni: la sezione di arte sacra, che riunisce le suppellettili e i paramenti, di notevole pregio artistico, provenienti dalla chiesa e dal convento di San Girolamo, e la sezione di arte rurale, che ha finalit\u00e0 sociali e rieducative e si propone di rinnovare l'insegnamento di padre Marella, il quale negli anni 1950-1970 raccolse nell'ex convento orfani, disabili e diseredati, insegnando loro l'arte contadina. Accanto all'esposizione di manufatti realizzati dall'artigianato contadino locale, il museo accoglie infatti vere e proprie sale-laboratorio dove tutti coloro che sono interessati, e in particolare ragazzi portatori di handicap, acquisiscono abilit\u00e0 manuali e apprendono gli antichi mestieri rurali trasmessi dagli anziani del luogo. Sono oggetto di insegnamento le attivit\u00e0 di ebanisteria, per il recupero dei mobili d'arte povera, di tessitura, effettuata con telai e altri strumenti appartenenti alla tradizione, di decorazione e stamperia mediante l'uso di stampi lignei e di colori naturali. \u00c8 inoltre possibile apprendere le arti della lavorazione dei cesti, del vasellame e del ferro battuto. Nel museo \u00e8 sito anche un archivio-biblioteca al quale fa capo una scuola interna di rilegatoria e di fabbricazione della carta con prodotti naturali.\nMedia.\nStampa.\nOrgano di stampa locale \u00e8 \"La Rocca\", fondato nel 2001.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa societ\u00e0 calcistica comunale \u00e8 la Santagatese Calcio, fondata nel 1991: i colori sociali sono il giallo ed il rosso, la squadra gioca attualmente in Seconda categoria."}
{"id": "34037", "revid": "1543377", "url": "https://it.wikipedia.org/wiki?curid=34037", "title": "Sant'Angelo in Lizzola", "text": "Sant'Angelo in Lizzola (, \"Sant'Ang\u00eble\" in dialetto gallo-piceno) \u00e8 stato un comune italiano di 8.660 abitanti della provincia di Pesaro e Urbino nelle Marche. Dal 1\u00ba gennaio 2014 \u00e8 confluito nel nuovo comune di Vallefoglia.\nGeografia fisica.\nSi trova circa 60 km a nord-ovest di Ancona e circa 12 km a sud-ovest di Pesaro.\nIl comune era costituito dal borgo di Sant'Angelo in Lizzola e la frazione di Montecchio. Si estendeva per una superficie complessiva di 11,8 km\u00b2 e confinava con i comuni di: Colbordolo, Monteciccardo, Montegridolfo (RN), Montelabbate, Pesaro, Tavullia.\nStoria.\nL'abitato di Sant'Angelo in Lizzola si origina intorno all'anno 1000 dall'unione di due castelli preesistenti, quello di Monte Sant'Angelo e quello di Liciole (Lizzola). Il piccolo borgo di Montecchio si annette al territorio di Sant'Angelo nel 1389, nel corso dell'espansione del abitato verso il fiume Foglia, durante il medioevo.\nDurante il Quattrocento, Sant'Angelo in Lizzola entr\u00f2 nella sfera di influenza degli Sforza, signori di Pesaro; segu\u00ec poi le vicende del Ducato di Urbino, quando papa Giulio II cedette i territori sforzeschi al duca Francesco Maria I Della Rovere nel 1513.\nFu proprio il Duca di Urbino, Francesco Maria II, ad elevare a contea il castello di Sant'Angelo in Lizzola e a cederlo in feudo alla famiglia Mamiani dal 1584.\nTra i cittadini illustri vi fu Giovanni Branca, che nacque a Sant'Angelo nel 1571.\nFu architetto della Santa Casa di Loreto, lasciando in quella citt\u00e0 opere importanti, come il consolidamento delle mura e l'edificazione della Porta Marina oltre ad averne ripristinato l'acquedotto. Ma il suo ingegno non si limit\u00f2 all'edilizia: fu il primo che pens\u00f2 di utilizzare il vapore come forza motrice: nel trattato \"Le Machine\" spiega come possa essere utilizzata la sua invenzione e quali benefici se ne potessero trarre.\nA partire dal 1584 le vicende di Sant'Angelo furono per molto tempo legate ai conti Mamiani, fino al 1885, anno della morte dell'ultimo rappresentante della famiglia Terenzio Mamiani.\nL'altra famiglia nobile che leg\u00f2 il suo nome a quello di Sant'Angelo in Lizzola, \u00e8 quella dei Perticari. Soprattutto tra la fine del XVIII secolo e l'inizio del XIX, a Sant'Angelo, grazie all'opera del conte Giulio Perticari, convenivano i migliori ingegni dell'epoca: Vincenzo Monti, Gioacchino Rossini, Giacomo Leopardi, Pietro Giordani e Francesco Cassi. L'atmosfera culturale era vivace e nel 1851 fu inaugurato il teatro (andato oggi completamente distrutto); solo i preziosi scenari dei fratelli Liverani di Faenza, che facevano parte del corredo scenico, sono scampati alla distruzione. Attualmente, dopo un lungo restauro, sono custoditi dall'ultimo rappresentante della famiglia Perticari, Giancarlo Cacciaguerra.\nSimboli.\nLo stemma del comune di Sant'Angelo in Lizzola era stato concesso con il decreto del presidente della Repubblica del 7 giugno 1985.\nSociet\u00e0.\nEvoluzione demografica.\nAl 31 gennaio 2008 la popolazione residente del comune risulta di 8.401 persone. La densit\u00e0 di popolazione \u00e8 pari a 616 abitanti per chilometro quadrato.\nGeografia antropica.\nFrazioni.\nMontecchio.\nIl comune di Sant'Angelo in Lizzola ha registrato in questi ultimi anni una notevole espansione demografica, dovuta principalmente allo sviluppo dell'abitato di Montecchio, motore economico del comune. Sede di numerosissime attivit\u00e0 industriali ed artigianali legate al settore del legno e al suo indotto (in particolare vetro artistico), \u00e8 continuamente in espansione, e ha fatto diventare un piccolo centro rurale sulla via feltresca di 30/40 anni fa una cittadina vivace e prospera. \nDurante la Seconda guerra mondiale, il 21 gennaio 1944, si verific\u00f2 un tragico evento: l'esplosione di una polveriera. La tragedia provoc\u00f2 pi\u00f9 di 30 morti, in gran parte civili, e la quasi totale distruzione del paese. Solo l'eroico atto di un militare italiano, Gulino Placido, pot\u00e9 evitare una strage di dimensioni ancor pi\u00f9 tremende.\nSport.\nLa Real Montecchio \u00e8 la principale squadra di calcio che gioca nel campionato regionale di Prima Categoria, l'altra \u00e8 il Sant'Angelo che gioca nel campionato di Terza Categoria.\nNella frazione di Montecchio \u00e8 presente anche un Circolo Tennis che svolge la sua attivit\u00e0 sul territorio dal 1988, il Circolo Tennis Montecchio , che dispone di tre campi (due in terra ed uno in sintetico).\nIl palazzetto dello sport del paese \u00e8 il PalaDionigi."}
{"id": "34039", "revid": "125671530", "url": "https://it.wikipedia.org/wiki?curid=34039", "title": "Sant'Ippolito (Italia)", "text": "Sant'Ippolito (\"Sant'Ip\u00f2lt\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nStoria.\nHa origine risale nei sec. VI-VII a opera degli abitanti di Fossombrone. Fu possedimento nel sec. XV di Francesco Sforza, della Chiesa, di Sigismondo Malatesta e dei Montefeltro. Nel 1459 entr\u00f2 a far parte del Ducato di Urbino seguendone poi le sorti.\nSimboli.\nLo stemma e il gonfalone del comune di sono stati concessi con decreto del presidente della Repubblica del 19 marzo 2003.\nIl gonfalone municipale \u00e8 costituito da un drappo di bianco.\nMonumenti e luoghi d'interesse.\nConserva le mura medievali, il castello. e una notevole \u00e8 la torre dell'Orologio, in ferro, con cella e cupolino a cipolla (sec. XVIII). \nNei sec. XIV-XVIII, per la presenza di cave di pietra, vi fior\u00ec l'attivit\u00e0 di abili marmisti, scalpellini e scultori, dei cui manufatti cui restano testimonianze nella parrocchiale e nella frazione di Reforzate\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata lavorazione del bamb\u00f9, finalizzata alla produzione di articoli per arredamento esportati in tutto il mondo.\nSport.\nLa squadra di calcio del Piandirose milita in Seconda Categoria marchigiana.\n\u00c8 il paese di Giuseppe Ottaviani, commendatore della Repubblica per alti meriti sportivi, primo e unico atleta centenario al mondo a fare il salto triplo della categoria master (M100)."}
{"id": "34041", "revid": "1516566", "url": "https://it.wikipedia.org/wiki?curid=34041", "title": "Roppolo", "text": "Roppolo (\"R\u00f2po\" in piemontese) \u00e8 un comune italiano di 853 abitanti della provincia di Biella in Piemonte.\nGeografia fisica.\nPosizionato nelle estreme propaggini orientali della collina morenica della Serra Morenica di Ivrea, in Canavese, anche il territorio roppolese, cos\u00ec come il vicino comune di Viverone, \u00e8 tagliato in due dal centro storico e dalla ex strada statale 228 del Lago di Viverone.\nLa parte meridionale del territorio comprende le zone semi-collinari di frazione \"Bab\u00f2\", fino alle sole rive (non lo specchio d'acqua) del Lago di Viverone, attraverso le frazioni \"Comuna di Roppolo\" e di \"Morzano\": questa parte si estende sia a ovest, confinando con lo stesso Viverone, sia ad est, verso Cavagli\u00e0, attraverso frazione \"Pioglio\", fino all'autodromo dei go-kart (gi\u00e0 Cavagli\u00e0).\nLa parte settentrionale invece, comprende le zone collinari della Serra d'Ivrea biellese, col Castello che fu dei conti Bicchieri, pi\u00f9 altre aree boschive pi\u00f9 impervie: frazioni \"San Vitale\", \"Peverano\" e il \"Monte Orsetto\" ai confini con il Lago di Bertignano, quindi Borgata Salomone e il laghetto Bosi, che segna il confine con Dorzano.\nStoria.\nI primi insediamenti tra il biellese e la pianura padana furono le trib\u00f9 celto-liguri victimule (tuttavia maggiormente insediate nei vicini Dorzano e frazione \"san Secondo\" di Salussola), scalzate poi dalle espansioni romane in Piemonte del III secolo d.C., dove gli eserciti utilizzarono la cima della collina come roccaforte e avamposto militare. Nei secoli a venire, l'antica fortificazione fu usata come basamento architettonico di quello che \u00e8 l'attuale castello, visibile sulla collina.\nToponimo.\nIl toponimo \"Roppolo\" trae origine da tre ipotesi: dal latino \"ara-Apollinis\" (cio\u00e8 altare di Apollo, la cui venerazione romana fu ereditata dai greci), oppure dal prediale germanico \"Ropolo,Roptulo\", attestato dall'anno 943, mentre una terza ipotesi arriverebbe dal piemontese \"rocol\", e cio\u00e8 rocca, arroccamento.\nDi un insediamento d'origine romana a cavallo tra il IV e V secolo abbiamo poi pochi resti in localit\u00e0 \"Pioglio\", ai confini di Cavagli\u00e0, dove fu rinvenuto un \"castrum\", chiamato \"Castronovo\", presso la collinetta di San Giacomo.\nIl nome \"Roptul\" fu attestato per la prima volta nel 936, su una delega dell'imperatore germanico Ottone I di Sassonia sul vercellese, e consegnato ai nobili del territorio, tali conti Aymone (o Aimone) di Cavagli\u00e0, durante le investiture anscariche sulla marca d'Ivrea. Qualche decennio pi\u00f9 tardi, fu anche citato come tappa dell'itinerario di pellegrinaggio della Via Francigena. Sappiamo che dal X secolo l'intera zona fu ampiamente cristianizzata, grazie a dei documenti lasciati da \"Frate Lebole\", monaco storico viveronese del XIX secolo. Furono erette delle pieve, come la \"pieve di san Pietro\", oggi sotto il territorio della vicina Cavagli\u00e0, oppure la \"pieve di san Secondo\" (XIII secolo), sotto la vicina Salussola.\nIl Castello.\nCostituiti i feudi sul finire del X secolo, gli Aymone cedettero il territorio alle contee longobarde del Comitato di Lomello, sempre del ramo nobile anscarico sotto protezione di Ottone III di Sassonia. Nel 1225, questi li ricedettero a loro volta ai conti Bichieri di Vercelli, i quali si preoccuparono di riedificare l'ormai fatiscente fortificazione collinare romana in un castello medievale, cio\u00e8 nella sua attuale forma. I Bichieri del XIII secolo diedero splendore al paese. Per essi, fu anche costruita una casa monacale, la Santa Margherita, che serv\u00ec anche da lazzaretto durante la peste. L\u00ec, sorger\u00e0 l'attuale villa dei Rampone (XIV secolo) che si affaccia sulla piazza omonima, e dove ancor oggi si pu\u00f2 ancora vedere la chiesetta dedicata alla beata monaca domenicana Emilia Bichieri da Vercelli (1238-1314).\nBorgo e castello passarono poi in mano ai longobardi Visconti nel 1315, che iniziarono a usarlo come alloggiamento signorile. Come per la vicina Viverone e altri borghi vercellesi, il territorio roppolese fu barbaramente conquistato dal mercenario Facino Cane, al soldo del Marchesato del Monferrato. Ripresi per\u00f2 i territori dai Savoia nel 1427, Roppolo pass\u00f2 sotto la signoria dei piemontesi Valperga nel 1441.\nIl murato vivo.\nCastello e borgo ritorneranno di propriet\u00e0 sabauda attraverso il conte \"Giano del Genevese\" (figlio di Amedeo IX), a causa di una storia singolare legata al castello, e cio\u00e8 quella del \"murato vivo\". Durante i restauri nel XX secolo furono ritrovati, dietro un muro, i resti di uomo intero, all'interno di un'armatura. Le ossa furono attribuite a tal cavalier Bernardo di Mazz\u00e8: leggenda e storia si intrecciano. Da alcuni documenti rinvenuti, pare che questi, in conseguenza di una disputa, fosse stato posto in un'armatura e murato, ancora vivo, dal rivale Ludovico Valperga di Masino, nel 1459. Intervenne il conte \"Giano\", che condann\u00f2 la famiglia Valperga di Caluso-Masino a restituire il castello ai Savoia. I Valperga ignorarono la confisca, e la causa dur\u00f2 dei decenni. Si dovette attendere il 1630, quando i Valperga si estinsero, per riprendere pienamente il possesso sia del castello che del borgo roppolese.\nNel XVI secolo poi, i Savoia fecero costruire una chiesetta con facciata prospiciente al piccolo piazzale dell'ingresso pedonale del castello stesso, conosciuta come la \"Chiesetta del Castello\", ma ufficialmente dedicata a San Michele Arcangelo, eretta sui resti di una pi\u00f9 antica chiesa romanica del XII secolo, quest'ultima ancor visibile dal versante orientale, e nella quale \u00e8 conservata un'icona lignea di Gaspare Serra (1738).\nAltre chiesette vicine al castello.\nSempre nel XVI secolo, non lontano dal castello, fu eretta, sempre in stile barocco su dei resti di una precedente romanica, la piccola chiesa dedicata a San Rocco, protettore dalla peste in Piemonte nel 1630. Alla chiesetta, in via Dell'Ara angolo via Petiva, verso Borgata Salomone, fu annessa successivamente la \"Cascina Petiva\" e, poco pi\u00f9 in l\u00e0, la residenza delle \"Figlie di Maria Ausiliatrice\".\n\u00c8 da citare anche la chiesetta campestre di san Vitale, in frazione omonima, adiacente ai boschi del vicino Lago di Bertignano, presso Viverone; nei secoli passati, i soldati vercellesi usavano votarsi al santo con una lunga processione, che partiva addirittura da San Germano Vercellese (VC).\nIl castello nei secoli successivi.\nNel 1632 il castello divenne presidio di Tomaso di Savoia contro le invasioni francesi. Ma, quando questi ultimi si allearono coi gli stessi sabaudi nel 1640, Roppolo fu ceduta ai marchesi Guido Villa di Cigliano e Giandomenico Doria di Ciri\u00e8. Tuttavia, nel 1730, alcuni discendenti dei Valperga riemersi dalla storia, pretesero - e ottennero - nuovamente la propriet\u00e0 di borgo e castello.\nPer problemi economici per\u00f2, nel 1837 questi rivendettero il castello a Ignazio Anselmi, un ricco possidente livornese che si preoccup\u00f2 della restaurazione del castello come sua residenza di vacanza. Questi, a sua volta, durante il periodo del Risorgimento, cedette tutto al senatore generale Gustavo Maz\u00e8 de la Roche.\nRoppolo, la cui economia era basata soprattutto su enologia e agricoltura, nella seconda met\u00e0 del XX secolo istitu\u00ec quindi il castello come sede museale di tali settori. Il castello \u00e8 oggi appartenente alla famiglia dei Saletta.\nVia Francigena.\nIl territorio ed il concentrico di Roppolo si trovano sul tracciato storico della Via Francigena, nella variante Canavesana, proveniente da Viverone e dirigentesi successivamente verso Cavagli\u00e0 e Santhi\u00e0.\nMonumenti e luoghi d'interesse.\nIl monumento pi\u00f9 significativo di Roppolo \u00e8, ovviamente, il castello, nato principalmente ai tempi dei conti Bichieri del XIV secolo, appartiene ora alla famiglia Saletta.\nDa citare \u00e8 anche la chiesetta dedicata alla Beata Vergine del Rosario, presso piazza Municipio (zona detta anche \"Roppolo Piano\"). Fu attestata nel 1190 ed annessa ai clerici Cisterna, insieme alla chiesa S. Maria della Cura del vicino cimitero di Viverone; si rese poi autonoma nel 1788 e quindi restaurata. Dello stesso stile \u00e8 il vicino campanile, rifatto interamente tra il 1830 e il 1850.\nCultura.\nUsi, costumi e prodotti enogastronomici del paese sono misti tra le culture della Provincia di Vercelli e della Provincia di Biella; vigneti autoctoni di vini bianchi (come ad esempio l'Erbaluce, il cui vitigno canavesano raggiunge qui il confine orientale), oppure di vini rossi, come il Torrecupa, con innesti di Nebbiolo e Barbera, sono di una produzione autoctona pressoch\u00e9 limitata. La viticoltura ha lasciato spazio alle pi\u00f9 recenti piantagioni di kiwi di qualit\u00e0.\nInfrastrutture e trasporti.\nTra il 1882 e il 1933 il comune fu servito dalla tranvia Ivrea-Santhi\u00e0.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34043", "revid": "287204", "url": "https://it.wikipedia.org/wiki?curid=34043", "title": "Serra Sant'Abbondio", "text": "Serra Sant'Abbondio (\"La S\u00e8rra\" in dialetto pergolese) \u00e8 un comune italiano di abitanti della provincia di Pesaro e Urbino nelle Marche.\nStoria.\nIl comune di Serra Sant'Abbondio ha una storia prettamente medievale. Nel XII secolo era caratterizzato da un vasto territorio e comprendeva molti borghi e contrade. Sotto il Ducato di Urbino, fu ampliato e fra il 1476 e il 1486 fu dotato di rocca fortificata. Si ricorda in vari documenti che questo fatto fu accolto dalla popolazione con grandi feste. Ma ancor pi\u00f9 importante fu l'evento occorso nel 1508, quando il duca di Urbino Francesco Maria I Della Rovere, don\u00f2 alla comunit\u00e0 Serrana lo statuto di Castello successivamente alla ricostruzione del castello avvenuta nel 1502 da parte di Cesare Borgia il Valentino. Una delibera comunale conservata nell'archivio del comune di Serra Sant'Abbondio ricorda che ogni anno nel comune veniva celebrata la festa dello \"statuto\" in onore del duca di Montefeltro.\nCultura.\nEventi.\nPalio della Rocca.\nIl Palio della Rocca \u00e8 una rievocazione storica nata nel 1987 nel comune di Serra Sant'Abbondio. La manifestazione ricopre molteplici significati culturali, turistici, religiosi e sociali. Il punto centrale \u00e8 la disfida che ha luogo la seconda domenica di settembre fra i 3 antichi borghi e i 3 antichi castelli che componevano il territorio medievale di Serra Sant'Abbondio, ed \u00e8 disputato tramite la \"corsa delle oche\".\nSport.\nCalcio a 11.\nNel comune \u00e8 presente una squadra dilettantistica di calcio a 11 l'\"A.S.D. Serra Sant'Abbondio\" nata nel 2014 sulle ceneri della societ\u00e0 pre esistente fondata nel 1982 e fallita intorno all'anno 2011, partendo dalla terza categoria la squadra si trova attualmente a disputare il campionato di 2 categoria.\nPallavolo maschile.\n\u00c8 presente anche una squadra di pallavolo maschile il \"Serra Baraonda\" che attualmente si trova ad affrontare la prima divisione."}
{"id": "34044", "revid": "254401", "url": "https://it.wikipedia.org/wiki?curid=34044", "title": "Serrungarina", "text": "Serrungarina (\"Sungarina, Srungarina\" in dialetto gallo-italico marchigiano) \u00e8 una frazione del comune di Colli al Metauro di abitanti della provincia di Pesaro e Urbino nelle Marche.\nFino al 31 dicembre 2016 \u00e8 stato un comune autonomo, successivamente, insieme a Saltara e Montemaggiore al Metauro ha formato il nuovo comune di Colli al Metauro.\nStoria.\nI primi documenti citano Serrungarina come 1343 possedimento dei Malatesta. Nel 1348 Galeotto Malatesta fece erigere una poderosa rocca al centro del paese. Nei due secoli successivi l\u2019abitato fu teatro di aspre lotte contro i Montefeltro, gli Sforza (che lo conquistarono nel 1445) e il Papa. Il borgo e la vicina Bargni subirono diversi saccheggi.\nIl territorio rimase assoggettato a Fano fino a che, nel 1797, pass\u00f2 per unn breve periodo ai francesi. Fu poi dello Stato della Chiesa e, infine, dell'Italia unita.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata arte del ricamo e della tessitura finalizzata alla realizzazione di tappeti e di coperte di lana, che sono impreziositi da temi e da motivi richiamanti il mondo pastorale.\nAmministrazione.\nFonte: Ministero dell'Interno.\nSport.\nCalcio.\nA Serrungarina ha sede il Tavernelle calcio che attualmente gioca in 1\u00aa categoria."}
{"id": "34045", "revid": "322321", "url": "https://it.wikipedia.org/wiki?curid=34045", "title": "Talamello", "text": "Talamello (\"Talam\u00e8l\" in romagnolo) \u00e8 un comune italiano di abitanti della provincia di Rimini in Emilia-Romagna.\nStoria.\nIl borgo \u00e8 anteriore al sec. IX. Fu roccaforte dei Malatesta nella lotta contro i Montefeltro. Nei sec. XIV-XV fu sede dei vescovi del Montefeltro.\nIl comune \u00e8 appartenuto alle Marche (Pesaro e provincia di Pesaro e Urbino) dall'unit\u00e0 d'Italia fino al 2009, quando ne \u00e8 stato distaccato congiuntamente ad altri sei comuni dell'Alta Valmarecchia in attuazione dell'esito di un referendum svolto nel 2006. Contro la variazione territoriale le Marche hanno proposto ricorso alla Corte costituzionale, ma questa lo ha ritenuto infondato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34046", "revid": "124813800", "url": "https://it.wikipedia.org/wiki?curid=34046", "title": "Tavoleto", "text": "Tavoleto (\"Tavl\u00e9d\" in dialetto gallo-piceno) \u00e8 un comune italiano di 845 abitanti della provincia di Pesaro e Urbino nelle Marche.\nGeografia fisica.\nIl territorio comunale comprende un'exclave, costituita dalle frazioni Ripamassana e Valle Fuini, compresa tra i comuni di Mercatino Conca, Sassocorvaro Auditore e l'exclave di Monte Cerignone.\nStoria.\nBorgo di origine medievale, venne fortificato dai Malatesta. Fu oggetto di continue contese tra questi e i Montefeltro, che poi ne divennero signori fino al passaggio nello Stato Pontificio.\nNella storia moderna l'avvenimento pi\u00f9 grave fu la distruzione del paese ad opera dell'esercito francese avvenuta 31 marzo 1797 dopo che la popolazione si era ribellata all'invasore straniero. I francesi rasero al suolo il paese, uccidendo gran parte degli abitanti.\nMonumenti e luoghi d'interesse.\nPalazzo Petrangolini \u00e8 un imponente edificio edificato nel 1865 adiacente alla rocca realizzata da Federico di Urbino nel 1462\nSimboli.\nLo stemma e il gonfalone sono stati concessi con decreto del presidente della Repubblica del 17 maggio 1983.\nSport.\nCalcio.\nLa squadra del paese milita in Seconda Categoria ed \u00e8 il Valfoglia Tavoleto Calcio."}
{"id": "34047", "revid": "453768", "url": "https://it.wikipedia.org/wiki?curid=34047", "title": "Tavullia", "text": "Tavullia (\"La Tomba\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nFino al 23 luglio 1940 si \u00e8 chiamata Tomba di Pesaro (Tomba \u00e8 parola di origine latina che significa altura).\nGeografia fisica.\nTavullia si trova a 70\u00a0km a nordovest di Ancona, a 15\u00a0km a ovest di Pesaro, a 30\u00a0km da Rimini e a quasi 40\u00a0km da San Marino. Il territorio comunale include anche un'exclave, identificabile nella frazione di Belvedere Fogliense, compresa tra i comuni di Mondaino, Montecalvo in Foglia, Montegridolfo e Vallefoglia.\nLa sede comunale sorge nella valle del Tavollo, mentre le frazioni di Babbucce e Monteluro si sviluppano sullo spartiacque fra i bacini idrografici del Tavollo e del Foglia. L'intero territorio dell'exclave, comprendente le frazioni di Belvedere Fogliense, Padiglione e Rio Salso, si estende nella sinistra orografica del Foglia, ricadendo nell'area urbana d'attrazione centrata a Montecchio di Vallefoglia.\nStoria.\nIl primo insediamento risale presumibilmente all'Alto Medioevo, data la presenza di un castello situato sul declivio di Monte Peloso, denominato \"Castrum Montis Pilos Tumbao\". Tavullia \u00e8 stato luogo di violenti scontri tra la famiglia \"Malatesta\" e quella dei \"Da Montefeltro\", rispettivamente appartenenti alle fazioni dei Guelfi e dei Ghibellini. La battaglia pi\u00f9 sanguinosa si verific\u00f2 nei dintorni di Monteluro, quando la famiglia degli Sforza intervenne a favore dei \"Malatesta\", determinandone la vittoria. Il territorio circostante presentava molti castelli, che per\u00f2 non sono sopravvissuti sino ai nostri giorni: del Castello di Monteluro, ad esempio, ci sono pervenute solo le rovine nonostante sia stato una postazione d'importanza strategica nel corso dei secoli.\nSimboli.\nLo stemma e il gonfalone sono stati concessi con decreto del presidente della Repubblica del 6 aprile 1987.\nCultura.\nNel Borgo di Belvedere Fogliense si trova una chiesa del 1700 e una cinta muraria. \nA luglio si svolge nelle mura cittadine la festa dell'estate con ricche bancarelle e pasti tipici.\nGeografia antropica.\nFrazioni.\nBabbucce \u00e8 una frazione posta lungo la provinciale che collega Tavullia a Pesaro. Altre frazioni sono Belvedere Fogliense (Montelevecchie), Padiglione, Rio Salso che si trovano lungo la provinciale da Pesaro Carpegna. Rio Salso fu la dimora dello scrittore Fabio Tombari.\nSport.\nMotociclismo.\nIl pilota di MotoGP Valentino Rossi, 9 volte campione del mondo, \u00e8 nato a Urbino ma \u00e8 cresciuto a Tavullia.\nCalcio a 11.\nA Tavullia ci sono tre squadre di calcio: il Valfoglia A.S.D. che ha sede a Montecalvo in Foglia, ma \u00e8 di Tavullia e gioca nel girone A di Promozione, l'Athletico Tavullia che gioca il campionato regionale di 1\u00aa Categoria e il Babbucce che invece milita in 3\u00aa Categoria."}
{"id": "34048", "revid": "1516566", "url": "https://it.wikipedia.org/wiki?curid=34048", "title": "Urbania", "text": "Urbania (\"Orb\u00e8nia\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche. Conosciuta fino al 1636 con il nome di Casteldurante, cambi\u00f2 la propria denominazione in quella attuale in onore di papa Urbano VIII dopo esser stata elevata a citt\u00e0 e diocesi.\nGeografia fisica.\nUrbania \u00e8 situata in una zona pianeggiante in fondo alla valle del fiume Metauro, circondata da colline. La zona del centro storico \u00e8 circondata su tre lati da un'ansa del fiume Metauro, luogo noto fin dall'antichit\u00e0 proprio per la sua particolare conformazione e protezione naturale.\nStoria.\nOrigini, Medioevo, Rinascimento.\nIl nucleo originario, di epoca altomedioevale, risalente presumibilmente al VI secolo d.C., era chiamato Castel delle Ripe e fu libero Comune di parte guelfa, motivo per cui, nel 1277, fu distrutto dai ghibellini della vicina Urbino.\nLa popolazione superstite trov\u00f2 rifugio poco pi\u00f9 a valle, intorno alle mura della potente abbazia benedettina di San Cristoforo del Ponte (sec. VIII), situata nel luogo esatto dove si trova oggi la Concattedrale. Attorno all'abbazia, intorno al 1284, fu fatta costruire la nuova citt\u00e0, la cui fondazione fu affidata, da papa Martino IV, al prelato provenzale Guglielmo Durand, all'epoca governatore della Romagna e della citt\u00e0 e distretto di Urbino. Durand affid\u00f2 l'incarico di costruire la citt\u00e0 a tecnici bolognesi ai quali fu forse dovuta la soluzione con due strade porticate che fa di Urbania una sorta di Bologna in miniatura. In onore di Guillaume Durand la citt\u00e0 prese il nome di Casteldurante.\nAffidata in signoria alla potente famiglia dei Brancaleoni, la citt\u00e0 fu dapprima di Brancaleone, cui succedettero, congiuntamente, i figli Nicola Filippo, Pierfancesco e Gentile. A Pierfrancesco, rimasto unico \"signore\" dopo la morte dei fratelli, succedettero i nipoti Galeotto e Alberico (figli di Nicola Filippo) e Bartolomeo (figlio di Gentile), essendogli premorto l'unico figlio Lamberto. I tre cugini non vollero governare insieme e divisero pacificamente la signoria: ai fratelli Galeotto e Alberico, che rimasero insieme, and\u00f2 la parte maggiore, compreso Casteldurante, mentre Bartolomeo ottenne Mercatello sul Metauro e la Massa Trabaria. Il dominio dei due fratelli, divenuti tiranni, fu per\u00f2 breve, perch\u00e9 la popolazione vessata invoc\u00f2 l'intervento del signore di Urbino Guidantonio da Montefeltro il quale, dopo un breve assedio alla citt\u00e0, li costrinse alla fuga. Era il 1427 e da quel momento il destino di Casteldurante seguir\u00e0 quello del Ducato di Urbino, tant'\u00e8 che i signori di quest'ultimo si fregeranno del titolo di duchi di Urbino e conti di Casteldurante. Il ramo di Mercatello sul Metauro, invece, si estinse con Gentile, prima moglie di Federico da Montefeltro, duca di Urbino, cui port\u00f2 in dote le terre della sua famiglia, che rimasero ai Montefeltro anche se da questo matrimonio non nacquero figli.\nSotto i Della Rovere, successori dei Montefeltro nel Ducato di Urbino, l'antico signorile \"palazzo dei Brancaleoni\" fu restaurato e ristrutturato da un gruppo di architetti, comprendente Francesco di Giorgio Martini, Annibale della Genga e Paolo Scirri che era stato il primo maestro di architettura del Bramante. I duchi di Urbino usarono il palazzo come soggiorno estivo e il Barco ducale come residenza di caccia. Solo l'ultimo duca di Urbino, Francesco Maria II Della Rovere, visse in permanenza a Casteldurante trasferendovi la corte ducale, vi mor\u00ec e fu sepolto nella chiesa del Santissimo Crocefisso. Alla sua morte, nel 1631, l'intero Ducato di Urbino torn\u00f2 sotto il dominio diretto dello Stato Pontificio. Il 18 febbraio 1635, papa Urbano VIII elev\u00f2 Casteldurante al rango di citt\u00e0 e di diocesi e, in suo onore, essa cambi\u00f2 per la terza volta il suo nome, divenendo Urbania.\nXX secolo.\nUrbania \u00e8 tra le Citt\u00e0 decorate al valor militare per la guerra di liberazione ed \u00e8 stata insignita della Medaglia di Bronzo al Valor Militare per il contributo dato alla Resistenza (in particolare all'attivit\u00e0 della Brigata Garibaldi Romagnola) ed il tragico bombardamento subito il 23 gennaio 1944 da parte delle forze alleate, che provoc\u00f2 devastazioni e 248 vittime civili. Per tale motivo Urbania \u00e8 stata riconosciuta Citt\u00e0 martire della Provincia di Pesaro e Urbino. Ogni anno la ricorrenza \u00e8 celebrata solennemente.\nAl giorno d'oggi la citt\u00e0, pur molto piccola, \u00e8 un importante centro turistico, meta di visita per il Palazzo Ducale (ora sede del museo civico e della biblioteca comunale, che conserva mappe del Mercatore), per le numerose chiese (fra cui la chiesa dei Morti, che conserva numerose mummie naturali di persone decedute nel Medioevo e nel Rinascimento), per le antiche mura (dotate di una passeggiata da cui si pu\u00f2 vedere il fiume Metauro, che circonda la citt\u00e0 in una sua ansa), per le stradine medievali, per la produzione di ceramiche (le famose ceramiche di Casteldurante).\nOnorificenze.\nUrbania \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nDi particolare interesse storico-artistico \u00e8 la concattedrale (IX-XVIII secolo), intitolata a San Cristoforo martire ed edificata sulle fondamenta dell'antichissima abbazia benedettina di San Cristoforo del Ponte, risalente all'VIII secolo.\nDi antichissima fondazione (1284), nacque quando la comunit\u00e0 dei Minori Conventuali, stanziatisi nel \"primo loco\" (verosimilmente noto allo stesso San Francesco, podere tuttora denominato \"Ca' i frati\"), decise di trasferirsi all'interno del nuovo abitato di Casteldurante. La chiesa, completata nel 1290 e consacrata nel 1327, fu completamente rinnovata dal 1550 al 1558 e ancora dal 1756 al 1762. L'interno, a navata unica con transetto e cupola, \u00e8 un interessante esempio di stile barocchetto marchigiano. I sei altari laterali della chiesa ospitano pregevoli opere pittoriche di Giorgio Picchi il Giovane, Agostino Apolloni, Domenico Peruzzini, Giustino Episcopi; nella parete absidale \u00e8 la grande macchina intagliata e dorata che incornicia la tela raffigurante la \"Madonna in gloria con i santi Francesco, Ambrogio, Salomone e Brigida\", pregiatissima opera dello stesso Giorgio Picchi il Giovane. Notevolissimo infine l'organo, opera dell'urbaniese Arcangelo Feligiotti, costruito nel 1762 ed ampliato dal nipote Andrea Feligiotti con l'aggiunta di una seconda tastiera (lo strumento \u00e8 in attesa di restauro).\nL'adiacente convento, dopo la soppressione napoleonica, venne ceduto al Capitolo della Cattedrale e trasformato in Seminario diocesano.\nLa piccola chiesa ospitava l'omonima confraternita, tradizionalmente detta \"degli artisti\", dato che vi furono affiliati (tra i numerosi altri) Ubaldo Scannavino, Ottaviano e Luzio Dolci, Giustino Episcopi e i Picchi. Il tempio, esistente gi\u00e0 nel 1362 e ricco di affreschi, venne ricostruito a partire dal 1522. L'interno \u00e8 un notevole scrigno d'arte, con il suo soffitto e le pareti interamente plasticate a stucco, con numerosi dipinti (sei \"Virt\u00f9\", scene della vita di Santa Caterina) e statue (quattro \"Profeti\") opera di artisti ascritti alla confraternita, ma anche di Tommaso Amantini, Agostino Apolloni e Raffaello Raffaelli. La pala dell'altare maggiore (\"Santa Caterina deposta nel sepolcro da tre angeli\") \u00e8 opera del 1592 di Donnino Berti; sopra lo stesso altare \u00e8 curiosamente inserito un piccolo organo (devastato) opera dell'urbaniese Arcangelo Feligiotti datato 1770. L'altare sinistro presenta un dipinto firmato nel 1615 da Giovanni Giacomo Pandolfi (\"Madonna col Bambino e i Santi Carlo Borromeo, Rosa da Viterbo, Caterina d'Alessandria e Francesca Romana\"), quello a destra invece espone un miracoloso Crocifisso ligneo seicentesco.\nLa Cappella \"Cola\", nota come Chiesa dei Morti, ospita al suo interno il famoso \"Cimitero delle mummie\". Agli inizi del XIX secolo, dopo la promulgazione dell'Editto di Saint Cloud, la Confraternita della Buona Morte decise di esporre in un ambiente ricavato dietro l'altare maggiore alcuni corpi umani riesumati dai sepolcri della chiesa, trovati inaspettatamente oggetto di un fenomeno di mummificazione naturale. L'edificio \u00e8 del 1380. Notevole la pala dell'unico altare, raffigurante la \"Decollazione di San Giovanni Battista\", opera probabile di Giustino Episcopi (1560).\nRisorta nel 1949 come tempio votivo per le vittime della seconda guerra mondiale, sorge sullo stesso luogo occupato gi\u00e0 all'incirca nel 1350 dall'oratorio dell'omonima Confraternita. La chiesa era stata completamente ricostruita tra il 1851 ed il 1853, ma venne abbattuta dal tragico bombardamento aereo subito da Urbania il 23 gennaio 1944: per questo l'allora Vescovo Mons. Giovanni Capobianco decise di ricostruirla e destinarla a tempio votivo. Nel 1969 la chiesa venne nuovamente rielaborata nelle sue linee architettoniche dall'architetto romano Giancarlo Delmastro e dall'artista urbaniese Augusto Ranocchi.\nLa chiesa venne costruita all'inizio del XIV secolo dalla Confraternita detta \"dei fustigati\" e successivamente ampliata agli inizi del XVI secolo con l'intervento dell'architetto ducale Gerolamo Genga. Notevoli, all'interno, numerose opere di Raffaellino del Colle raffiguranti il \"Cristo risorto\", la \"Madonna \"del velo\"\" e una \"Sacra Famiglia\", oltre alle lunette affrescate con figure di Sibille e Profeti; degni di nota anche la pala con l\"'Ultima Cena\" di Giorgio Picchi il Giovane ed il simulacro del Cristo Morto (scultura lignea di scuola tosco-marchigiana, XV secolo).\nLa chiesa e l'adiacente complesso conventuale (divenuto poi ospedale civile) vennero edificati nel 1619 per volere del Duca Francesco Maria II Della Rovere, essendo questi desideroso di accogliere in Casteldurante una comunit\u00e0 di Chierici Regolari Minori, detti popolarmente \"caracciolini\". L'edificazione seicentesca avvenne sulle rovine di una preesistente struttura sorta prima della fondazione di Casteldurante (ancor prima vi fu un oratorio sacro a San Bartolomeo), struttura che Abbazia e Comunit\u00e0 durantine decisero di adibire a lazzaretto, affidandone la gestione ad un istituto religioso di donne laiche alle quali fu data la regola di San Benedetto sotto il patrocinio della Madonna \"de nive\". Un nuovo rifacimento dell'intera struttura si ebbe alla fine del XVIII secolo: la chiesa venne riconsacrata nel 1807. L'interno ospita notevolissime opere d'arte, primariamente i due dipinti attribuiti a Federico Barocci (\"Crocifisso spirante\" e la \"Madonna delle nubi\", quest'ultima si dice anticamente tenuta come capoletto dal Duca Francesco Maria II Della Rovere e da lui lasciata in eredit\u00e0 al suo confessore p.\u00a0Ludovico Munax\u00f2), ma anche altre opere di Sebastiano Conca, Antonio Ragni, ed altre telette di varie scuole. Nella chiesa \u00e8 anche posto il sobrio sepolcro del Duca Francesco Maria II Della Rovere, sotto l'acquasantiera a destra dell'ingresso.\nNel 1478 \u00e8 documentata una \"majest\u00e0 de porta de sopra\", evolutasi poi nel 1499 in una cappellina con altare, successivamente affrescata con l'intervento anche di Giustino Salvolini o Episcopi (1579). Ancor oggi l'interno della piccola chiesa \u00e8 interamente affrescato. Sulla parete absidale spicca l'affresco trecentesco eseguito da Giuliano da Rimini raffigurante la \"Madonna in trono con Bambino\", collocato originariamente nella rocca di Casteldurante e qui trasportato con il suo blocco di muro nel 1517, quando la rocca fu demolita. Gli affreschi tutto attorno all'immagine della Madonna vennero invece rieseguiti nel 1604 da Giorgio Picchi, raffigurando alcuni episodi della vita della Madonna. L'altare plasticato \u00e8 opera dell'urbaniese Tommaso Amantini (1625-1679).\nMinuscolo oratorio pubblico eretto dalla piet\u00e0 degli eredi di don Filippo Cassoni (morto nel 1889), dal 1927 espone alla sentita venerazione delle famiglie circostanti e della citt\u00e0 intera un piccolo ma bel dipinto ad olio raffigurante la \"Mater Salvatoris\".\nLa presenza dell'Ordine dei Frati Minori Cappuccini a Casteldurante risale al 1576: nella primitiva chiesa del convento il Duca Francesco Maria II Della Rovere nel 1593 chiese ed ottenne di poter fabbricare una cappella da adibire a suo futuro sepolcro (che verr\u00e0 poi realizzato nella chiesa durantina del Santissimo Crocifisso dell'Ospedale). Nel 1622 fu guardiano del convento durantino p. Benedetto Passionei. L'odierno complesso venne ricostruito ad est del precedente ed ultimato nel 1768. La nuova chiesa fu aperta al culto nel 1783, intitolata poi nel 1858 alla Nativit\u00e0 della Vergine.\nL'interno a tre altari, tipico esempio della sobriet\u00e0 cappuccina, ospita diverse opere d'arte: la pala dell'altar maggiore (\"Madonna con i Santi Michele Arcangelo e Francesco d'Assisi\") \u00e8 opera del baroccesco Cesare Maggesi, risalente al 1620 circa; all'altare laterale destro \u00e8 esposta una \"Madonna Addolorata con alcuni Santi Cappuccini e San Felice da Cantalice\", firmata nel 1786 dal pesarese operante a Roma Pietro Tedeschi; nella cappella sinistra, infine, \u00e8 conservata una tela verista anonima raffigurante un \"Crocifisso martoriato e sanguinante\" del primo XVI secolo. Nel coro retrostante l'altar maggiore \u00e8 murato un \"Crocifisso\" in maiolica plasticata a tutto rilievo, opera risalente al primo XVI secolo proveniente dall'ex monastero di Santa Chiara, probabile opera delle botteghe degli Episcopi. Il complesso \u00e8 oggi abitato ed officiato dalle monache clarisse, qui trasferite dal loro primitivo monastero situato nel centro storico di Urbania.\nL'origine del complesso monastico, anticamente \"romitaggio\" dell'abbazia di San Cristoforo del Ponte, \u00e8 antecedente alla morte della stessa Santa Chiara. Le monache vi si insediarono per\u00f2 solo nel 1322 circa. La chiesa venne consacrata nel 1339. All'interno, nel 1623, vennero condotti dei lavori di rifacimento del soffitto a spese del Duca Francesco Maria II Della Rovere. L'interno della chiesa presenta splendidi altari lignei intagliati e dorati attribuiti al vadese Giovan Pietro Zuccari, oltre a diverse opere di Timoteo Viti (\"Madonna coi santi Francesco, Ambrogio Chiara e Orsola\"), Girolamo Cialdieri (\"Madonna in gloria col Bambino e Santi\"), Domenico Peruzzini (\"Crocifissione\" e \"Immacolata Concezione\"). Notevole la grande lunetta sopra l'altare maggiore, affrescata da Giustino Episcopi e Luzio Dolci con la raffigurazione del \"Trionfo della Croce\". L'adiacente ex monastero, che oggi ospita un istituto scolastico, rivela ancora numerose tracce di affreschi databili dal XIV al XVII secolo.\nPosto alle pendici del monte Castellaro, anticamente protetto dal torrente del Gorgozzo, il monastero sorse nel XIII secolo per iniziativa e sotto la protezione dei monaci benedettini dell'abbazia di San Cristoforo del Ponte. Ricostruito il complesso nel XV secolo, anche l'annessa chiesa ebbe rifacimenti dal XVI fino a met\u00e0 del XVIII secolo. L'opera pi\u00f9 famosa conservata all'interno del complesso \u00e8 la \"Maddalena penitente\" dipinta da Guido Cagnacci nel 1637, ma sono presenti anche altri dipinti di Giuseppe Luzi e Maurizio Sparagnini. Nella chiesa \u00e8 anche tenuta in grande venerazione la prodigiosa effigie in cera di Santa Maria Bambina, fatta dalle mani di Santa Veronica Giuliani ed inviata in dono alle monache nel 1718.\nSituato fuori del centro abitato di Urbania, alle pendici della collina sulla cui sommit\u00e0 si erge il paesino di Peglio (Marche), il Santuario prende questo nome da \"mastro Marino Antonio Battaglia\", antico proprietario del terreno sul quale, nel 1634, volle edificato un oratorio dedicato al SS.mo Crocifisso. Il relativo affresco, eseguito attorno al 1612 da un anonimo pittore locale (forse lo stesso \"mastro Marino\"), doveva essere restaurato una prima volta nel 1762 dal fiammingo Giovanni Doix, ma questi, accingendosi a compiere il lavoro, asser\u00ec di esser stato sorpreso dal sonno e di aver trovato, al suo risveglio, il volto del Cristo \"miracolosamente\" e \"magistralmente\" restaurato. In seguito a questo e ad altri eventi miracolosi nacque una forte devozione verso il SS.mo Crocifisso di Battaglia, cosa che implicava un forte afflusso di pellegrini, con conseguente necessit\u00e0 di spazio per le devozioni e gli alloggi: fu cos\u00ec che si arriv\u00f2 all'ampliamento del primitivo oratorio, che venne inglobato nella consistente struttura oggi visibile. La nuova chiesa, a pianta ottagonale con un'alta cupola, venne consacrata il 31 luglio 1731. All'altar maggiore, incorniciato da marmi, statue e decorazioni, \u00e8 in venerazione il suddetto affresco raffigurante il SS.mo Crocifisso. Gli altari laterali, anch'essi consistentemente decorati, sono dedicati a San Zenone vescovo di Verona (titolare della primitiva parrocchia) e a San Francesco di Paola. In una delle due piccole cantorie della chiesa \u00e8 conservato un piccolo e devastato organo di autore anonimo del XVIII secolo (forse Vincenzo Polinori da Pesaro).\nArchitetture civili.\nLa residenza \u00e8 costruita a monte del fiume Metauro sul sito di una cittadella preesistente propriet\u00e0 della famiglia Brancaleoni di Piobbico, gi\u00e0 feudatari di Casteldurante. Sovvenzionata dai duchi di Urbino, la sua realizzazione fu affidata da Federico da Montefeltro all'architetto Francesco di Giorgio Martini nel 1470.\nL'originario complesso del convento risale al XIII secolo, si dovette la sua edificazione ai francescani di Castel delle Ripe fuggiti dalla loro primitiva sede dopo la distruzione del paese (1277). \nVenne quasi totalmente rifatto a partire dal 1465 per opera di Francesco di Giorgio Martini che costui il complesso odierno su commissione di Federico da Montefeltro che voleva qui una dimora di caccia.\nIl palazzo del Monte di Piet\u00e0 fu fatto erigere da Elisabetta Gonzaga duchessa di Urbino tra il 1506 e il 1522 su progetto all'architetto Gerolamo Genga.\nSociet\u00e0.\nReligione.\nLa citt\u00e0 fu un tempo sede della diocesi di Urbania e Sant'Angelo in Vado, unita poi nel 1986 all'arcidiocesi di Urbino per formare arcidiocesi di Urbino-Urbania-Sant'Angelo in Vado, che dal 2000 non \u00e8 pi\u00f9 metropolitana e che ha la sua sede ad Urbino. La Cattedrale di San Cristoforo Martire, \u00e8 ora una delle tre Concattedrali dell'arcidiocesi.\nCultura.\nMedia.\nCinema.\nFilm girati ad Urbania\nCuriosit\u00e0.\nNel romanzo \"Il piacere\" di D'Annunzio vengono citate le \u00ab \"sottocoppe in maiolica di Castel Durante ornate d' istoriette mitologiche da Luzio Dolci\" \u00bb poste sulla tavola del t\u00e8 di Andrea Sperelli.\nEconomia.\nL'industria della maiolica divenne intorno ai primi decenni del XVI secolo una delle pi\u00f9 significative, assieme a quella di Faenza, tra quelle dell'epoca, grazie all'impulso conferito dai maestri Giovanni Maria e Niccol\u00f2 Pellipario:Guido Fontana, figlio di Pellipario, cambi\u00f2 il cognome in Fontana e fu capostipite di una dinastia di ceramisti, maiolicari e porcellanisti.\nIl primo pezzo documentato di Maria risal\u00ec al 1510 e fu un piatto raffigurante lo stemma di papa Giulio II, ma ben presto la sua decorazione di piatti, vasi ed altra oggettistica si stacc\u00f2 dai modelli faentini per personalizzarsi con decorazione a \"candelabra\" ricca di elementi fantasiosi, animali e vegetali. In un'ulteriore fase le bordure inclusero maschere grottesche o arabeschi.\nPellipario, invece, introdusse la decorazione a \"istoriato\", ossia un tema figurativo che occup\u00f2 tutto la pianta ceramica. Tra i servizi firmati da lui si annoverarono quello Correr e l'Este Gonzaga.\nVerso la fine del XVII secolo la produzione di maiolica incominci\u00f2 la sua parabola discendente.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata produzione di articoli per arredamento, dei canestri in vimini, delle sedie impagliate, oltrech\u00e9 le antiche arti del ricamo e della tessitura, finalizzate alla realizzazione di tappeti e di coperte di lana, che sono impreziositi da temi e da motivi richiamanti il mondo pastorale.\nAmministrazione.\n\u00c8 il comune capoluogo dell'Unione montana Alta valle del Metauro.\nSport.\nCalcio.\nLa principale squadra di calcio della citt\u00e0 \u00e8 l\"'Urbania 1920 Calcio A.S.D.\" che milita nell'Eccellenza Marche, ma esiste anche il \"Santa Cecilia Calcio\" che milita in Prima Categoria e qualche anno fa c'era anche il \"Casteldurante Urbania\" che aveva raggiunto la Seconda Categoria, ma che ora ha cessato l'attivit\u00e0.\nL\"'Urbania 1920 Calcio A.S.D.\" \u00e8 nata nel 1920.\nNel 2018 \u00e8 nata l'Urbania Calcio a 5 che milita nel campionato di serie D.\nIl \"Barco Urbania\" \u00e8 la principale squadra di calcio a 5 che milita in Serie D; nata nel lontano 2007 da un'idea dei pionieri del futsal durantino, ha raggiunto il suo apice nella stagione 2011/2012 conquistando ai playoff contro l\u2019Apiro la serie C2.\nParticolare merito di questa vittoria va dato alla sapiente guida di mister Guido Rigucci e alle parate della saracinesca Marco Mencarini.\nPallacanestro.\nLa principale squadra di pallacanestro si chiama \"USD Pallacanestro Urbania\" fondata nel 1963 e partecipante al campionato Serie C regionale Marche/Umbria nella stagione 2013/14.\nNuoto.\nLa principale squadra di nuoto si chiama \"USD Nuoto Montefeltro\" fondata nel 2007 e partecipante al campionato Regionale FIN Marche, nella stagione 2008/2009 Societ\u00e0 Classificata al II posto Regionale Esordienti A."}
{"id": "34049", "revid": "125382796", "url": "https://it.wikipedia.org/wiki?curid=34049", "title": "Rosazza", "text": "Rosazza (\"Arsassa\" in piemontese) \u00e8 un comune italiano di abitanti della provincia di Biella in Piemonte.\n\u00c8 uno dei principali centri dell'alta Valle Cervo.\nMonumenti e luoghi d'interesse.\nIl castello.\nLa costruzione del castello, per volere di Federico Rosazza, Senatore del Regno, gi\u00e0 membro della Giovane Italia mazziniana e Gran Maestro Venerabile della massoneria biellese, fu avviata nel 1883 con l'innalzamento della torre guelfa e della palazzina sottostante, poi ampliata in due successive fasi, ed ebbe termine nel 1899, anno della morte di Federico, con il completamento della grande galleria dove il nobile intendeva esporre i suoi dipinti.\nL'edificio fu progettato da Giuseppe Maffei sfruttando il tema dell'estetica della rovina: false murature sbrecciate trattate con acido nitrico, finti colonnati ed architravi, allo scopo di richiamare gli antichi templi di Paestum e chiari riferimenti esoterici alla massoneria.\nL'arco di accesso al castello riproduce quello della citt\u00e0 di Volterra; qui campeggiano le teste di tre valligiane con una stella a cinque punte tra i capelli.\nAltre false rovine di Paestum ed uno dei due orsi scolpiti in pietra locale, collocati intorno al laghetto del giardino, furono portati via da una piena del torrente Pragnetta nel maggio 1916; i resti sono oggi conservati presso la fontana della Valligiana nel parco comunale.\nLa Chiesa-Tempio.\nA fine '800, il senatore Federico Rosazza fece demolire un'antica chiesa cristiana e spostare il relativo cimitero per edificarvi un Tempio, pur formalmente adibito anche al culto cristiano, secondo i suggerimenti che avrebbe ricevuto da vari spiriti-guida nel corso delle sedute spiritiche condotte unitamente al suo sodale, il medium e massone Giuseppe Maffei. Fu quest'ultimo storico a firmare il progetto del complesso che comprende il castello e la Chiesa, inserendovi elementi che richiamano la tradizione della Muratoria, quali: il pavimento del sagrato a scacchiera con alternanza di ciottoli di colore bianco e nero, la croce a svastica o croce gammata (legata ad un culto gallico della fertilit\u00e0 femminile) sulla parete principale che ospita l'ingresso della \"Porta dei Giusti\", il simbolismo delle rose, il soffitto dipinto come firmamento stellato (diffuso nei Templi massonici).\nIl duo Rosazza-Maffei fece costruire un sentiero che collegava la Chiesa-Tempio, dedicata a Sant'Eusebio, con la Valle del Cervo, il Santuario di San Giovanni per terminare nel Santuario della Vergine Nera di Oropa.\nLa palazzina.\nL'attuale palazzo comunale, anch'esso progettato dal Maffei nel 1880-81, fu voluto in origine da Federico Rosazza per ospitare la sede del municipio di Piedicavallo, paese dal quale al tempo anche Rosazza dipendeva amministrativamente. L'edificio divenne invece sede del comune di Rosazza nel 1909 a seguito dell'autonomia comunale ottenuta nel 1906. Dell'edificio, del quale Giuseppe Maffei cur\u00f2 anche i pi\u00f9 minuti dettagli decorativi, sono particolarmente degne di nota la torre ornata da merlature ghibelline e l'armoniosa scala di marmo bianco che d\u00e0 accesso ai piani superiori.\nAmministrazione.\nAltre informazioni amministrative.\nRosazza fece parte a cominciare dal 1973 della \"Comunit\u00e0 montana Alta Valle Cervo\" assieme ai comuni di Piedicavallo, Quittengo, Campiglia Cervo e San Paolo Cervo. Tale comunit\u00e0 montana fu in seguito accorpata dalla Regione Piemonte con la \"Comunit\u00e0 montana Bassa Valle Cervo\", andando a formare la \"Comunit\u00e0 Montana Valle Cervo\"."}
{"id": "34052", "revid": "120643888", "url": "https://it.wikipedia.org/wiki?curid=34052", "title": "Gruppo (matematica)", "text": "In matematica un gruppo \u00e8 una struttura algebrica formata dall'abbinamento di un insieme non vuoto con un'operazione binaria interna (come ad esempio la addizione o la moltiplicazione), che soddisfa gli assiomi di associativit\u00e0, di esistenza dell'elemento neutro e di esistenza dell'inverso di ogni elemento.\nTali assiomi sono soddisfatti da numerose strutture algebriche, come ad esempio i numeri interi con l'operazione di addizione, ma essi sono molto pi\u00f9 generali e prescindono dalla natura particolare del gruppo considerato. In questo modo diviene possibile lavorare in maniera flessibile con oggetti matematici di natura e origine molto diverse tra loro, riconoscendone alcuni importanti aspetti strutturali comuni. Il ruolo chiave dei gruppi in numerose aree interne ed esterne alla matematica ne fa uno dei concetti fondamentali della matematica moderna.\nIl concetto di gruppo nacque dagli studi sulle equazioni polinomiali, iniziati da \u00c9variste Galois negli anni trenta del XIX secolo. In seguito a contributi provenienti da altri settori della matematica come la teoria dei numeri e la geometria, la nozione di gruppo fu generalizzata e definita stabilmente attorno al 1870. La moderna teoria dei gruppi - una disciplina matematica molto attiva - si occupa dello studio astratto dei gruppi. Mathematical Reviews conta 3.224 articoli di ricerca di teoria dei gruppi e sue generalizzazioni pubblicati nel solo 2005.\nI matematici hanno sviluppato varie nozioni per spezzare i gruppi in parti pi\u00f9 piccole e pi\u00f9 facili da studiare, come i sottogruppi e i quozienti. Oltre a studiare le loro propriet\u00e0 astratte, i teorici dei gruppi si occupano anche dei differenti modi in cui un gruppo pu\u00f2 essere espresso concretamente, da un punto di vista sia teorico, sia computazionale. Una teoria particolarmente ricca \u00e8 stata sviluppata per i gruppi finiti, culminata con la monumentale classificazione dei gruppi semplici finiti, completata nel 1983.\nDefinizione e prime propriet\u00e0.\nDefinizione.\nUn gruppo \u00e8 un insieme formula_1 munito di un'operazione binaria formula_2, che ad ogni coppia di elementi formula_3, formula_4 di formula_1 associa un elemento, che indichiamo con formula_6, appartenente a formula_1, per cui siano soddisfatti i seguenti assiomi:\nImponendo solo alcuni fra questi assiomi si ottengono altre strutture, quali magma, quasigruppo, semigruppo e monoide.\n\u00c8 importante evidenziare che la struttura di gruppo consiste di due oggetti: l'insieme formula_1 e l'operazione binaria formula_2 su di esso. Per semplicit\u00e0, tuttavia, si \u00e8 soliti denotare un gruppo con il solo simbolo dell'insieme sul quale il gruppo \u00e8 \"costruito\", qualora l'operazione sia chiara dal contesto e non vi sia rischio di confusione.\nUn gruppo si dice commutativo (o abeliano) se l'operazione \u00e8 commutativa, ovvero soddisfi la relazione formula_24 per ogni coppia formula_15, formula_26 di elementi di formula_1.\nLa cardinalit\u00e0 dell'insieme formula_1 viene indicata con formula_29 ed \u00e8 chiamata \"ordine\" del gruppo: se questa \u00e8 finita, allora formula_1 \u00e8 un \"gruppo finito\", altrimenti \u00e8 \"infinito\".\nPrime propriet\u00e0.\nSi vede subito che l'elemento neutro di un gruppo \u00e8 univocamente determinato. Infatti se formula_12, formula_32 sono entrambi elementi neutri, si ha formula_33, dove la prima eguaglianza segue dal fatto che formula_12 \u00e8 un elemento neutro, e la seconda dal fatto che lo \u00e8 formula_32.\nAllo stesso modo, l'inverso di un elemento \u00e8 univocamente determinato. Infatti se formula_19, formula_37 sono entrambi inversi di formula_3, si ha formula_39, dove le uguaglianze seguono nell'ordine dalla definizione di elemento neutro, dal fatto che formula_37 \u00e8 un inverso di formula_3, dalla propriet\u00e0 associativa, dal fatto che formula_19 \u00e8 un inverso di formula_3, e ancora dalla definizione di elemento neutro.\nL'inverso dell'elemento formula_3 \u00e8 spesso indicato con formula_45.\nPotenze.\nDati formula_46 e formula_47, la potenza di base formula_3 ed esponente formula_49, indicata con formula_50, \u00e8 definita da quanto segue:\nformula_51, \nformula_52 se formula_53,\nformula_54 se formula_55.\nNotazioni moltiplicativa e additiva.\nCome per l'usuale moltiplicazione fra numeri, viene spesso adottata una notazione moltiplicativa per l'operazione binaria di un gruppo formula_1: il prodotto di due elementi formula_3 e formula_4 \u00e8 quindi indicato con formula_59 invece che formula_60. In tal caso, l'elemento neutro formula_12 viene generalmente indicato con formula_62 (o anche solo formula_63 se non c'\u00e8 rischio di ambiguit\u00e0).\nQuando il gruppo \u00e8 abeliano, si preferisce a volte usare una notazione additiva invece che moltiplicativa, indicando formula_59 con formula_65. Con questa notazione, l'elemento neutro diviene formula_66 (o semplicemente formula_67), la potenza formula_50 diventa formula_69 e si dice multiplo formula_49-esimo (o formula_49-uplo) di formula_3, e l'inverso formula_45 viene indicato con formula_74, ed \u00e8 solitamente detto \"opposto\" di formula_3.\nStoria.\nIl moderno concetto di gruppo trae le sue origini da vari settori della matematica.\nIn algebra, la teoria dei gruppi vide la luce all'inizio del XIX secolo nello studio delle equazioni polinomiali. Il matematico francese \u00c9variste Galois, estendendo precedenti lavori di Paolo Ruffini e Joseph-Louis Lagrange, forn\u00ec nel 1832 un criterio per la risolubilit\u00e0 di un'equazione polinomiale in funzione del gruppo di simmetria delle sue radici (successivamente chiamato gruppo di Galois). Dai suoi lavori discende il teorema di Abel-Ruffini, che sancisce l'impossibilit\u00e0 di trovare formule di risoluzione generali per equazioni di grado superiore a 4.\nI gruppi di permutazioni sono per\u00f2 oggetti matematici pi\u00f9 generali e furono studiati in un'ottica pi\u00f9 vasta da Augustin-Louis Cauchy. La prima definizione astratta di gruppo finito apparve in \"On the theory of groups, as depending on the symbolic equation \u03b8n = 1\" di Arthur Cayley nel 1854.\nIn geometria, la nozione di gruppo si svilupp\u00f2 naturalmente nello studio delle simmetrie di oggetti piani e solidi, ad esempio poligoni e poliedri. Nella seconda met\u00e0 del XIX secolo i matematici scoprirono l'esistenza di geometrie non euclidee e la nozione stessa di \"geometria\" fu ampiamente ridiscussa. Il matematico Felix Klein propose nel suo programma di Erlangen del 1872 di utilizzare il concetto di gruppo di simmetria come mattone fondante della definizione di una geometria: nell'ottica di Klein il gruppo di simmetria \u00e8 l'elemento fondamentale che determina la geometria e distingue ad esempio la geometria euclidea da quella iperbolica o proiettiva. Di particolare importanza in geometria sono anche i gruppi di Lie, introdotti da Sophus Lie a partire dal 1884.\nUn terzo settore che contribu\u00ec allo sviluppo della teoria dei gruppi \u00e8 la teoria dei numeri. Alcune strutture di gruppo abeliano furono implicitamente utilizzate nelle \"Disquisitiones Arithmeticae\" di Carl Friedrich Gauss del 1798 e poi, pi\u00f9 esplicitamente, da Leopold Kronecker. Nel 1847 Ernst Kummer, nel tentativo di dimostrare l'ultimo teorema di Fermat, diede avvio allo studio dei gruppi delle classi di ideali di un campo di numeri.\nL'unificazione di tutti questi concetti sviluppati nei vari settori della matematica in un'unica teoria dei gruppi inizi\u00f2 con il \"Trait\u00e9 des substitutions et des \u00e9quations alg\u00e9briques\" di Camille Jordan del 1870. Nel 1882 Walther von Dyck formul\u00f2 per primo la definizione moderna di gruppo astratto. Nel XX secolo i gruppi ottennero un ampio riconoscimento grazie ai lavori di Ferdinand Georg Frobenius e di William Burnside, che si occup\u00f2 di teoria delle rappresentazioni dei gruppi finiti, grazie alla teoria delle rappresentazioni modulari di Richard Brauer ed agli articoli di Issai Schur. La teoria dei gruppi di Lie e, pi\u00f9 in generale dei gruppi localmente compatti fu portata avanti da Hermann Weyl, \u00c9lie Joseph Cartan e molti altri. La controparte algebrica, cio\u00e8 la teoria dei gruppi algebrici fu sviluppata da Claude Chevalley (a partire dagli anni 1930) ed in seguito da Armand Borel e Jacques Tits.\nL'anno accademico 1960-61 fu dedicato dall'Universit\u00e0 di Chicago alla teoria dei gruppi. All'iniziativa parteciparono teorici dei gruppi del calibro di Daniel Gorenstein, John G. Thompson e Walter Feit, che iniziarono una fruttuosa collaborazione, culminata con la classificazione dei gruppi semplici finiti nel 1982, un progetto che coinvolse moltissimi matematici. Ancora oggi la teoria dei gruppi \u00e8 una branca della matematica molto attiva con impatti cruciali in numerosi altri settori.\nEsempi.\nNumeri.\nL'insieme dei numeri interi \ne la sua operazione di somma formula_77 formano un gruppo abeliano. Il gruppo \u00e8 quindi identificato dalla coppia formula_78. Tuttavia, i numeri interi \"non\" formano un gruppo con l'operazione di moltiplicazione: la moltiplicazione \u00e8 associativa e ha per elemento neutro il numero formula_63 (ossia formula_80 \u00e8 un monoide commutativo), ma la maggior parte degli elementi di formula_81 non ha un inverso rispetto alla moltiplicazione. Ad esempio, non esiste nessun intero che moltiplicato per formula_82 dia come risultato formula_63, quindi formula_82 non ammette inverso in formula_81 rispetto alla moltiplicazione; pi\u00f9 precisamente, i soli numeri interi che ammettono inverso moltiplicativo in formula_81 sono formula_63 e formula_88. \nAnche i numeri razionali, i numeri reali e i numeri complessi formano un gruppo con l'operazione di addizione. Si ottengono quindi tre altri gruppi: formula_89\nI numeri razionali, privati dello zero, formano un gruppo con la moltiplicazione. Un numero razionale diverso da zero \u00e8 infatti identificato da una frazione formula_90 con formula_91, il cui inverso (rispetto alla moltiplicazione) \u00e8 la frazione formula_92. Analogamente, i numeri reali (o complessi) non nulli formano un gruppo con la moltiplicazione. Pertanto, sono dei gruppi anche formula_93. (Tale costruzione non funziona con i numeri interi, ossia formula_94 \"non\" \u00e8 un gruppo: ci\u00f2 \u00e8 correlato al fatto che i razionali, reali o complessi formano un campo con le operazioni di somma e prodotto, mentre gli interi formano soltanto un anello.)\nTutti tali gruppi numerici sono abeliani.\nPermutazioni.\nLe permutazioni di un fissato insieme formula_95 formano un gruppo assieme all'operazione di composizione di funzioni. Questo gruppo \u00e8 noto come gruppo simmetrico ed \u00e8 generalmente indicato con formula_96 (o formula_97). Ad esempio, se formula_98, una permutazione pu\u00f2 essere descritta da una parola nelle tre lettere formula_99, senza ripetizioni: ad esempio, la parola ACB indica una permutazione delle ultime due lettere (detta trasposizione), mentre la parola BAC indica una trasposizione delle prime due. Il gruppo formula_96 consta quindi di sei elementi: ABC, ACB, BAC, BCA, CAB, CBA.\nIl gruppo simmetrico su 3 elementi formula_101 \u00e8 il pi\u00f9 piccolo esempio di gruppo non abeliano: componendo le due permutazioni ACB e BAC nei due modi possibili si ottengono infatti permutazioni differenti.\nGruppi di simmetria.\nLe simmetrie di un oggetto geometrico formano sempre un gruppo. Ad esempio, le simmetrie di un poligono regolare formano un gruppo finito detto gruppo diedrale. Le simmetrie di un quadrato sono mostrate qui sotto.\nAnche le simmetrie di un poliedro formano un gruppo finito. Di particolare importanza sono i gruppi di simmetria dei solidi platonici. Ad esempio, il gruppo di simmetria del tetraedro consta di 24 elementi.\nAlgebra lineare.\nL'algebra lineare fornisce molti gruppi, generalmente infiniti. Innanzitutto, uno spazio vettoriale come ad esempio lo spazio euclideo R\"n\" di dimensione \"n\" \u00e8 un gruppo abeliano con la usuale somma fra vettori.\nAnche le matrici con \"m\" righe e \"n\" colonne sono un gruppo abeliano con la somma. Come per gli insiemi numerici, in alcuni casi \u00e8 anche possibile costruire degli insiemi di matrici che formano un gruppo con il prodotto fra matrici. Tra questi, \nConcetti di base.\nPer comprendere in maniera pi\u00f9 profonda la struttura di un gruppo sono stati introdotti alcuni importanti concetti. La caratteristica fondamentale che li accomuna \u00e8 la loro \u201ccompatibilit\u00e0\u201d con l'operazione del gruppo.\nOmomorfismi.\nSe formula_102 e formula_103 sono due gruppi, un omomorfismo di gruppi \u00e8 una funzione \nche sia \"compatibile\" con le strutture di gruppo di formula_1 e formula_106, ossia che \"preservi\" le operazioni dei due gruppi: pi\u00f9 precisamente, si deve avere\nper ogni coppia di elementi formula_3 e formula_4 in formula_1. Omettendo, come di consueto, i simboli delle operazioni di gruppo, la condizione precedente si scrive come formula_111 (per ogni formula_112). In particolare, questa richiesta assicura che formula_32 \"preservi\" automaticamente anche gli elementi neutri e gli inversi, ovvero che\nAd esempio, la funzione\n\u00e8 un omomorfismo di gruppi.\nSe l'omomorfismo formula_32 \u00e8 una funzione biettiva (rispettivamente iniettiva, suriettiva), si dice che \u00e8 un isomorfismo (rispettivamente monomorfismo, epimorfismo).\nCome per altre strutture algebriche, due gruppi isomorfi formula_1 e formula_106 hanno le stesse propriet\u00e0 \"intrinseche\" e possono essere considerati (con un minimo di cautela) \"lo stesso gruppo\". Questo \u00e8 dovuto al fatto che tutte le relazioni algebriche vengono trasferite da formula_1 in formula_106 e viceversa: ad esempio, dimostrare che formula_122 per un certo formula_123 in formula_1 equivale a dimostrare che formula_125 in formula_106.\nSottogruppi.\nUn sottogruppo \u00e8 un sottoinsieme formula_106 di un gruppo formula_1 che risulta essere esso stesso un gruppo rispetto all'operazione ereditata da quella di formula_1. In altre parole, un sottoinsieme formula_106 di formula_1 si dice sottogruppo di formula_102 se formula_133 \u00e8 un gruppo, ove l'elemento neutro \u00e8 lo stesso di formula_1, ossia formula_135. In tal caso, si \u00e8 soliti scrivere formula_136 (rispettivamente, formula_137) per indicare che formula_106 \u00e8 un sottogruppo (rispettivamente, un sottogruppo proprio) di formula_1. \nSi ha che formula_106 \u00e8 un sottogruppo di formula_1 se e solo se valgono entrambi i seguenti fatti:\nEquivalentemente, formula_136 se e solo se vale \nFra i sottogruppi di un gruppo formula_1, vi sono sempre formula_1 stesso e il sottogruppo banale formula_159, che consta del solo elemento neutro.\nLo studio dei sottogruppi \u00e8 molto importante nella comprensione della struttura globale di un gruppo.\nAd esempio, i numeri pari formano un sottogruppo (proprio) dei numeri interi. Pi\u00f9 in generale, i numeri interi divisibili per un numero naturale fissato formula_160 (ovvero gli interi esprimibili come il prodotto tra formula_160 e un opportuno numero intero) formano un sottogruppo di formula_81, che viene indicato con formula_163: pertanto formula_164 per ogni formula_165 (si osservi che formula_166). Viceversa, si pu\u00f2 provare che ogni sottogruppo di formula_81 \u00e8 di tale forma: infatti, si prenda un sottogruppo formula_168; se formula_169, \u00e8 sufficiente considerare formula_170. Si supponga allora che formula_171: sia quindi formula_160 il pi\u00f9 piccolo intero positivo appartenente a formula_106; dalla definizione di multiplo di un elemento e dal fatto che formula_106 \u00e8 chiuso rispetto all'addizione, si ha anzitutto che formula_175 \u00e8 un sottoinsieme (sottogruppo) di formula_106. Inoltre, se formula_177 \u00e8 un elemento di formula_106, effettuando la divisione di formula_177 per formula_160 si trovano due interi (univocamente determinati) formula_181 (quoziente) ed formula_182 (resto) che soddisfano le relazioni formula_183, formula_184. Se fosse formula_185, essendo che formula_177 e formula_187 appartengono a formula_106, se ne dedurrebbe che formula_189 appartiene a formula_106 (sottogruppo di formula_81 per ipotesi), il che genera una contraddizione, perch\u00e9 da un lato si ha formula_192, ma d'altra parte formula_160 \u00e8 il pi\u00f9 piccolo intero positivo appartenente a formula_106. Pertanto si pu\u00f2 avere solamente formula_195, ovvero formula_196: ne segue che ogni elemento di formula_106 \u00e8 contenuto in formula_175, cio\u00e8 che formula_106 \u00e8 un sottoinsieme (sottogruppo) di formula_175; dunque formula_201.\nGeneratori.\nUn sottoinsieme formula_202 di formula_1 pu\u00f2 non essere un sottogruppo: questi genera comunque un sottogruppo formula_106, formato da tutti i prodotti degli elementi di formula_202 e dei loro inversi. Si tratta del minimo sottogruppo di formula_1 contenente formula_202.\nAd esempio, l'insieme formula_208 e l'insieme formula_209 sono entrambi generatori del sottogruppo formula_210 di formula_211 formato da tutti i numeri pari.\nOrdine di un elemento.\nUn elemento formula_3 di un gruppo moltiplicativo formula_1 genera un sottogruppo, formato da tutte le sue potenze intere:formula_214. L'ordine di questo gruppo \u00e8 il minimo numero naturale formula_160 per cui si abbia formula_216(tale formula_160 pu\u00f2 essere anche infinito, nel caso in cui formula_218 sia diverso da formula_62 per ogni formula_160), ed \u00e8 (per definizione) l\"'ordine\" dell'elemento formula_3.\nSi noti che nei gruppi additivi l'ordine di un elemento formula_3 \u00e8 definito come il minimo intero positivo formula_223 che verifichi formula_224.\nClassi laterali.\nA volte pu\u00f2 essere utile identificare due elementi di un gruppo che differiscono per un elemento di un determinato sottogruppo. Questa idea \u00e8 formalizzata nel concetto di classe laterale: un sottogruppo formula_106 definisce classi laterali destre e sinistre, che possono essere pensate come traslazioni di formula_106 per un arbitrario elemento formula_123. Pi\u00f9 precisamente, le \"classi laterali sinistre\" e \"destre\" di formula_106 contenenti formula_123 sono rispettivamente\nLe classi laterali sinistre hanno tutte la stessa cardinalit\u00e0 e formano una partizione di formula_1. In altre parole, due classi laterali sinistre formula_232 e formula_233 coincidono oppure hanno intersezione vuota. Le classi coincidono se e solo se \ncio\u00e8 se i due elementi \"differiscono\" per un elemento di formula_106. Analoghe considerazioni valgono per le classi laterali destre.\nAd esempio, il sottogruppo formula_236 di formula_211 formato dagli elementi divisibili per formula_238 ha tre classi laterali, ovvero \nche consistono, rispettivamente, negli interi congrui a formula_67, formula_63, formula_82 modulo formula_238. Pi\u00f9 in generale, per ogni formula_165 con formula_245, il sottogruppo formula_163 ha formula_160 classi laterali: formula_248.\nLa cardinalit\u00e0 dell'insieme delle classi laterali destre e quella dell'insieme delle classi laterali sinistre di un sottogruppo formula_106 di formula_1 coincidono: tale cardinalit\u00e0 \u00e8 l'indice di formula_106 in formula_1.\nSottogruppo normale.\nIn un gruppo non abeliano, le classi laterali destre e sinistre di formula_253 possono non coincidere: \u00e8 possibile cio\u00e8 che esista formula_254 tale che si abbia\nQuando formula_256 per ogni formula_254, diciamo che formula_106 \u00e8 un sottogruppo normale di formula_1, e scriviamo\nIn tale caso si parla semplicemente di classi laterali.\nIn un gruppo abeliano tutti i sottogruppi sono normali.\nGruppi quoziente.\nI sottogruppi normali hanno molte buone propriet\u00e0: la pi\u00f9 importante \u00e8 la possibilit\u00e0 di definire una struttura di gruppo sull'insieme delle classi laterali, e quindi una nozione di gruppo quoziente.\nIl gruppo quoziente di un sottogruppo normale formula_261 in formula_1 \u00e8 l'insieme delle classi laterali\ncon un'operazione ereditata da formula_1:\nQuesta definizione risulta ben posta grazie all'ipotesi di normalit\u00e0. \nLa proiezione\nche associa ad un elemento formula_123 la sua classe laterale formula_268 risulta essere un omomorfismo. La classe formula_269 \u00e8 l'identit\u00e0 del gruppo quoziente e l'inverso di formula_268 \u00e8 semplicemente formula_271.\nAd esempio, il sottogruppo formula_163 di formula_273 definisce un quoziente\nQuesto quoziente ha formula_160 elementi ed \u00e8 il prototipo di gruppo ciclico. Usando il linguaggio dell'aritmetica modulare, questo gruppo pu\u00f2 essere pensato come l'insieme delle classi di resto modulo formula_160:\ne la proiezione\n\u00e8 la mappa che manda l'intero formula_279 nel resto della divisione di formula_279 per formula_160.\nTipologie.\nGruppi ciclici.\nUn gruppo ciclico \u00e8 un gruppo generato da un solo elemento formula_123. Il gruppo \u00e8 determinato dall'ordine dell'elemento: se formula_123 ha ordine finito formula_160, il gruppo consta solo degli elementi formula_285 ed \u00e8 quindi isomorfo a \nQuesto gruppo \u00e8 a volte indicato con il simbolo formula_287. Se l'elemento formula_123 ha ordine infinito, il gruppo \u00e8 invece isomorfo a formula_211.\nI gruppi ciclici compaiono in moltissimi contesti. Un elemento formula_123 di un gruppo arbitrario formula_1 genera sempre un sottogruppo ciclico: per questo motivo, ogni gruppo contiene numerosi sottogruppi ciclici.\nGruppi abeliani.\nUn gruppo abeliano \u00e8 un gruppo la cui operazione \u00e8 commutativa. Sono gruppi abeliani tutti i gruppi numerici considerati sopra e anche tutti i gruppi ciclici. Il pi\u00f9 piccolo gruppo abeliano che non fa parte di queste categorie \u00e8 il gruppo di Klein, che contiene 4 elementi.\nGruppi diedrali.\nIl gruppo diedrale formula_292 \u00e8 il gruppo di simmetria di un poligono regolare con formula_160 lati. \nIl gruppo contiene formula_294 elementi e non \u00e8 abeliano (se formula_295): infatti se formula_296 indica una riflessione rispetto ad un asse e formula_182 una rotazione di formula_298 gradi vale la relazione formula_299.\nGruppi simmetrici.\nIl gruppo simmetrico formula_300 di un insieme \u00e8 definito come l'insieme delle permutazioni dell'insieme formula_95. Quando formula_95 consta di formula_160 elementi, il gruppo simmetrico ne contiene formula_304 ed \u00e8 generalmente indicato con il simbolo formula_305. Questo gruppo non \u00e8 mai abeliano per formula_306.\nGruppi finiti.\nUn gruppo finito \u00e8 un gruppo che ha ordine formula_160 finito. Vi sono svariati tipi di gruppi finiti: tra questi, i gruppi ciclici formula_287, i diedrali formula_292 ed i simmetrici formula_305.\nGruppi semplici.\nUn gruppo semplice \u00e8 un gruppo formula_1 che non contiene sottogruppi normali, eccetto il sottogruppo banale formula_312 e se stesso formula_1. Un gruppo semplice non ha quozienti (perch\u00e9 i quozienti si fanno solo con i sottogruppi normali!) ed \u00e8 quindi in un certo senso un \"blocco primario\" con cui poter costruire gruppi pi\u00f9 complessi.\nAd esempio, il gruppo ciclico formula_287 \u00e8 semplice se e solo se formula_160 \u00e8 primo.\nCostruzioni.\nProdotto diretto.\nIl prodotto diretto di due gruppi formula_1 e formula_106 \u00e8 il prodotto cartesiano\nmunito di un'operazione che riprende indipendentemente le due operazioni di formula_1 e formula_106.\nL'ordine del prodotto \u00e8 il prodotto degli ordini, quindi il prodotto di due gruppi finiti \u00e8 anch'esso finito. Inoltre, il prodotto di due gruppi abeliani \u00e8 abeliano. Quindi un prodotto di gruppi ciclici come ad esempio\n\u00e8 abeliano di ordine 4. Questo gruppo, noto come gruppo di Klein, \u00e8 il pi\u00f9 piccolo gruppo abeliano non ciclico.\nIl prodotto di formula_160 copie di formula_323\n\u00e8 l'usuale spazio euclideo con formula_160 coordinate, munito della somma fra vettori.\nProdotto libero.\nIl prodotto libero di due gruppi formula_1 e formula_106 \u00e8 il gruppo\nottenuto prendendo tutte le parole con lettere in formula_1 e formula_106 a meno di una semplice relazione di equivalenza che permette l'inserimento (o l'eliminazione) di sottoparole del tipo formula_331.\nA differenza del prodotto diretto, il prodotto libero di due gruppi non banali non \u00e8 mai finito, n\u00e9 abeliano. Il prodotto libero di formula_160 copie di formula_211:\n\u00e8 detto gruppo libero.\nProdotto semidiretto.\nIl prodotto semidiretto di due gruppi formula_1 e formula_106 \u00e8 un'operazione che generalizza il prodotto diretto: l'insieme \u00e8 sempre il prodotto cartesiano formula_318, ma l'operazione di gruppo \u00e8 definita in modo diverso. Ad esempio, il gruppo diedrale formula_292, che consta di formula_294 elementi, pu\u00f2 essere descritto come prodotto semidiretto di due gruppi ciclici di ordine 2 e formula_160. Si scrive:\nIl simbolo formula_342 indica un particolare omomorfismo utile a definire di quale prodotto semidiretto si tratta.\nPresentazioni.\nCombinando le nozioni di generatore e di gruppo quoziente \u00e8 possibile ottenere una descrizione di un generico gruppo tramite una sua presentazione. Una presentazione \u00e8 una scrittura del tipo\nI termini a sinistra della sbarretta sono i \"generatori\", mentre le parole a destra sono le \"relazioni\".\nUna permutazione determina effettivamente un gruppo, ottenuto come quoziente del gruppo libero su tre elementi formula_344 per il pi\u00f9 piccolo sottogruppo normale che contiene le relazioni. Ad esempio, le presentazioni seguenti indicano rispettivamente un gruppo ciclico, diedrale, ed il gruppo di Klein:\nLa prima presentazione indica che il gruppo ha un solo generatore di ordine formula_160, cio\u00e8 vale formula_347. Nell'ultima presentazione, la parola formula_348 fornisce la relazione formula_349; altrimenti detto, i due elementi commutano: formula_350. Questa parola \u00e8 detta commutatore e viene spesso indicata con il simbolo formula_351.\nTeoremi.\nTeorema di Lagrange.\nIn presenza di un gruppo finito formula_1, l'ordine formula_353 di un qualsiasi elemento formula_123 \u00e8 un numero finito che divide l'ordine formula_29 di formula_1. Questo fatto, noto come teorema di Lagrange, pur essendo di immediata dimostrazione, ha come conseguenza vari fatti non ovvi.\nUna delle prime conseguenze \u00e8 il fatto che un gruppo di ordine primo formula_357 \u00e8 necessariamente un gruppo ciclico.\nQuesto risultato pu\u00f2 inoltre essere usato per dimostrare agevolmente il piccolo teorema di Fermat.\nTeoremi di isomorfismo.\nVi sono tre teoremi di isomorfismo che asseriscono che, in condizioni molto generali, alcuni gruppi costruiti in modo diverso risultano in realt\u00e0 isomorfi. Tutti e tre i teoremi fanno uso della nozione di gruppo quoziente. Il primo, ampiamente usato anche in algebra lineare per gli spazi vettoriali, asserisce che in presenza di un omomorfismo di gruppi\nil nucleo\n\u00e8 sempre un sottogruppo normale e l'omomorfismo formula_32 induce un isomorfismo\ndove il termine a destra \u00e8 l'immagine di formula_32.\nTeorema di Cayley.\nIl teorema di Cayley asserisce che qualsiasi gruppo pu\u00f2 essere visto sottogruppo di un gruppo simmetrico. Se il gruppo \u00e8 finito, anche il gruppo simmetrico in questione lo \u00e8. Ad esempio, un gruppo ciclico pu\u00f2 essere interpretato come un gruppo di permutazioni cicliche, un gruppo diedrale come un gruppo di particolari permutazioni dei vertici di un poligono, etc.\nTeoremi di Sylow.\nSia formula_1 un gruppo finito. Il teorema fornisce una condizione necessaria per l'esistenza di sottogruppi di ordine fissato in formula_1: ad esempio, se formula_1 ha ordine 20 allora non ci sono sottogruppi di ordine 3, perch\u00e9 3 non divide 20.\nI teoremi di Sylow forniscono delle condizioni sufficienti per l'esistenza di sottogruppi di ordine fissato. Il primo teorema di Sylow asserisce che per ogni potenza formula_366 di un numero primo formula_357 che divida l'ordine di formula_1 esiste almeno un sottogruppo di formula_1 con questo ordine. Gli altri teoremi di Sylow forniscono delle informazioni pi\u00f9 dettagliate nel caso in cui l'esponente formula_182 sia il pi\u00f9 grande possibile.\nCome conseguenza, se formula_1 ha ordine 20 allora contiene sicuramente dei sottogruppi di ordine 2, 4 e 5. Il teorema non si estende per\u00f2 a tutti i divisori: ad esempio, un tale gruppo formula_1 potrebbe non contenere un sottogruppo di ordine 10.\nClassificazioni.\nNon esistono tabelle generali che descrivano in modo esaustivo tutti i gruppi possibili. Usando strumenti semplici, quali ad esempio le presentazioni, \u00e8 estremamente facile costruire gruppi molto complicati, la maggior parte dei quali non ha un \"nome\" come formula_292 o formula_305. Esistono per\u00f2 delle classificazioni parziali in alcuni ambiti.\nGruppi abeliani finitamente generati.\nI gruppi abeliani finitamente generati sono classificati. Ciascun gruppo \u00e8 del tipo\nUn gruppo abeliano finitamente generato \u00e8 quindi un prodotto di gruppi ciclici. Questa scrittura non \u00e8 per\u00f2 unica: ad esempio, i gruppi seguenti sono isomorfi\nLa scrittura \u00e8 per\u00f2 unica se si richiede che ciascun formula_377 divida il successivo formula_378. Si noti che formula_379 e formula_323 non sono finitamente generati.\nGruppi semplici finiti.\nNon esiste una classificazione di tutti i gruppi finiti. D'altra parte, ogni gruppo finito pu\u00f2 essere \"decomposto\" (in un certo senso) in gruppi semplici, e tali gruppi sono stati effettivamente classificati.\nCi sono 4 classi infinite di gruppi semplici finiti (ciclici, alternanti, lineari, di tipo Lie) pi\u00f9 26 gruppi sporadici. Il pi\u00f9 grosso di questi contiene circa formula_381 elementi!\nGruppi piccoli.\nEsistono tavole che mostrano tutti i gruppi aventi ordine formula_382... fino ad un certo formula_160. Per ogni formula_279 vi \u00e8 almeno un gruppo di ordine formula_279, il gruppo ciclico formula_386. Il primo gruppo non ciclico \u00e8 il gruppo di Klein formula_387, che ha ordine 4. Il primo gruppo non abeliano \u00e8 formula_101, che ha ordine 6, seguito da formula_389 ed il gruppo dei quaternioni formula_390, aventi ordine 8.\nApplicazioni.\nTeoria di Galois.\nLa teoria di Galois nasce come strumento per studiare le radici di un polinomio. Le radici, anche complesse, di un polinomio di secondo grado formula_391 sono individuate dalla nota formula\nAnaloghe formule per risolvere le equazioni di terzo e quarto grado erano gi\u00e0 note nel Cinquecento. Secondo il teorema di Abel-Ruffini, non ci sono per\u00f2 formule di questo tipo per equazioni di grado 5 o superiore. Usando il linguaggio della teoria di Galois, questo problema pu\u00f2 essere affrontato nel modo seguente: le soluzioni di un dato polinomio possono essere espresse con formule di questo tipo (che usano le quattro operazioni e i radicali) se e solo se il relativo gruppo di Galois \u00e8 un gruppo risolubile. I gruppi simmetrici formula_393 sono risolubili, ma formula_394 no: questo implica che non vi sia una formula generale per le equazioni di quinto grado.\nLa teoria di Galois si applica anche a problemi di costruzione con riga e compasso. Ad esempio, pu\u00f2 essere usata per capire quali poligoni regolari possono essere costruiti e per dimostrare l'impossibilit\u00e0 della quadratura del cerchio o della trisezione di un angolo. \nAritmetica modulare.\nL'aritmetica modulare \u00e8 strettamente connessa con la teoria dei gruppi ciclici. Tramite questa connessione, \u00e8 possibile dimostrare vari fatti aritmetici non banali usando semplici strumenti della teoria dei gruppi. Il collegamento fra le due teorie \u00e8 sancito dal fatto seguente: i numeri interi considerati a meno di congruenza rispetto ad un intero fissato formula_160 formano con l'addizione un gruppo ciclico formula_287 di ordine formula_160.\nAd esempio, tramite questa corrispondenza il piccolo teorema di Fermat pu\u00f2 essere dedotto dal fatto che, similmente a quanto accade per i numeri razionali o reali, se formula_160 \u00e8 primo si pu\u00f2 togliere lo zero da formula_287 e ottenere un gruppo anche con la moltiplicazione.\nAnalogamente il fatto che il prodotto di formula_400 e formula_401 sia isomorfo a formula_402 se e solo formula_3 e formula_4 sono coprimi \u00e8 un enunciato moderno equivalente al teorema cinese del resto, gi\u00e0 noto nel III secolo.\nGruppi di simmetria.\nLe simmetrie di un oggetto geometrico formano sempre un gruppo. Ad esempio, le simmetrie di un poligono regolare formano un gruppo diedrale formula_292; le simmetrie di un tetraedro regolare formano invece un gruppo isomorfo al gruppo simmetrico formula_406 su quattro elementi: ogni permutazione dei suoi 4 vertici \u00e8 realizzata da una simmetria.\nPer un oggetto nel piano e nello spazio, le simmetrie possono essere di vario tipo: traslazioni, rotazioni, riflessioni e operazioni pi\u00f9 complicate ottenute componendo queste, come ad esempio le glissoriflessioni. Alcune di queste simmetrie (come le rotazioni e le traslazioni) preservano l'orientazione del piano (o dello spazio), mentre altre (come le riflessioni) la invertono. Se sono presenti simmetrie di entrambi i tipi, quelle che preservano l'orientazione formano sempre un sottogruppo di indice 2. Ad esempio, per un poligono regolare questo sottogruppo \u00e8 un gruppo ciclico formula_287 dentro formula_292, mentre per il tetraedro \u00e8 il gruppo alternante formula_409 dentro formula_406.\nIl gruppo di simmetria di un poliedro \u00e8 sempre finito. Le simmetrie di un poliedro che preservano l'orientazione sono tutte rotazioni intorno a qualche asse. Nonostante la grande variet\u00e0 di poliedri esistenti, vi sono per\u00f2 pochi gruppi di simmetria possibili. I gruppi di rotazioni possibili sono i seguenti:\nI primi due tipi di gruppi sono realizzati da piramidi e prismi (e pi\u00f9 generalmente dei prismatoidi). I tre gruppi formula_412 e formula_413 sono realizzati dai solidi platonici.\nGruppo fondamentale.\nIn topologia, il \"numero di buchi\" di uno spazio topologico formula_95 \u00e8 codificato efficientemente dal suo gruppo fondamentale, generalmente indicato con il simbolo formula_415. Il gruppo fondamentale \u00e8 costruito prendendo tutte le curve chiuse contenute nello spazio (che partono e arrivano da un fissato \"punto base\"). Due curve che possono essere ottenute l'una dall'altra tramite uno spostamento continuo (detto omotopia) sono considerate equivalenti. Due curve possono essere composte tramite concatenamento ed il risultato \u00e8 effettivamente un gruppo.\nIl gruppo fondamentale \u00e8 uno dei concetti pi\u00f9 importanti in topologia, ed \u00e8 uno dei primi strumenti usati per distinguere spazi topologici distinti (ovvero non omeomorfi). Ad uno spazio topologico possono essere associati vari altri gruppi, come i pi\u00f9 generali gruppi di omotopia o di omologia.\nEstensioni.\nAnelli, campi, spazi vettoriali.\nLa nozione di gruppo pu\u00f2 essere estesa aggiungendo all'operazione di gruppo un'altra operazione che soddisfi dei nuovi assiomi. Ad esempio, un anello \u00e8 un insieme formula_416 dotato di due operazioni, generalmente indicate con i simboli formula_77 e formula_418, che soddisfano alcune propriet\u00e0. Queste propriet\u00e0 richiedono in particolare che formula_419 sia un gruppo abeliano. L'esempio fondamentale di anello \u00e8 formula_211 con le usuali operazioni di addizione e moltiplicazione.\nQuando la moltiplicazione \u00e8 commutativa e ammette un'inversa per tutti gli elementi diversi da zero, l'anello \u00e8 detto campo. Gli esempi fondamentali di campo sono formula_379, formula_422 e formula_423. Gli interi non formano per\u00f2 un campo.\nUna struttura un po' pi\u00f9 complessa \u00e8 quella di spazio vettoriale. Uno spazio vettoriale formula_424 \u00e8 un gruppo abeliano dotato di un'altra operazione chiamata \"prodotto per scalare\". Gli spazi vettoriali vengono studiati nell'ambito dell'algebra lineare.\nGruppi topologici e di Lie.\nLa nozione di gruppo pu\u00f2 essere arricchita anche usando alcuni strumenti propri della topologia. Un gruppo topologico \u00e8 un gruppo che \u00e8 anche uno spazio topologico, che soddisfi delle naturali relazioni di compatibilit\u00e0 fra le due nozioni (l'operazione interna e la topologia). Ad esempio, formula_211, formula_379, formula_422 e formula_423 muniti dell'usuale topologia euclidea sono gruppi topologici.\nSe il gruppo topologico ha anche una struttura di variet\u00e0 differenziabile (sempre compatibile con l'operazione del gruppo), allora \u00e8 un gruppo di Lie. I gruppi di Lie hanno un ruolo molto importante nella geometria del XX secolo. Esempi di gruppi di Lie sono:\ndove formula_430 \u00e8 la circonferenza unitaria del piano complesso, O \u00e8 il gruppo ortogonale e GL \u00e8 il gruppo generale lineare.\nSemigruppi, monoidi.\nEliminando alcuni dei tre assiomi \u00e8 possibile definire varie strutture algebriche che generalizzano la nozione di gruppo. Tali strutture, riassunte nella tabella a fianco, sono per\u00f2 molto meno utilizzate. Ad esempio, i numeri naturali formula_431 formano un monoide e i numeri pari formula_210 formano un semigruppo, entrambi con la somma. Le nozioni di loop, quasigruppo e magma sono meno frequenti perch\u00e9 \u00e8 poco usuale trovare operazioni non associative.\nSi pu\u00f2 inoltre sostituire l'operazione di gruppo con una funzione parziale, definita solo per alcune coppie di elementi. Ad esempio, le matrici invertibili (di grandezza arbitraria) con la moltiplicazione formano un gruppoide: quando possono essere moltiplicate fra loro, tutte e tre gli assiomi di gruppo sono soddisfatti."}
{"id": "34053", "revid": "590", "url": "https://it.wikipedia.org/wiki?curid=34053", "title": "Cardinalit\u00e0", "text": "In teoria degli insiemi per cardinalit\u00e0 (o numerosit\u00e0 o potenza) di un insieme finito si intende il numero dei suoi elementi.\nLa cardinalit\u00e0 di un insieme formula_1 \u00e8 indicata con i simboli formula_2, formula_3 oppure formula_4.\nLa definizione, valida anche per insiemi infiniti, fornisce una definizione astratta e una generalizzazione del concetto di numero naturale.\nLa definizione segue i seguenti passi:\n\u00c8 fondamentale il teorema di Cantor-Bernstein:\n\"siano A e B due insiemi; se esistono un'applicazione iniettiva f di A in B e un'applicazione iniettiva g di B in A, allora A e B sono equipotenti.\"\nEsempi.\nL'intervallo di numeri reali (0,1) \u00e8 equipotente all'intervallo (0,1].\nInfatti la funzione f: (0,1)\u2192 (0,1], f(x)=x \u00e8 iniettiva.\nMa anche la funzione g:(0,1] \u2192 (0,1), g(x)=x/2 \u00e8 iniettiva, quindi per il teorema di Cantor-Bernstein gli insiemi (0,1) e (0,1] sono equipotenti."}
{"id": "34054", "revid": "2", "url": "https://it.wikipedia.org/wiki?curid=34054", "title": "Teoria dell'evoluzione", "text": ""}
{"id": "34055", "revid": "1543377", "url": "https://it.wikipedia.org/wiki?curid=34055", "title": "Glossario di teoria dei gruppi", "text": "Un gruppo \u00e8 un insieme munito di un'operazione associativa dotata di elemento neutro e tale che ogni elemento possiede un inverso. Gruppi molto importanti sono costituiti da trasformazioni; altri gruppi che si incontrano spesso sono costituiti da insiemi numerici muniti della moltiplicazione. In genere l'operazione di un gruppo viene chiamata \"prodotto\" e il suo elemento neutro viene detto \"unit\u00e0\" o elemento \"identit\u00e0\". In questo articolo useremo \"e\" per denotare l'unit\u00e0 di un gruppo.\nA.\nAutomorfismo.\nSi dice automorfismo un isomorfismo di un oggetto matematico in se stesso. L'insieme degli automorfismi di un oggetto matematico con l'operazione di composizione di funzioni forma un gruppo chiamato gruppo di automorfismi.\nAutomorfismo interno.\nUn automorfismo interno di un gruppo formula_1 \u00e8 un automorfismo indotto da un elemento formula_2 di formula_3 della forma:\nAzione di gruppo.\nSiano formula_3 un gruppo ed formula_6 un insieme, siano inoltre formula_2 e formula_8 due elementi di formula_3 e formula_10 un elemento di formula_6.\nSi dice azione di gruppo una funzione:\ndove formula_14 \u00e8 definita in modo tale da verificare le due seguenti condizioni:\nC.\nCentralizzatore.\nSe formula_1 \u00e8 un gruppo e formula_2 \u00e8 un elemento di formula_3 si dice centralizzatore di formula_2 l'insieme:\nCentro.\nIl centro di un gruppo formula_1 \u00e8 il sottoinsieme:\nClasse di coniugio.\nDue elementi formula_10 e formula_25 di un gruppo formula_1 si dicono coniugati tra loro se esiste un elemento formula_8 di formula_3 tale che formula_29. Una classe di coniugio \u00e8 quindi un insieme di formula_3 formato solo da elementi coniugati tra di loro, quindi la classe di coniugio di formula_10 sar\u00e0:\nCommutatore.\nIl commutatore di due elementi formula_10 e formula_25 di un gruppo formula_1 \u00e8 definito come l'elemento:\ndove formula_37 e formula_38 sono gli inversi rispettivamente di formula_10 e formula_25. \u00c8 da notare che se l'operazione formula_41 gode della propriet\u00e0 commutativa il commutatore di qualsiasi coppia di elementi di formula_3 \u00e8 uguale a:\nE.\nEstensione di un gruppo.\nDati due gruppi formula_44 e formula_45, si dice estensione del gruppo formula_45 mediante formula_44 il gruppo formula_3 in cui esista un sottogruppo normale formula_49 tale che formula_49 \u00e8 isomorfo ad formula_45 e formula_52 \u00e8 isomorfo ad formula_44.\nG.\nGruppo abeliano.\nUn gruppo si dice abeliano o commutativo se la sua operazione binaria possiede la propriet\u00e0 commutativa.\nGruppo abeliano libero.\nUn gruppo abeliano \u00e8 detto \"libero\" se ogni suo elemento pu\u00f2 essere scritto in modo unico come combinazione finita di elementi di un suo fissato sottinsieme, detto \"base\".\nDato un insieme qualunque formula_6 \u00e8 possibile costruire il gruppo abeliano libero formula_55 con base formula_6 nel seguente modo: gli elementi di formula_55 sono le funzioni su formula_6 a valori interi tali che formula_59 per ogni formula_60 tranne al pi\u00f9 un numero finito; formula_55 viene reso un gruppo abeliano con l'ordinaria somma tra funzioni definita da formula_62, ed \u00e8 libero con base data dalle funzioni formula_63 definite da\nIdentificando formula_65 con formula_10 in modo naturale si ottiene il gruppo libero generato da formula_6.\nQuesta \u00e8 solo una delle (infinite) possibili costruzioni esplicite, nel senso che \u00e8 possibile trovare altri gruppi isomorfi a questo usando costruzioni diverse; pertanto, risulta utile caratterizzare formula_55 tramite la seguente propriet\u00e0 universale: formula_55 \u00e8 l'unico (a meno di isomorfismi) gruppo abeliano tale che, per ogni gruppo abeliano formula_44 e per ogni funzione formula_71, esiste un unico omomorfismo di gruppi formula_72 che estende formula_73.\nGruppo ciclico.\nUn gruppo si dice ciclico se \u00e8 generato da un insieme costituito da un solo elemento. Un tale gruppo pu\u00f2 avere ordine finito (e in particolare ridursi semplicemente all'unit\u00e0), oppure essere un gruppo ciclico di ordine infinito.\nGruppo dei quaternioni.\nIl gruppo dei quaternioni \u00e8 un particolare gruppo non abeliano formato da otto elementi, \u00e8 il pi\u00f9 piccolo gruppo hamiltoniano ed \u00e8 anche il secondo gruppo non abeliano pi\u00f9 piccolo, dopo il gruppo simmetrico formula_74.\nGruppo diedrale.\nUn gruppo diedrale di ordine formula_75 \u00e8 un gruppo formato dalle isometrie del piano che lasciano immutati i poligoni regolari con formula_76 lati.\nGruppo di Dedekind.\nUn gruppo di Dedekind \u00e8 un gruppo in cui ogni sottogruppo \u00e8 normale.\nGruppo finitamente generato.\nUn gruppo si dice finitamente generato se \u00e8 generato da un insieme finito di elementi.\nGruppo finito.\nUn gruppo finito \u00e8 un gruppo costituito da un numero finito di elementi.\nGruppo generale lineare.\nIl gruppo generale lineare, denotato spesso con formula_77, \u00e8 il gruppo delle matrici invertibili \"n\" \u00d7 \"n\" con elementi nel campo \"K\"; particolarmente importanti sono i gruppi lineari generali sul campo dei numeri reali e dei numeri complessi.\nGruppo hamiltoniano.\nUn gruppo hamiltoniano \u00e8 un gruppo non abeliano in cui ogni sottogruppo \u00e8 normale.\nGruppo libero.\nUn gruppo formula_3 si dice \"libero\" se esiste un sottoinsieme formula_79 di formula_3 tale che \u00e8 possibile scrivere ogni elemento di formula_3 come prodotto di un numero finito di elementi di formula_79 e dei suoi inversi in modo unico.\nGruppo nilpotente.\nUn gruppo formula_3 si dice nilpotente se la catena di sottogruppi normali:\ncon formula_85 centro del gruppo quoziente formula_86, termina finitamente.\nGruppo risolubile.\nUn gruppo formula_3 \u00e8 risolubile se esiste una catena di sottogruppi\nin cui ogni formula_89 \u00e8 normale in formula_90 e il gruppo quoziente formula_91 \u00e8 abeliano.\nGruppo semplice.\nGruppo che non contiene sottogruppi normali diversi dall'unit\u00e0 e da s\u00e9 stesso. Ogni gruppo finito \u00e8 costruibile prendendo dei gruppi semplici ed operando delle estensioni di gruppi: dunque lo studio e la classificazione dei gruppi semplici finiti \u00e8 centrale nello studio dei gruppi finiti in generale.\nGruppo simmetrico.\nIl gruppo simmetrico \u00e8 il gruppo formato da tutte le permutazioni degli elementi di un insieme e dall'operazione di composizione di funzioni. Solitamente il gruppo simmetrico delle permutazioni di un insieme di cardinalit\u00e0 formula_76 viene indicato con formula_93.\nGruppo quoziente.\nSe formula_3 \u00e8 un gruppo ed formula_45 un sottogruppo normale di formula_3 allora si dice gruppo quoziente o gruppo fattore di formula_3 per formula_45 l'insieme\ndei laterali destri o sinistri di formula_3.\nI.\nInsieme generatore di un gruppo.\nSe formula_1 \u00e8 un gruppo si dice che un sottoinsieme formula_79 di formula_3 \u00e8 un insieme generatore del gruppo formula_3 se per ogni elemento formula_2 appartenente a formula_3 si ha che formula_107 con formula_108 appartenenti a formula_79.\nInverso.\nSe formula_1 \u00e8 un gruppo, formula_10 e formula_25 sono due elementi di formula_3 si dice che formula_25 \u00e8 l'inverso di formula_10 se formula_116, spesso l'elemento inverso di un elemento formula_10 viene indicato come formula_37.\nIsomorfismo tra gruppi.\nUn omomorfismo tra due gruppi si dice isomorfismo se \u00e8 anche biettivo.\nL.\nLaterale.\nSe formula_3 \u00e8 un gruppo, formula_44 \u00e8 un sottogruppo di formula_3 e formula_2 \u00e8 un elemento di formula_3 si dice laterale destro di formula_44 in formula_3 rappresentato da formula_10 l'insieme:\ne si dice laterale sinistro di formula_44 in formula_3 rappresentato da formula_10 l'insieme:\nN.\nNormalizzatore.\nSe formula_1 \u00e8 un gruppo e formula_133 \u00e8 un sottogruppo di formula_3 si dice normalizzatore di formula_79 l'insieme:\nNucleo di un omomorfismo tra gruppi.\nSe formula_3 e formula_44 sono due gruppi, il nucleo o kernel di un omomorfismo formula_139 \u00e8 l'insieme degli elementi di formula_3 che hanno come immagine l'unit\u00e0 di formula_44.\nO.\nOmologia.\nUn'omologia \u00e8 una successione di gruppi abeliani assegnata ad un particolare oggetto matematico (come uno spazio topologico o un gruppo) che fornisce in qualche maniera informazioni sull'oggetto in considerazione. Un'omologia su un oggetto formula_142 viene indicata come:\nOmomorfismo di gruppi.\nSe formula_144 e formula_145 sono due gruppi la funzione formula_146 si dice omomorfismo tra formula_3 e formula_44 se per ogni formula_10 e formula_25 appartenenti a formula_3 si ha:\nOrdine di un elemento.\nSe formula_1 \u00e8 un gruppo e formula_2 \u00e8 un elemento di formula_3, si dice ordine di formula_2 l'ordine del gruppo ciclico generato da formula_2.\nOrdine di un gruppo.\nSe formula_1 \u00e8 un gruppo, il suo ordine \u00e8 la cardinalit\u00e0 dell'insieme formula_3 cio\u00e8 il numero dei suoi elementi. Spesso l'ordine di un gruppo formula_3 viene indicato come formula_161.\nP.\n\"p\"-gruppo.\nUn gruppo primario (o \"p\"-gruppo) \u00e8 un gruppo i cui elementi hanno un ordine che \u00e8 potenza di un numero primo \"p\".\nPresentazione di un gruppo.\nUna presentazione di un gruppo \u00e8 una particolare definizione ottenuta mediante l'elencazione dei seguenti insiemi:\nProblema di Burnside.\nIl problema di Burnside \u00e8 un quesito di teoria dei gruppi proposto nel 1902 da William Burnside. Il problema pu\u00f2 essere formulato in questo modo:\nLa risposta a questa domanda \u00e8 stata dimostrata essere negativa nel 1964 da Golod e \u0160afarevi\u010d.\nProdotto diretto e semidiretto.\nIl prodotto diretto di due gruppi formula_162 e formula_163 \u00e8 un altro gruppo, costruito prendendo il prodotto cartesiano formula_164 e definendo la legge di composizione:\ndove formula_166 e formula_167.\nIl prodotto semidiretto \u00e8 una generalizzazione del concetto di prodotto diretto. Un prodotto semidiretto di due gruppi formula_162 e formula_163 ha sempre come elementi quelli del prodotto cartesiano formula_164. La legge di composizione per\u00f2 dipende anche da un omomorfismo particolare scelto fra gli omomorfismi formula_171\nProdotto libero.\nSiano formula_3 e formula_44 due gruppi. Si definisce parola in formula_3 e formula_44 una successione finita di elementi formula_176 dove formula_177 \u00e8 un elemento di formula_3 o di formula_44.\nIl prodotto libero formula_180 tra formula_3 e formula_44 \u00e8 il gruppo di tutte le parole in formula_3 e formula_44 a meno di una relazione di equivalenza. L'operazione di gruppo \u00e8 il concatenamento delle parole.\nR.\nRango di un gruppo abeliano.\nIl rango di un gruppo abeliano formula_3 rappresenta la dimensione del pi\u00f9 grande gruppo abeliano libero contenuto in formula_3.\nRappresentazione di un gruppo.\nUna rappresentazione di un gruppo formula_3 su uno spazio vettoriale formula_188 su un campo formula_189 \u00e8 un omomorfismo di gruppi da formula_3 al gruppo generale lineare su V (spesso indicato con formula_191).\nRelazione di congruenza.\nSe formula_1 \u00e8 un gruppo e formula_193 \u00e8 una relazione binaria su formula_3 allora formula_193 \u00e8 una congruenza se:\nRelazione di equivalenza.\nUna relazione di equivalenza formula_193 \u00e8 una relazione binaria tra elementi di un insieme formula_6 riflessiva, simmetrica e transitiva quindi\nReticolo dei sottogruppi di un gruppo.\nSe formula_3 \u00e8 un gruppo allora il reticolo dei sottogruppi del gruppo formula_3 \u00e8 la struttura algebrica formata dall'insieme dei sottogruppi di formula_3 e dall'operazione di inclusione fra insiemi.\nS.\nSomma diretta.\nIl prodotto diretto tra due gruppi scritti in forma additiva viene anche chiamato somma diretta.\nSottogruppo.\nSe formula_3 \u00e8 un gruppo rispetto all'operazione formula_41 allora si dice sottogruppo un sottoinsieme di formula_3 chiuso rispetto all'operazione formula_41.\nSottogruppo caratteristico.\nUn sottogruppo si dice caratteristico se viene mandato in s\u00e9 da ogni automorfismo del gruppo che lo contiene\nSottogruppo di torsione.\nSe formula_1 \u00e8 un gruppo il suo sottogruppo di torsione \u00e8 l'insieme dei suoi elementi aventi ordine finito. Gli elementi di un sottogruppo di torsione si dicono elementi di torsione.\nSottogruppo normale.\nSe formula_3 \u00e8 un gruppo si dice che il gruppo formula_44 \u00e8 un sottogruppo normale di formula_3 se \u00e8 un sottogruppo di formula_3 e per ogni elemento formula_2 di formula_3 i laterali destri formula_246 di H coincidono con i laterali sinistri formula_247 di H.\nT.\nTabella di Cayley.\nTabella a doppia entrata che mostra i risultati di tutti i possibili prodotti tra gli elementi di un gruppo finito, descrivendone quindi la struttura. Pu\u00f2 essere usata per dedurre velocemente propriet\u00e0 di un gruppo quali il centro o l'abelianit\u00e0.\nTeorema di isomorfismo.\nNella teoria dei gruppi esistono tre teoremi di isomorfismo che definiscono degli isomorfismi tra vari oggetti della teoria dei gruppi.\nTeorema di Lagrange.\nIl teorema di Lagrange \u00e8 un enunciato che afferma che ogni sottogruppo di un gruppo finito ha ordine che divide l'ordine del gruppo. Quindi se formula_3 \u00e8 un gruppo e formula_79 \u00e8 un sottogruppo di formula_3 allora l'ordine di formula_79 divide l'ordine di formula_3.\nTeorema enorme.\nIl teorema enorme \u00e8 l'enunciato che elenca tutti tipi di gruppi finiti semplici esistenti, cio\u00e8 risolve il problema della classificazione di tali gruppi. Il nome \u00e8 dovuto al fatto che la dimostrazione completa richiede sviluppi presentati in una gran quantit\u00e0 di articoli, per un complesso di circa 16000 pagine.\nTeoremi di Sylow.\nImportanti teoremi riguardanti i formula_253-gruppi.\nU.\nUnit\u00e0.\nSe formula_1 \u00e8 un gruppo, si dice unit\u00e0 o elemento neutro del gruppo formula_3 l'elemento formula_2 appartenente a formula_3 tale che per ogni formula_10 in formula_3 si ha che formula_260. L'unit\u00e0 di un gruppo formula_261 si indica spesso con formula_262 oppure formula_263 o anche semplicemente come formula_264."}
{"id": "34056", "revid": "22475", "url": "https://it.wikipedia.org/wiki?curid=34056", "title": "Sant'Efisio", "text": "Il suo culto \u00e8 molto diffuso nel Sud della Sardegna, l'isola dove sub\u00ec il martirio.\nAgiografia.\nNacque ad Elia, alle porte di Antiochia in Asia minore, nel 250 d.C. da madre pagana e padre cristiano. Perduto il padre in giovane et\u00e0, la madre lo educ\u00f2 ai culti orientali. Questa formazione lo port\u00f2 ad arruolarsi nell'esercito imperiale e, di conseguenza, a combattere i cristiani, perseguitati da Diocleziano.\nLa svolta nella sua vita avvenne, secondo la tradizione, dopo essersi trasferito in Italia al seguito dell'esercito. Durante una notte gli apparve una croce che risplendeva fra le nuvole: mentre contemplava questo straordinario fenomeno, la voce di Ges\u00f9 dal cielo gli rimprover\u00f2 la sua persecuzione. Dopo questa visione il giovane soldato si convert\u00ec e lasci\u00f2 l'esercito; giunto a Gaeta si fece battezzare. \nDecise quindi di annunciare il Vangelo ai pagani. Avendo saputo che in Sardegna il paganesimo era ancora diffuso, and\u00f2 nell'isola a predicare. Da Cagliari scrisse addirittura una lettera all'imperatore invitandolo a convertirsi alla fede cristiana. Diocleziano, sbigottito, ordin\u00f2 la sua condanna a morte. \nImprigionato, fu crudelmente torturato. In quell'occasione avvenne un prodigio: le ferite si rimarginarono completamente e spontaneamente. La notizia del prodigio corse presso la popolazione, provocando una conversione di massa al cristianesimo. \nEfisio fu messo a morte sul patibolo a Nora (circa 40 km da Cagliari) il 15 gennaio 303. Prima di morire invoc\u00f2 la protezione divina sul popolo sardo.\nIl culto.\nA Cagliari e a Pula.\nEfisio viene venerato a Cagliari, nella chiesa stampacina a lui intitolata, e in particolare a Pula, nella chiesetta romanica costruita sulla spiaggia di Nora dove, secondo la tradizione, il santo sub\u00ec il martirio per decapitazione.\nFesteggiamenti in onore di sant'Efisio si tengono principalmente due volte all'anno: il 15 gennaio, giorno in cui la Chiesa cattolica ne ha fissato sul calendario la Memoria Liturgica, ed il 1\u00ba maggio, la festa grande, quando la statua del santo viene portata in processione fino a Nora per sciogliere un voto fattogli dalla municipalit\u00e0 nel 1656 affinch\u00e9 liberasse Cagliari dalla peste. \nIn altre due occasioni il simulacro del santo viene portato in processione per le vie cittadine: la sera del Gioved\u00ec santo, nella tradizionale visita a sette chiese storiche; e il giorno di Pasquetta, quando la statua viene portata sino alla cattedrale per sciogliere un altro voto, quello risalente al 1793, quando la citt\u00e0 venne bombardata dalle navi da guerra della Francia rivoluzionaria.\nTutti gli eventi legati al culto di sant'Efisio a Cagliari e a Pula vedono protagonista l\"'Arciconfraternita del Gonfalone e di sant'Efisio Martire\", con sede nella chiesa di Stampace, preposta principalmente alla promozione della devozione al santo.\nIl 12 maggio 2011 le reliquie di sant'Efisio vengono finalmente consegnate alla citt\u00e0 di Cagliari nel corso di una solenne celebrazione eucaristica. Sino a questo momento erano custodite a Pisa. \nFesta di Sant'Efisio.\nLa Festa di sant'Efisio martire (sant'Efis su martiri gloriosu) che si svolge a Cagliari e a Pula \u00e8 una delle feste pi\u00f9 importanti della Sardegna, e una tra le processioni a piedi pi\u00f9 lunghe d'Europa. La festa cade il 1\u00ba Maggio. Da Cagliari la statua del santo viene trasportata verso Pula passando attraverso Capoterra, Sarroch e Villa San Pietro. Da Pula viene poi condotta a Nora dove si trova l'antica chiesa che prende nome del Santo. Dopo due giorni di preghiere la Statua riparte alla volta di Cagliari accompagnata in processione dai fedeli dopo aver percorso a piedi circa 80\u00a0km.\nNel 1656, dopo la terribile ondata di peste che sconvolse la citt\u00e0 di Cagliari, la cerimonia in onore del santo assunse i fasti che a tutt'oggi si possono osservare. Durante l'epidemia di peste, sempre nel 1656 i consiglieri cagliaritani legarono la citt\u00e0 al Voto perpetuo di celebrare annualmente Sant'Efisio per ringraziarlo della salute ritrovata e fu scelto il mese di maggio proprio perch\u00e9 simbolo di rigenerazione della natura.\nA Pisa.\nIl santo \u00e8 molto venerato a Pisa, dove lo si festeggia solennemente il 13 novembre. Fino a non molto tempo fa, le reliquie venivano esposte in occasione della Domenica in Albis. \nL'altare detto \"di San Ranieri\", nel duomo, era originariamente dedicato ai santi Efisio e Potito: venne consacrato nel 1119 da papa Callisto II. In esso sono presenti due sculture marmoree, opera di Battista Lorenzi, che rappresentano appunto i due santi.\nAnche nel cimitero monumentale si ricorda il martire sardo: alcuni affreschi di Spinello Aretino, realizzati tra il 1390 e il 1391, raffigurano varie scene della vita di Efisio"}
{"id": "34058", "revid": "125441698", "url": "https://it.wikipedia.org/wiki?curid=34058", "title": "Campagna Lupia", "text": "Campagna Lupia (IPA: , \"Canpanja\" IPA: ] in veneto) \u00e8 un comune italiano di abitanti della citt\u00e0 metropolitana di Venezia in Veneto.\nFa parte dell'unione di comuni \"Citt\u00e0 della Riviera del Brenta\".\nOrigini del nome.\nPrima del R.D. del 21 luglio 1867 si chiamava semplicemente \"Campagna\". Il toponimo deriva chiaramente dalla voce \"campagna\". La specificazione \"Lupia\" era, in origine, un appellativo con significato di \"luogo sabbioso ed incolto, campi dove un fiume si spande\"; tale nome si pensa possa essere collegato alla voce latina \"alluvies\" (piena).\nStoria.\nPreistoria.\nL'area fu popolata fin dal neolitico da popolazioni paleovenete.\nFin dal tempo neolitico, sorsero dei piccoli villaggi di pescatori-raccoglitori, che nell'epoca seguente, l'et\u00e0 del bronzo, in tutta la sua estensione temporale, continuarono la stessa vita, sempre pi\u00f9 aumentando la qualit\u00e0, fino all'et\u00e0 dei palafitticoli, poi dei terramaricoli ed infine dei Venetkens, gli antichi Veneti.\nLa vita di quei tempi era principalmente di tipo fluviale.\nContatto con i greci.\nGi\u00e0 i veneti, dal IX secolo a.C., cominciarono a coltivare la terra in maniera pi\u00f9 estensiva e a commerciare in gran quantit\u00e0 con i \nGreci, che ad Hatria (Adria) posero il probabile primo emporio commerciale, anche se molto prima altri commercianti greci erano arrivati, al tempo della civilt\u00e0 minoica, come si evince dai micro ritrovamenti di Frattesina di Rovigo, di Torcello e di alcune altre localit\u00e0 che pian piano stanno emergendo con gli scavi di profondit\u00e0 occasionali.\nEpoca romana.\nSotto l'influenza dell'impero romano, quando la zona fu attraversata dalla via Popilia, vi fu insediata una colonia romana.\nAll'arrivo dei Romani nel III secolo a.C., tutto il territorio era un\"'immensa et obscura silva glandaria\", cio\u00e8 una sterminata selva di querce, come la descrisse poi Tito Livio di Padova. Il territorio era spesso acquitrinoso e quindi oltre a piante tipicamente idrofile, anche un tipo di quercia cresceva rigogliosa, la \"quercus farnia\", almeno nelle zone pi\u00f9 alte, dove i molti meandri del Brenta serpeggiavano sulla piatta pianura.\nSolo con l'arrivo dei Romani le campagne pi\u00f9 alte furono roncate, furono tagliati i boschi, svegrate le terre, tolte le radici e poi arate e rese coltivabili. La zona era abbastanza lontana dalla prima via di comunicazione pi\u00f9 alta ed interna, la via consolare Postumia, costruita nel 143 a.C., quindi solo un secolo dopo i Latini vi arrivarono, ma non fu costruita una centuriazione, proprio per le grandi zone a paludi e piccole lagune presenti in tutta la bassa pianura veneta. \"Campagna\" nacque come insediamento agricolo dell'entroterra.\nMedioevo.\nFu campo di battaglia tra i Carraresi e i Veneziani e nel 1405, con Padova, entr\u00f2 a far parte della Repubblica Serenissima.\nStoria moderna.\nNel 1867 il comune di \"Campagna\" prese la nuova denominazione di \"Campagna Lupia\".\nSimboli.\nStemma.\nLo stemma di Campagna Lupia \u00e8 stato concesso ufficialmente con decreto del presidente della Repubblica del 30 marzo 2004 ed \u00e8 costituito da uno scudo sannitico diviso a met\u00e0, circondato da due rami di quercia e di alloro legati insieme dal nastro tricolore. Sopra \u00e8 di colore azzurro e sotto \u00e8 di colore verde. Al centro \u00e8 posizionata una lupa dorata rivolta verso destra.\nLa blasonatura dello stemma comunale \u00e8:\nGonfalone.\nLa blasonatura del gonfalone comunale \u00e8:\nGeografia fisica.\nTerritorio.\nIl territorio di Campagna Lupia \u00e8 diviso in due parti: la pianura, ad ovest, dove sono presenti il capoluogo e le varie frazioni, e le valli, ad est, che occupano una buona parte del territorio comunale.\nLe valli.\nNumerose sono le valli umide da pesca presenti nel territorio, e fra queste quelle in funzione sono: Serraglia, Contarina, Averto (diventata oasi del WWF Italia), Cornio Alto e Basso, Zappa, famosa per il suo casone, Figheri e Pierimpi\u00e8. La parte esterna verso mare \u00e8 disseminata di altre valli, ormai abbandonate, come la Rivola, Barenon, Sora-Bon, Millecampi e Prime Poste.\nSociet\u00e0.\nEtnie e minoranze straniere.\nAl 2018 le persone straniere residenti nel comune di Campagna Lupia ammontavano a 562, cos\u00ec suddivise per principali Paesi di provenienza:\nCultura.\nEventi.\nAlla fine del mese di giugno si svolge la Sagra di San Pietro apostolo, patrono del paese.\nIstruzione.\nScuole.\nLe ultime quattro scuole, insieme, formano l\"'Istituto Comprensivo Aldo Moro\".\nGeografia antropica.\nSuddivisioni amministrative.\nAl comune appartengono le frazioni di Lova e di Lughetto e la localit\u00e0 di Lugo.\nInfrastrutture e trasporti.\nStrade.\nNel comune di Campagna Lupia sono presenti circa 72\u00a0km di strade, suddivisi in 92 vie, che possono essere parte di una strada provinciale o di una strada statale, 1 strada di una piazza, 14 vicoli e 1 largo.\nFerrovie.\nNella parte occidentale di Campagna Lupia passa la ferrovia Adria-Mestre, e l'unica stazione \u00e8 quella di Casello 8.\nPiste ciclabili.\nCampagna Lupia \u00e8 servita di una pista ciclabile che passa per \"Via Maria Montessori\" e per il \"Largo Enzo Ferrari\" e, grazie ai lavori del 2019, in parte per \"Via dello Stadio\"."}
{"id": "34061", "revid": "211373", "url": "https://it.wikipedia.org/wiki?curid=34061", "title": "Caorle", "text": "Caorle (: ; \"C\u00e0orle\" in veneto) \u00e8 un comune italiano di abitanti della citt\u00e0 metropolitana di Venezia in Veneto, situato tra le foci dei fiumi Livenza e Lemene, che si affaccia sul Mare Adriatico a nord est della laguna di Caorle fra le localit\u00e0 turistiche di Eraclea e di Bibione. Nel 2017, Caorle \u00e8 stata inserita nel novero dei Borghi storici marinari d'Italia. \u00c8 uno dei comuni italiani insigniti dei riconoscimenti Bandiera Blu e Spighe Verdi della FEE.\nCaorle registra ogni anno circa 4,4 milioni di presenze ufficiali, cifre che la collocano al nono posto assoluto in Italia fra le destinazioni turistiche.\nGeografia fisica.\nTerritorio.\nIl comune di Caorle si affaccia per 18 chilometri di litorale sul mare Adriatico, ma comprende una serie di frazioni nell'entroterra, confinando a nord con i comuni di Portogruaro, Concordia Sagittaria, San Stino di Livenza e Torre di Mosto; ad est si trova il comune di San Michele al Tagliamento, mentre a sud-ovest il comune di Eraclea. Con i suoi 153.84 chilometri quadrati di superficie, il comune di Caorle \u00e8 il terzo comune per estensione della citt\u00e0 metropolitana, dopo lo stesso capoluogo di Venezia e il comune di Chioggia.\nStoria.\nToponomastica.\nCome riportano diversi autori, a partire dal Bottani, il nome Caorle deriva dalla denominazione \"Sylva Caprulana\". Tal nome viene associato ai boschi presenti nell'antica isola di Caorle, come ne sorgevano di numerosi in tutta la Venezia marittima (documentati da diversi autori), e dalla presenza di capre selvatiche che vi pascolavano (il termine latino \"Caprulae\" venne poi volgarizzato in \"Cavorle\" e quindi \"Caorle\"). Sempre il Bottani, notando come questo animale fosse diffuso nell'Europa pi\u00f9 antica, associa la toponomastica di Caorle a quella di diverse altre citt\u00e0 sorte in Italia, quali Capri, Caprea, Caprasia, Capraria. Scartando il nome di \u00c6gida, che il Bottani ritiene associato per errore a Caorle, mentre in realt\u00e0 sarebbe proprio di Capodistria, il nome di Petronia (o in vulgo \"Bella Petronia\") sembra avere un certo fondamento storico: Caorle, infatti, era attraversata dalla via Emilia, dal nome del console Marco Emilio Lepido, alla cui famiglia apparteneva Quinto Petronio Didio Severo, padre di Didio Giuliano, uno dei tre imperatori di Roma nell'anno 193.\nCaorle in et\u00e0 preistorica.\nRecenti rinvenimenti nell'area della frazione di San Gaetano, commissionati dalla Soprintendenza ai beni Archeologici del Veneto nel 1994, hanno portato alla luce i resti di un antico insediamento paleoveneto, risalente alla tarda et\u00e0 del bronzo.\nCaorle in et\u00e0 romana e durante le invasioni barbariche (238 a.C. - IV secolo).\nTuttavia le prime fonti storiche riguardo all'abitato di Caorle risalgono al 238 a.C., come sbocco sul mare della vicina citt\u00e0 di Julia Concordia, in quello all'epoca chiamato \"portus Romatinum\", dal nome antico dato al fiume Lemene. Ci\u00f2 \u00e8 testimoniato da numerosi ritrovamenti di epoca romana, come ad esempio l'\"ara Licovia\", altare sacrificale custodito ora nel duomo e numerosi altri ritrovamenti archeologici relativi alla famiglia romana dei Licovi. Tuttavia, secondo Plinio il Vecchio, un altro porto era presente nel territorio di Caorle, chiamato \"portus Liquaentiae\", alle foci del Livenza.\nLa citt\u00e0 cresce e diventa importante in seguito alle invasioni barbariche, in special modo ad opera dei Goti, dei Tartari e degli Unni. Ci\u00f2 spinse le popolazioni che abitavano gli insediamenti romani di Concordia, Opitergium, parte del Friuli e del trevigiano a rifugiarsi verso la costa. Fu in quel momento che la regione compresa tra le foci del Lemene e del Livenza fu chiamata Caorle, cos\u00ec come gli aquileiesi diedero vita all'abitato di Grado. Fu quello il periodo in cui Caorle che divenne sede vescovile e fu sede di intensi scambi commerciali e marittimi. Una testimonianza di tutto ci\u00f2 sono i resti di un'antica basilica paleocristiana rinvenuti nei pressi dell'attuale cattedrale, risalente all'XI secolo, conservati tuttora all'interno del duomo, nel museo annesso e nei giardini della canonica.\nCaorle al suo massimo splendore (452 - 1290).\nIl periodo di massimo splendore della citt\u00e0 di Caorle \u00e8 da porsi tra il 452, quando gli Unni distrussero la citt\u00e0 di Aquileia e il 1290. Secondo il Bottani, fu in questo periodo di prosperit\u00e0 che gli abitanti caprulani, per il continuo arrivo di popolazioni dall'entroterra che si rifugiavano dalle invasioni dei barbari, si diedero una forma di governo repubblicana, con a capo dei consoli, presto sostituiti con dei tribuni eletti da ciascuna isola. Questa stessa forma fu poi esportata in tutta la Venezia marittima, che in questi anni si stava popolando, arrivando fino all'isola di Rialto, da cui poi nacque la Repubblica di Venezia.\nSecondo il Filiasi e in accordo con il Bottani, durante questi anni i terreni di Caorle erano fiorenti e dedicati alla coltura della frutta e specialmente dell'olivo. Oltre che i prodotti della terra, Caorle era in una posizione predominante per i commerci di legna (a testimonianza delle preesistente selve), pelli, selvaggina e sale, nonch\u00e9 del \u00abpesce, che abbonda ed \u00e8 saporitissimo nelle contigue lagune\u00bb. Anche i dogi di Venezia si recavano spesso in visita nelle terre di Caorle in questo periodo, come ricorda il Filiasi nelle sue Memorie storiche: alcuni cittadini erano addetti a preparare delle barche dal fondo piatto e delle altre coperte, delle \"gondole\" e delle \"peote\" allo scopo di scortare i Dogi nelle pertinenze dell'abitato caprulano o nel viaggio verso le selve tra Caorle e Grado, per le battute di caccia; altri ancora, come servi della gleba, dovevano \u00abcoltivare il terreno, provvedere il ducal palazzo di legna e di altre cose [...] coll'obbligo di servire il principe alla caccia ec.\u00bb.\nTrino Bottani cita una missiva datata 538 di Cassiodoro Senatore rivolta ai tribuni marittimi, ossia delle citt\u00e0 di Caorle e Grado, lodando le abilit\u00e0 navali delle genti della Venezia marittima. Lo stesso storico caorlotto riporta che la citt\u00e0 di Caorle era molto popolata in quegli anni, citando Andrea Dandolo; agli oltre tremila rifugiati concordiesi, si aggiunsero molti abitanti della regione del trevigiano.\nNel periodo del suo apice, Caorle era contornata da un fossato e da una doppia cinta muraria, arricchita da diversi torrioni. La citt\u00e0 era costituita da numerosi porti, citati anche dall'imperatore Costantino VII Porfirogenito nel suo De administrando imperio, e diverse borgate. Sul fiume Livenza il dominio di Caorle, secondo il Filiasi, si estendeva fino al \"Porto Settimo\", situato verso l'entroterra ed individuato come Porto Buffoleto, mentre verso la foce si trovava il \"Porto Villano\", o \"Porto di S. Croce\". In entrambi vi erano dei luogotenenti, o dei Gastaldi, del Doge e del vescovo di Ceneda, per supervisionare i commerci. Dal lato nord della laguna si trovava invece il \"Porto Romatino\", sul fiume Lemene, presente fin dall'epoca romana. In questo porto, nel 1489, fece naufragio la flotta della regina di Cipro Caterina Corner, mentre da Cipro si recava a Venezia (per il salvataggio dei caorlotti in quell'episodio fu donata al duomo la pala d'oro). Nei pressi di questo porto si trovavano le due borgate di \"Baseleghe\" e \"Demortolo\", insieme a un castello, citato nella missiva di papa Gregorio Magno del 598 e probabilmente situato nell'odierna localit\u00e0 di Castello di Brussa. Oltre ai suddetti porti, il Filiasi e il Bottani riportano anche i nomi di altri porti minori, detti in genere \"Lidi di Caorle\", ossia il \"Porto di lido Altanea\", il \"Porto della Madonna dell'Angelo\" ed il \"Porto di Santa Margherita\". Quest'ultimo, come riporta concordemente anche il Bottani, era chiamato anche il \"Porto delle donzelle\".\nInfine, fu sempre in questo periodo di massimo splendore che venne edificata l'attuale cattedrale, secondo il Filiasi e le sue fonti nel 1038, ricostruendo l'antica costruzione che doveva accogliere i vescovi precedentemente.\nCaorle e il carnevale di Venezia.\nUn curioso avvenimento storico di questo periodo lega la citt\u00e0 di Caorle alla nascente Repubblica di Venezia. Questo risale al X-XI secolo, dal quale ebbe origine la cosiddetta Festa delle Marie, che ancora attualmente si rievoca durante il Carnevale di Venezia. L'episodio viene cos\u00ec raccontato dal Bottani nella sua Storia:\nMarc Antoine Laugier, nella sua Storia della Repubblica di Venezia, riporta l'incertezza con la quale questo episodio sia stato attribuito al periodo dei dogi Pietro II Candiano, Pietro III Candiano oppure Pietro Polani. Le cronache, in particolare, vedono la morte di quest'ultimo legata al territorio di Caorle: secondo alcuni mor\u00ec a Caorle nel 1147 mentre stava organizzando una spedizione contro i Normanni; secondo altre fonti storiche fu prima ricondotto da Caorle a Venezia gravemente debilitato.\nLa decadenza (1290 - 1450).\nSul finire del XIII secolo si apr\u00ec per Caorle la stagione pi\u00f9 funesta della sua storia. In realt\u00e0, come attestano diversi autori, gi\u00e0 a partire dalla fine del XII secolo molte delle famiglie nobili caprulane cominciarono a trasferirsi a Venezia per poter prendere parte alla vita politica di quella citt\u00e0. Citano Gusso e Gandolfo alcuni contratti, datati 1197 e 1198, in cui si attesta che la famiglia Ziani, che diede alla Serenissima i due dogi Sebastiano e Pietro era originaria di Caorle. Tuttavia, come afferma il Filiasi, il vero declino di Caorle \u00e8 da legarsi alle guerre che la stessa Repubblica di Venezia aveva intrapreso dapprima con il patriarcato di Aquileia e poi con i genovesi, dal momento che la posizione rispetto alla citt\u00e0 di Venezia poneva Caorle ad essere il primo bersaglio (insieme a Grado) delle incursioni nemiche.\nNel 1290, infatti, al termine della guerra tra Venezia ed Aquileia, Caorle sub\u00ec un violento saccheggio e fin\u00ec incendiata dai pirati triestini. Tra il 1379 e il 1381 Caorle fu dapprima conquistata dai genovesi capitanati da Luciano, Ambrogio e Pietro Doria e fatta passare, in spregio alla precedente vittoria veneziana, sotto il dominio del patriarcato di Aquileia, quindi rasa al suolo e bruciata nuovamente. Infine, l'ultimo e devastante saccheggio fu subito nel 1387, quando l'arcidiacono Simone de' Gavardi, originario di Capodistria e di stanza a Santo Stem conquist\u00f2 quel che rimaneva di Caorle facendo molti prigionieri, tanto che, come raccontano le cronache, rimase disabitata per alcuni anni. Per primi Gusso e Gandolfo associarono a questo episodio il graffito presente nel Duomo di Caorle (presso il presbiterio dell'abside centrale, parete destra), che principia appunto con la data 1387.\nIn realt\u00e0 di molte altre incursioni fu oggetto la citt\u00e0 di Caorle, specialmente ad opera del patriarcato di Aquileia, fino a circa la met\u00e0 del XV secolo, quando il doge Tommaso Mocenigo vinse definitivamente la guerra contro le truppe friulane.\nDal XV secolo alla caduta della Serenissima.\nLa storia della citt\u00e0 di Caorle successiva al terribile periodo delle incursioni friulane e genovesi \u00e8 essenzialmente quella di una citt\u00e0 povera rispetto ai fasti del passato, abitata per lo pi\u00f9 da pescatori. Tuttavia, un iniziale recupero di prestigio sembra attuarsi dalla met\u00e0 del XVI fino alla met\u00e0 del XVII secolo, come raccontano sia il Bottani che il Filiasi. Il governo della citt\u00e0 non era cambiato rispetto a quello del periodo di pi\u00f9 alto splendore. La citt\u00e0 era retta da un podest\u00e0, che esercitava il potere da parte del doge, e da un consiglio di cittadini diviso in due ceti, il \"Maggior arengo\", cui partecipavano sia i cittadini di famiglia nobile che i pi\u00f9 poveri, ed il \"Minor arengo\", ristretto ai soli nobili. Le notizie di uno scontro, avvenuto nel 1578, sono riportate dal Filiasi, le quali narrano del tentativo da parte del ceto pi\u00f9 povero di entrare a far parte del Minor arengo. Il numero degli abitanti sembra variare molto nel corso di questi anni. Da una citt\u00e0 praticamente disabitata, al termine della guerra dei veneziani contro il patriarcato di Aquileia, si passa ai circa 1500 abitanti censiti da Leonardo Donato nel 1593, fino ai 4000 censiti dal Coronelli nel 1675.\nFino alla met\u00e0 del 1600, i rapporti commerciali di Caorle con l'Istria via mare e con Portogruaro via fiume, garantirono a Caorle una degna sussistenza. Anche i rapporti di sudditanza con la Repubblica di Venezia si mantennero ottimi, come testimonia l'atto del \"Privilegio delle Acque\" firmato dal doge Francesco Foscari, che concedeva il diritto di pesca e di caccia in tutto il territorio della laguna dietro il pagamento di commissioni adeguate alle possibilit\u00e0 della citt\u00e0.\nLe cose, tuttavia, cambiarono drasticamente a cominciare dalla met\u00e0 del XVII secolo, quando, come racconta il Filiasi, fu deciso dal governo della Serenissima di deviare il corso del Piave, per gli ingenti problemi di interrimento provocati presso il porto di San Nicol\u00f2 che ne riducevano la navigabilit\u00e0, portandolo a sfociare presso il Porto di Santa Margherita. L'imponente lavoro idraulico prevedeva lo stravolgimento della geografia portuale della laguna di Caorle, con la bonifica di parte dei territori compresi tra Livenza e Lemene. Fu in quell'occasione che il senato decise, il 29 agosto 1642 di confiscare l'intero territorio della laguna alla citt\u00e0 di Caorle, dividendolo in venti ampi appezzamenti di terreno (detti \u00abprese\u00bb) da vendere a nobili famiglie veneziane, interrando i canali di accesso alla citt\u00e0 (raggiungibile a quel punto soltanto attraverso il mare) e rendendo praticamente impossibili gli approvvigionamenti per la popolazione.\nQuesta congiunzione politica e ambientale port\u00f2 ad un nuovo, progressivo spopolamento della citt\u00e0: come attesta il Bottani, la popolazione raggiungeva le 2576 unit\u00e0 nel 1708, era scesa a 2400 nel 1718, prima di crollare a sole 1350 unit\u00e0 nel 1742. Questo potrebbe essere legato ad un episodio che le cronache registrano il 31 dicembre 1727, ossia un'imponente inondazione avvenuta nel territorio caprulano in seguito ad intenso sciroccale, episodio particolarmente noto e tramandato da parte dei caorlotti, poich\u00e9 coinvolge la storia di uno dei miracoli operati dalla Madonna dell'Angelo, come attestano due lapidi ancora oggi affisse presso il portone d'ingresso del Santuario a lei dedicato. Non \u00e8 un caso che a Lei la popolazione si rivolse, guidata dall'allora vescovo Francesco Trevisan Suarez, il 25 febbraio 1741 per implorare che il doge ed il senato della Serenissima tornassero sui loro passi e riconcedessero gli antichi privilegi soppressi un secolo prima. Proprio in quell'anno la Repubblica, accogliendo la richiesta del Maggiore e del Minore arengo, restitu\u00ec a Caorle le concessioni tolte precedentemente, sebbene soltanto per la sedicesima delle prese confiscate (ma comunque un territorio di circa 10000 ettari). Il 4 febbraio 1742 il vescovo Suarez fiss\u00f2 la festa annuale per sciogliere il voto la domenica nell'ottava della Nativit\u00e0 della Beata Vergine Maria, successivamente spostata alla seconda domenica di luglio dal patriarca Giuseppe Luigi Trevisanato il 7 luglio 1864. Ancora oggi si celebra annualmente a Caorle la festa dedicata alla Madonna dell'Angelo, ricordando l'intervento della Santa Vergine a tutela della citt\u00e0. Alcuni interventi ulteriori sui canali lagunari e cittadini furono inoltre stanziati dal senato negli anni successivi. La rinnovata concessione port\u00f2 anche un nuovo aumento della popolazione cittadina a 3412 abitanti, come attestato nel 1760.\nDopo la caduta della Serenissima: le dominazioni francese ed austriaca.\nNel 1797, la vittoria delle truppe di Napoleone Bonaparte determinava la caduta della Repubblica di Venezia. La citt\u00e0 di Caorle fu inizialmente resa Municipalit\u00e0 Provvisoria, mentre i soldati francesi razziarono gran parte dei beni materiali posseduti dai nobili residenti in citt\u00e0, comprese alcune suppellettili sacre appartenute al tesoro della cattedrale. Il dominio francese dovette restare particolarmente impresso nelle menti dei caorlotti, a causa della loro efferatezza, tanto che il vescovo dell'epoca, Giuseppe Maria Peruzzi, durante il breve interregno austriaco (1798-1805) si scagli\u00f2 con particolare veemenza contro Napoleone, schierandosi apertamente con l'imperatore d'Austria Francesco Giuseppe. Fu forse questo a spingere il governo francese, tornato a dominare il nord Italia dopo la battaglia di Austerlitz, a sopprimere la diocesi di Caorle e traslare il vescovo Peruzzi alla sede di Chioggia l'11 gennaio 1809 . Certo \u00e8 che, con il ritorno degli austriaci dopo la sconfitta di Napoleone a Waterloo, la soppressione della diocesi venne definitivamente rarificata da papa Pio VII con la bolla \"De salute Dominici gregis\", il 1\u00ba maggio 1819, che ne assoggettava il territorio al patriarcato di Venezia.\nIn effetti, come racconta il Bottani, la popolazione della citt\u00e0 durante le traverse vicende franco-austriache era andata incontro ad un ulteriore, progressivo deterioramento, che ne aveva portato gli abitanti a sole 1475 unit\u00e0 (di cui solo 682 nel capoluogo) nel 1811 (anno in cui il Bottani d\u00e0 alle stampe il suo Saggio di Storia della Citt\u00e0 di Caorle), e quei pochi abitanti erano continuamente vessati dalle malattie che infestavano le circostanti paludi. Non deve quindi stupire che la diocesi sia stata soppressa, insieme alla diocesi di Torcello, con il motivo della povert\u00e0 dei luoghi e dello scarso numero di abitanti.\nDalla met\u00e0 del XIX secolo alle due Guerre mondiali.\nA partire dalla met\u00e0 dell'ottocento, Caorle, almeno per quanto riguarda le zone immediatamente attigue all'abitato principale, fu oggetto di un'imponente opera di bonifica ad opera delle Assicurazioni Generali, che avevano acquisito i territori della terza e quarta presa appartenuti alla nobile famiglia veneziana dei Corniani (oggi Ca' Corniani). Fu quella la prima opera di bonifica in Veneto effettuata da privati. Terminata la bonifica, il territorio fu caratterizzato dalla presenza di un'importante azienda agricola, che richiam\u00f2 numerosi abitanti, anche dal capoluogo, a convertirsi dall'attivit\u00e0 della pesca a quella dell'agricoltura. In quel periodo, e fino agli anni cinquanta del XX secolo, il territorio di Ca' Corniani fu oggetto di un denso ripopolamento, che port\u00f2 la popolazione a circa 1500 unit\u00e0.\nIl XX secolo \u00e8 anche per Caorle il secolo delle grandi guerre. In particolare, bench\u00e9 mantenuta complessivamente al riparo dal fronte, la vita lagunare si infiamma dopo la disfatta di Caporetto, diventando territorio strategico per il fronte che combatteva sul Piave, mentre molti degli abitanti furono costretti a rifugiarsi verso il Sud Italia. Durante gli ultimi anni di guerra, quando Caorle conobbe nuovamente l'occupazione straniera, i soldati austriaci requisirono le quattro campane del campanile, il cui metallo fuso risult\u00f2 utile per l'artiglieria, e trasformarono lo stesso camapanile in una postazione di tiro, come testimoniano le vecchie fotografie dell'immediato primo dopoguerra. Tuttavia, nell'ultima offensiva del 1918 anche i caorlotti si fecero onore, tanto che il cittadino Giorgio Romiati fond\u00f2 l'associazione Giovane Italia, insignita della medaglia d'argento al valor militare dopo la vittoria di novembre. Inoltre, non a caso una delle sezioni del Battaglione San Marco si chiamava proprio \"Battaglione Caorle\", il quale, insieme col Battaglione Bafile, ebbe un ruolo importante nella battaglia di liberazione sul Piave. Al termine della guerra, nel 1919 i cannoni requisiti agli austriaci vennero nuovamente fusi per ridonare al campanile tre campane, come recitano le iscrizioni presenti sulle attuali campane mezzana e maggiore:\nDurante il ventennio fascista, Caorle sub\u00ec un primo sostanziale ripopolamento, a seguito di imponenti interventi di ricostruzione degli edifici danneggiati durante il primo conflitto mondiale. Una testimonianza di quell'epoca \u00e8 la Casa del Fascio, edificata accanto al duomo in piazza Vescovado in stile misto razionalista e classico. Tuttavia, durante il Secondo conflitto mondiale, grave fu il peso dell'occupazione nazista seguita all'armistizio dell'8 settembre, quando i tedeschi arrivarono a minacciare di allagare, per motivi strategici, tutto il litorale per una profondit\u00e0 di 10 chilometri. Mentre il ricollocamento degli abitanti sfollati presso Vicenza era gi\u00e0 stato stabilito, il parroco mons. Felice Marchesan ed il futuro vescovo di Trento, il sacerdote veneziano Alessandro Maria Gottardi invano si rivolgevano al comando tedesco, implorando di revocare l'ordine. Allora, con la memoria all'antico affidamento dei caorlotti alla Madonna dell'Angelo che due secoli prima aveva smosso l'irremovibilit\u00e0 del senato veneziano, il popolo ancora si riun\u00ec ai piedi della Santa Vergine il 2 gennaio 1944, per impetrare l'insperata grazia. Con sollievo, l'allarme rientr\u00f2 e, per sciogliere il voto, il Santuario venne completamente rinnovato, dopo l'analogo intervento compiuto per volont\u00e0 del vescovo Francesco Trevisan Suarez nel 1751. Ancor oggi i caorlotti, a memoria del voto emesso il 2 gennaio, celebrano una particolare ricorrenza, riunendosi presso la statua della Vergine.\nDagli anni sessanta ad oggi.\nCon la fine della Seconda guerra mondiale, la popolazione di Caorle, come tutta la popolazione italiana, and\u00f2 incontro ad un progressivo aumento, fino a raggiungere le 12000 unit\u00e0 negli anni novanta del novecento, prima di conoscere una lieve flessione negli ultimissimi anni.\nCon l'ulteriore bonifica dei tratti di terra compresi tra la foce del Livenza e l'abitato centrale, cos\u00ec come dalla punta della Madonna dell'Angelo al porto di Falconera, la citt\u00e0 ha potuto estendersi fino ad assumere le dimensioni attuali.\nL'economia del paese \u00e8 andata via via modificandosi, con la diffusione del turismo balneare, passando dall'essere prevalentemente basata sulla pesca e sull'agricoltura ad essere essenzialmente incentrata verso il turismo. Tuttavia il centro cittadino mantiene l'originario impianto tipicamente veneziano, bench\u00e9 gli originali canali cittadini (il \"Rio di mezzo\", il \"Rio delle Becarie\" e il \"Rio di Castello\") siano progressivamente stati interrati (formando gli attuali \"Rio ter\u00e0 delle Botteghe\", \"Rio ter\u00e0 Riccardo Romiati\", \"Rio ter\u00e0 di Castello\" e \"Via Roma\").\nI santi patroni.\nCos\u00ec come afferma lo storico monsignor Antonio Niero, il primo patrono in ordine cronologico della citt\u00e0 di Caorle \u00e8 da individuarsi in San Michele arcangelo. \u00c8 infatti a lui che risale la prima chiesa dell'abitato cittadino di cui si abbia notizia nelle cronache storiche. Inoltre, sottolinea Niero, la cronotassi dei vescovi di Caorle in Ughelli-Coleti si apre in effetti con l'arcangelo San Michele.\nLo stemma stesso della cittadina veneziana, d'altra parte, riporta come figura principale l'Arcangelo sin dai tempi pi\u00f9 antichi. Il Bottani, nel suo Saggio di Storia della citt\u00e0 di Caorle, cos\u00ec lo descrive:\nLo stesso stemma appare per altro scolpito sul bordo del fonte battesimale cinquecentesco e dipinto, a destra del rosone centrale, nella controfacciata della cattedrale, in un affresco datato XVI-XVII secolo che riporta l'iscrizione \u00abCOMMVNITAS CAPRVLARVM\u00bb. Infine il patrocinio del Santo Arcangelo sulla citt\u00e0 di Caorle \u00e8 testimoniato dalla lapide di consacrazione del Santuario della Madonna dell'Angelo, avvenuta l'8 agosto 1751 ad opera del vescovo Francesco Trevisan Suarez:\nGi\u00e0 Niero, riprendendo l'Ughelli-Coleti, cita come patrono, insieme a San Michele, Santo Stefano protomartire, quale patrono della cattedrale, a motivo della conservazione in essa dell'importante reliquia del cranio del santo. Si legge infatti nell fonti:\nDa qui si pu\u00f2 anche convenire come gli altri principali compatroni della citt\u00e0 fossero Santa Margherita di Antiochia e San Gilberto di Sempringham: alla prima \u00e8 pure dedicato il porto antico dove oggi sorge la frazione di Porto Santa Margherita e un rione dello stesso capoluogo, mentre il secondo \u00e8 legato alla traslazione del corpo nella Venezia marittima, ed in particolare dalla chiesa di Altino, dove l'ultimo dei monaci dell'ordine da lui fondato si rifugi\u00f2.\nA questi patroni si aggiunge, verso la fine del 1600, il nome di San Rocco, venerato in particolare per invocare la protezione contro una violenta epidemia di peste, come racconta il Bottani:\nFino agli anni ottanta del secolo scorso si teneva infatti a Caorle il 16 agosto una solenne processione con la statua di San Rocco, proveniente dall'oratorio citato dal Bottani ed oggi custodita nel duomo. Oggi, sebbene ancora la pubblica amministrazione dichiari il giorno di vacanza in occasione della festa del compatrono, la festa \u00e8 stata soppressa dall'autorit\u00e0 ecclesiastica.\nGeografia antropica.\nIl capoluogo.\nIl territorio cittadino \u00e8 suddiviso in alcuni rioni: il centro storico, cuore della citt\u00e0, ha il suo fulcro nel duomo che, con il caratteristico campanile cilindrico domina la piazza Vescovado. Adiacente all'edificio sacro e alla casa canonica (ex palazzo vescovile), si trova un piccolo chiostro aperto al pubblico, ricavato con i restauri del 1999 ove sorgeva anticamente il posto di polizia locale, dove sono visibili alcuni lacerti di affresco che ornavano le pareti dell'oratorio di San Rocco. Di fronte al duomo sorge il centro civico, ex casa del fascio, dove ancora oggi si tengono le riunioni del consiglio comunale, oltre ad incontri culturali e mostre d'arte.\nDalla piazza del duomo si dirama un gran numero di calli che sfociano ora in campi e campielli secondari, ora nel principale Rio Ter\u00e0. La calle principale, detta \"Calle lunga\", attraversa lateralmente tutto il centro storico e rappresenta l'antico decumano massimo del vecchio abitato. All'apice estremo del centro storico, affaciato sul mare, si trova il Santuario della Madonna dell'Angelo, che un tempo fungeva anche da porto, come ancora testimonia il faro installato sul campanile di quella chiesa.\nDi fronte al centro storico si trova il porto sul rio interno, l'unico rimasto tra i diversi canali che attraversavano anticamente la citt\u00e0. Il porto, usato per gli ormeggi della flotta di pescherecci di Caorle e disponibile anche per i privati, \u00e8 collegato tramite il \"Canale saetta\" alla laguna di Caorle e alla foce del fiume Lemene, e tramite il \"Canale del Varoggio\" alla Darsena dell'Orologio e alla foce del fiume Livenza.\nVerso sud-ovest, dalla via dedicata a Sant'Andrea prende forma l'omonimo rione, una serie di strade con il nome di pesci, prodotti tipici del pescato locale. Sull'altra sponda del rio centrale, si ha invece il moderno rione Sansonessa, che ospita la zona industriale di Caorle. Ancora pi\u00f9 a sud si estende il rione Santa Margherita, attraversato dal lungo viale Santa Margherita, un tempo coperto da dune e da una folta vegetazione, e termina sulla riva sinistra del fiume Livenza. Sempre costeggiando il Rio centrale, a sud del rione Sant'Andrea, si trova il recente rione dell'Orologio (tradizionalmente incorporato nel rione Santa Margherita), che prende il nome dall'omonimo canale e comprende la vicina Darsena dell'Orologio, che si articola in una sorta di quadrante di meridiana con una serie di vie che hanno il nome dei segni dello zodiaco; a nord-est del centro storico si estendono invece i rioni San Giuseppe, pi\u00f9 interno, e Falconera, che arriva fino alla foce del Lemene, nella zona dell'antico \"Porto Romatino\" e dei territori lagunari, dove si trovano le tipiche costruzioni dei \"casoni\".\nLe frazioni.\nSecondo lo Statuto Comunale le frazioni del comune di Caorle sono Brussa e San Giorgio di Livenza.\nLe localit\u00e0.\nOltre alle due frazioni, il comune di Caorle comprende le localit\u00e0 di C\u00e0 Corniani, C\u00e0 Cottoni, Ottava Presa, San Gaetano, Marango, Castello di Brussa, Porto Santa Margherita e Duna Verde.\nEconomia.\nPesca e agricoltura.\nL'economia di Caorle \u00e8 da sempre basata in modo particolare sulla pesca. Gi\u00e0 al tempo del \"Privilegio delle Acque\" (XV secolo) si hanno notizie del primo consorzio peschereccio, sebbene la costituzione legale risalga soltanto al 1858. Dopo un periodo fiorente negli anni trenta, grazie all'interessamento importante del cavalier Eugenio Bellotto, il consorzio entr\u00f2 in una profonda crisi economica, che port\u00f2 al fallimento negli anni novanta. Oggi sopravvive il mercato ittico, sotto il controllo del comune, che sorge vicino al porticciolo interno, nel centro citt\u00e0.\nCon la bonifica del XIX secolo della zona di Ca' Corniani e con la vendita dei diritti di pesca nelle zone della laguna di Caorle verso la fine del novecento, una grossa fetta dell'economia di Caorle pass\u00f2 all'agricoltura. Grazie anche alla ricerca impiegata in questo campo, Caorle ha potuto fregiarsi pi\u00f9 volte del riconoscimento Spighe Verdi della FEE, che premia i comuni rurali che intendono valorizzare uno sviluppo sostenibile del territorio, la cura dell'ambiente e la difesa del paesaggio.\nIndustria.\nSpecialmente a partire dagli anni ottanta, Caorle ha potuto anche estendere la sua economia nel settore secondario, con lo sviluppo di un'importante zona industriale all'ingresso del centro storico, nel rione Sansonessa, e la costruzione di un'area PIP presso la frazione di Ottava Presa.\nTurismo.\nL'ambito, per\u00f2, in cui l'economia di Caorle \u00e8 attualmente fortemente incentrata rimane il turismo. La cittadina veneta offre ai turisti amanti del mare oltre 250 strutture alberghiere, numerosi appartamenti per vacanza, villaggi turistici e campeggi. Inoltre, un migliaio di posti barca sono distribuiti nelle due darsene cittadine, la Darsena dell'Orologio nel centro del capoluogo, Bandiera Blu per gli approdi turistici ininterrottamente dal 1992, e Marina 4 a Porto Santa Margherita, dove attraccano unit\u00e0 da diporto anche di grandi dimensioni.\nLa citt\u00e0 di Caorle, con le sue spiagge di \"Levante\" e di \"Ponente\" (separate dalla scogliera e dalla diga foranea), Duna Verde, Lido Altanea, Porto Santa Margherita e Brussa, si affaccia sul mare Adriatico per 18 chilometri di arenile, pi\u00f9 volte premiato con la Bandiera Blu della FEE.\nA nord si trova la Laguna di Caorle, che offre la possibilit\u00e0 di escursioni in barca in mezzo alla natura incontaminata, che tanto piaceva allo scrittore Ernest Hemingway, il quale la descrisse nel suo libro Di l\u00e0 dal fiume e tra gli alberi. Tra le valli e le barene si trovano i \"Casoni\", tipiche costruzioni usate in passato dai pescatori durante il periodo della pesca.\nMa Caorle, unica sull'Adriatico, \u00e8 capace di conciliare stagione balneare e un pregevole centro storico, con le sue casette variopinte distribuite fra calli, campi e campielli. D'inverno la citt\u00e0 non si svuota, ma continua ad offrire opportunit\u00e0 per i turisti, con alberghi e appartamenti per vacanza aperti tutto l'anno e, nel centro storico, i mercatini di Natale e una pista di pattinaggio sul ghiaccio all'aperto da dicembre ai primi giorni di febbraio (iniziativa avviata con successo dal 2015).\nMonumenti e luoghi d'interesse.\nDi particolare interesse il duomo del 1038 (gi\u00e0 cattedrale e sede vescovile fino al 1807) e il campanile cilindrico e sormontato da cuspide conica, in stile romanico, della stessa epoca. Tra le opere custodite all'interno del tempio particolare interesse suscitano la \"Pala d'oro\" (secondo la tradizione donata alla popolazione dalla regina di Cipro, Caterina Corner), \"L'Ultima Cena\" attribuita a Gregorio Lazzarini e una particolare \"Piet\u00e0\" in legno dorato. L'annesso museo parrocchiale custodisce inoltre sei tavole raffiguranti apostoli del XIV secolo, di scuola veneta, una \"Croce Capitolare\" astile datata XIV secolo, il reliquiario del cranio di Santo Stefano Protomartire, patrono della citt\u00e0, e il \"Reliquiario del preziosissimo sangue\", contenente, secondo la tradizione, terra sopra la quale pass\u00f2 Ges\u00f9 sanguinante, oltre ad altre reliquie e arredi sacri.\nSulla costa si trova il Santuario della Madonna dell'Angelo, ricostruito nel XVIII secolo su una preesistente chiesa di pianta basilicale, e ristrutturato nel 1944. Da sempre meta di devoti pellegrini, conserva, sotto la volta affrescata, oltre alla stupenda statua lignea della Vergine col Bambino, l'altare maggiore barocco, proveniente dal duomo, e un rilievo dell'Arcangelo S. Michele, opera\ndello scultore Andrea dell'Aquila.\nOgni due anni si svolge il concorso \"Scogliera viva\", per il quale scultori di diverse nazionalit\u00e0 sono chiamati a decorare gli scogli del lungomare con sculture di gran pregio, ammirabili tutto l'anno.\nLingue e dialetti.\nQuello parlato a Caorle \u00e8 un dialetto molto vicino a quello veneziano, ma gi\u00e0 nell'entroterra di alcune frazioni si sentono gli influssi del veneto centrale. Alcune forme, diffuse nei dialetti limitrofi, non sono presenti nel caorlotto: per esempio non compaiono vocali interdentali come la z (si dice \"xente\" e non \"zente\"); non vi \u00e8 l'elisione dell'ultima vocale preceduta da consonanti fricative sibilanti (es.: non si pronuncia \"adess\", la parola \"adesso\" rimane invariata oppure nella variante \"'desso\"), n\u00e9 la sostituzione della vocale finale con la \"e\" (es. si dice \"ara che scherso\" in luogo di \"ara che scherse\" - guarda che scherzo), varianti queste molto diffuse nelle vicine Eraclea e San Stino; influssi tipicamente lagunari si sentono nella coniugazione del verbo essere (terza persona: \"(lu el) xe / (\u0142ori i) xe\") a differenza di quanto accade appena fuori del territorio cittadino (\"(lu) l'\u00e8 / (\u0142ori) l'\u00e8\"); nelle frasi interrogative si riconosce la fusione tipica del veneziano pi\u00f9 antico (es. \"gastu x\u00e0 pens\u00e0?\" - Hai gi\u00e0 pensato? - anche qui differenziandosi dalla forma prevalente nell'entroterra \"atu\"), riconoscibili tra l'altro anche nelle zone di Chioggia. In questo senso Caorle pu\u00f2 essere considerata una sorta di enclave del dialetto veneziano, anche se priva della cadenza cantilenante tipica della Laguna. Va tenuto presente che la variante veneziana della lingua veneta era la lingua ufficiale della Serenissima Repubblica, di cui Caorle era la terza isola per grandezza (dopo Chioggia e la stessa Venezia). La stessa denominazione collettiva dei cittadini pu\u00f2 essere esaminata dal punto di vista linguistico: sarebbe dovuta ad un influsso bizantino, che distingue le zone costiere da Ravenna (\"Ravennati\") verso Rovigo (\"Rovig\u00f2ti\"), Chioggia (\"Ciox\u00f2ti\") e Caorle (\"Caorl\u00f2ti\").\nCultura.\nNumerosi sono gli eventi che riguardano la citt\u00e0 di Caorle in diversi periodi dell'anno.\nInfrastrutture e trasporti.\nA Caorle si pu\u00f2 arrivare:\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero l'8,90% della popolazione. Di seguito sono riportati i gruppi pi\u00f9 consistenti:"}
{"id": "34066", "revid": "2036780", "url": "https://it.wikipedia.org/wiki?curid=34066", "title": "Chioggia", "text": "Chioggia (; \"Ci\u00f3xa\" in veneto chioggiotto) \u00e8 un comune italiano di abitanti della citt\u00e0 metropolitana di Venezia in Veneto. Si trova ai margini meridionali della citt\u00e0 metropolitana e confina con la laguna veneta a nord e ad ovest, il mare Adriatico a est, le foci dell'Adige ed il delta del Po a sud.\nGeografia fisica.\nTerritorio.\nIl centro storico della citt\u00e0 sorge all'estremit\u00e0 meridionale della laguna, su di un gruppo di isolette divise da canali e collegate fra loro da ponti. Differentemente da Venezia, la gran parte dell'area \u00e8 percorribile da automobili e mezzi pubblici. Con la vicina Sottomarina, situata nel tratto di terra che divide la laguna dal mare, e con le localit\u00e0 di Borgo San Giovanni e Brondolo, forma un unico centro urbano grazie alla creazione dell'Isola dell'Unione e del suo omonimo ponte che taglia la laguna del Lusenzo.\nIl resto del comune \u00e8 localizzato nell'entroterra e va a comprendere le foci del Brenta-Bacchiglione e Adige, con numerosi altri fiumi minori e canali a Sud e il litorale interno lagunare fino alla Valle di Millecampi a Nord-Ovest di Chioggia. Rilevante \u00e8 inoltre la presenza della riserva naturale Bosco Nordio fra le due frazioni di Sant'Anna e Cavanella d'Adige, che fornisce un raro esempio di quella che era la macchia del litorale alto adriatico che nei tempi antichi contraddistingueva gran parte del territorio di tutto il Golfo di Venezia.\nDista da Venezia, da Rovigo, da Padova, da Verona, da Vicenza, da Treviso e da Belluno. Per quanto riguarda il rischio sismico, Chioggia \u00e8 classificata nella zona 4, ovvero rischio molto basso.\nClima.\nIl Clima di Chioggia \u00e8 di tipo sub-mediterraneo, grazie alla presenza del Mare Adriatico che mitiga il Clima temperato umido della Pianura Padana.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,9\u00a0\u00b0C, quella del mese pi\u00f9 caldo, luglio, \u00e8 di +23,8\u00a0\u00b0C.\nLe precipitazioni si fanno pi\u00f9 intense in primavera e autunno mentre in inverno la neve non \u00e8 molto frequente e duratura a causa del salso proveniente dal mare e dalle acque lagunari.\nLa nebbia d'inverno e l'afa d'estate sono frequenti grazie anche all'elevata umidit\u00e0 della zona.\nI Venti principali sono la Bora, lo Scirocco, che causa il fenomeno dell'acqua alta, ed il Libeccio.\nDal punto di vista legislativo, il comune di Chioggia ricade nella \"Fascia climatica E\" con gradi giorno, dunque il limite massimo consentito per l'accensione dei riscaldamenti \u00e8 di 14 ore giornaliere dal 15 ottobre al 15 aprile.\nAnche Chioggia \u00e8 colpita dai picchi di marea particolarmente pronunciati (noti in tutto il mondo con il termine Acqua alta) che si verificano con particolare intensit\u00e0 nella laguna di Venezia, tali da provocare allagamenti nelle aree urbane. Generalmente quando il fenomeno dell'acqua alta colpisce Venezia, Chioggia segue le stesse sorti, senza per\u00f2 far nascere un significativo impatto mediatico, ma con identiche conseguenze negative a case, palazzi e attivit\u00e0 commerciali.\nIl fenomeno dell'acqua alta \u00e8 fronteggiato con un determinato protocollo atto a prevenire gli effetti negativi derivanti dal fenomeno stesso: le acque sono monitorate costantemente dal Centro Maree del Comune di Venezia che coordina il sistema di allertamento di base caratterizzato dall'allarme acustico di tipo elettromeccanico, il suo suono segnala una marea superiore ai 110\u00a0cm; l'eventuale ripetizione avvisa di una previsione superiore ai +140\u00a0cm ed una terza ripetizione \u00e8 associata alla previsione di superamento di quota +160\u00a0cm.\nIl sistema di difesa alle acque alte prevede un servizio di posa passerelle come avviene a Venezia, il servizio segue un preciso protocollo che determina i percorsi rialzati in relazione all'altezza della marea. Il fenomeno \u00e8 inoltre fronteggiato dal Baby Mose, costituito da paratie mobili situate nei canali di accesso alla citt\u00e0 allo scopo di impedire alle maree sostenute di inondare il Centro della Citt\u00e0, ad esclusione delle acque alte eccezionali che saranno fronteggiate dal MOSE, opera ancora in fase di costruzione.\nStoria.\nLe origini.\nLa leggenda sulle origini di Chioggia si collega a quella di Enea, mitico eroe troiano fuggito alla distruzione di Troia che navig\u00f2 per il Mediterraneo per poi stanziarsi nel Latium.\nCon Enea partirono anche Antenore, Aquilio e Clodio che, a met\u00e0 del viaggio, si separarono dal loro concittadino per dirigersi verso la laguna veneta fondando rispettivamente Padova, Aquileia e Clodia.\nA prova di questa mitica fondazione vi \u00e8 il simbolo della citt\u00e0, un leone rampante rosso su argento, scelto da Clodio stesso in ricordo della sua citt\u00e0 natale, ed il nome della citt\u00e0 stessa.\nDa ritrovamenti archeologici e studi recenti, si pu\u00f2 ipotizzare la nascita della citt\u00e0 intorno al 2000 a.C. dai Pelasgi, popolo di navigatori originario della Tessaglia, che avrebbero colonizzato numerose citt\u00e0 nelle coste Adriatiche.\nIl nome Chioggia quindi deriverebbe da Cluza, \"costruita artificialmente\", da spiegare con la natura insulare-lagunare della citt\u00e0 che senza modificazioni umane sarebbe stata sommersa dalle acque ad ogni alta marea.\nAltri nomi presenti nella citt\u00e0 sono di indubbia origine preellenica, come Lusenzo canale e laguna che si trova fra Chioggia e Sottomarina, Bebe, antica torre che serviva da avamposto al confine fra territorio Veneziano e Padovano, Perotolo ed Evrone.\nI primi insediamenti della citt\u00e0 di Chioggia, quindi, sono da localizzarsi verso l'attuale foce del Brenta-Bacchiglione, che all'epoca era un'altra delle porte della laguna, con il nome di Brondolo, nelle isoletta di \"Vicus\" a levante della Fossa Clodia, canale che corrisponde ora alla Laguna del Lusenzo, e nell'Evrone, che corrisponde a porto di Chioggia.\nStoria antica.\nCerto \u00e8 che la citt\u00e0 fosse gi\u00e0 presente in et\u00e0 romana.\nNe \u00e8 prova la struttura tipica del reticolato geometrico che contraddistingue Chioggia, formata da un \"Cardo\", l'attuale Corso del Popolo, e da un \"Decumanus\".\nCome per tutte le citt\u00e0 venete, Chioggia faceva parte della \"decima regio\", che comprendeva anche l'Istria.\nLe prime fonti storiche ci provengono da Plinio il Vecchio che \"Naturalis Historia\", descrive la zona lagunare veneta come \"la terra dei fiumi\" dicendo inoltre che:\nChioggia era importante soprattutto per le sue saline e il suo centro di produzione del \"Sal Clugiae\" considerato uno dei pi\u00f9 pregiati da Cassiodoro e Plinio stesso.\nNonostante ai giorni nostri non vi siano pi\u00f9 saline in funzione, in antichit\u00e0 la produzione di sale era l'attivit\u00e0 pi\u00f9 importante per l'economia della citt\u00e0 che impegnava quindi gran parte della popolazione e delle forze a disposizione.\nNelle acque di Chioggia vi erano fino a 72 recinti acquei, detti anche \"fondamenti di salina\", che andavano dal porto della citt\u00e0 alle rive adiacenti ai domini Padovani, che riuscivano a produrre circa 216 volte il bisogno dell'intera popolazione per un anno.\nIl sale prodotto infatti era indispensabile per i commerci e il suo pregio permetteva agli abitanti di poter acquistare qualsiasi altra merce difficile da reperire nelle terre lagunari.\nIl \"Sal Clugiae\", sale di Chioggia, era considerato un bene dello Stato, che porter\u00e0 la confederazione veneziana a combattere numerose volte contro Padovani, Ferraresi, Romagnoli e Bolognesi, in quanto imposto come unica merce di scambio per i commerci, a discapito di altri tipi di sale meno rinomato.\nCon il lento declino dell'Impero Romano, cominciarono ad arrivare anche le prime popolazioni barbare che in molte occasioni non si fecero scrupoli nel razziare e devastare le ricche terre dei Romani.\nI primi a invadere il veneziano furono i Visigoti che nel 401 d.C., comandati dal loro Re Alarico, cercarono di spingersi fino al Piemonte subendo per\u00f2 numerose sconfitte, mentre nel 404 seguirono gli Alani e i Vandali.\nSolo 7 anni dopo, i Visigoti ritornano in Italia e scendendo dalla Venezia arrivano fino a Roma prendendola e saccheggiandola.\nTra tutte le invasioni, la pi\u00f9 memorabile \u00e8 quella degli Unni nel 452 d.C. che, comandati da Attila, presero e distrussero Aquileia, Padova, Verona e numerose altre terre della regione.\nStoria medioevale.\nNel 568, il popolo dei Longobardi fece la sua comparsa nel suolo italico scendendo dalle Alpi Giulie e passando nella Venezia comandati dal loro Re Alboino. In meno di un secolo si ebbe, quindi, la fine dell'Impero Romano d'Occidente, la dominazione Erula, quella Ostrogota, quella Bizantina e infine l'inizio di quella Longobarda. Per quanto riguarda Chioggia e le altre citt\u00e0 lagunari fino a Grado, furono si dominate dalle popolazioni precedentemente nominate, eccezion fatta per i Longobardi che non riuscirono mai a conquistare i territori, ma mantennero comunque un'importante indipendenza, causata dalla dipendenza del lontano Impero di Costantinopoli.\nSi form\u00f2 cos\u00ec il primo Stato veneziano, composto dalle pi\u00f9 grandi citt\u00e0 del litorale adriatico governate da tribuni. Le isole pi\u00f9 cospicue erano: Grado, Bibione, Caorle, Eraclea, Equilio, Torcello, Murano, Rialto, Malamocco, Poveglia, Chioggia Maggiore e Chioggia Minore. La Chioggia Maggiore corrispondeva all'attuale Chioggia all'interno della laguna, mentre la minore corrispondeva pressappoco all'attuale Sottomarina vecchia affacciata sul mare. Ogni citt\u00e0 era autonoma e governata indipendentemente, salvo alcuni casi di interesse comune dove le decisioni erano prese di comune accordo.\nPer cercare di fronteggiare le invasioni da parte dei Longobardi che abitualmente si presentavano nelle terre veneziane, nel 697 si riunirono a Eraclea tutti i tribuni, nobili e vescovi delle citt\u00e0. Da tale consiglio ne usc\u00ec una nuova magistratura che fino alla caduta della Serenissima, rester\u00e0 la pi\u00f9 alta carica istituzionale: il Doge. Grazie al primo Doge, Paoluccio Anafesto, i confini della Repubblica furono finalmente definiti con esattezza ufficializzando l'indipendenza delle terre lagunari. Chioggia quindi pot\u00e9 stabilire i suoi domini dal porto stesso della citt\u00e0 fino alle sponde dell'Adige, e dal mare di Bebe a Conche con la libert\u00e0 di coltivare, pescare, fabbricare e piantare saline.\nCon la fine del Regno Longobardo, inizi\u00f2 quello dei Franchi con a capo Carlo Magno, che assegn\u00f2 il regno d'Italia a suo figlio Pipino nel 781 d.C. L'indipendenza della Repubblica non era ben gradita al nuovo Re tanto che nell'809 dichiar\u00f2 guerra alla confederazione veneta attaccando tutte le isole che davano sul mare, comprese le due Chiogge che assalite per terra e per acqua non poterono resistere a lungo. Fortunatamente i bassi canali lagunari riuscirono a fermare Pipino che non riusc\u00ec quindi a conquistare la sede dogale, che era stata per l'occasione spostata a Rialto. Al termine del conflitto la Repubblica Veneta era salva, anche se gravemente colpita in molte sue citt\u00e0, tra le quali Malamocco che non riusc\u00ec pi\u00f9 a riprendersi fino a quasi scomparire del tutto in pochi secoli. Per Rialto invece fu l'inizio dell'ascesa, con le migrazioni che seguirono la piccola isoletta si ingrand\u00ec al punto che venne designata come citt\u00e0 rappresentativa di tutti i veneti cambiando il suo nome in Venezia.\nCon la calata degli Ungari Chioggia sub\u00ec un'altra pesante distruzione in meno di cent'anni, dato che dopo la guerra di Pipino, non ci furono pi\u00f9 allestimenti di difesa a Sud della citt\u00e0. I chioggiotti si trovarono a fronteggiare l'armata ungara completamente da soli, poich\u00e9 la difesa veneta si radun\u00f2 ad Albiola, attuale San Pietro in Volta.\nChioggia faceva allora parte della diocesi di Malamocco, antica capitale della Repubblica, ma una serie di eventi naturali quali l'abbassamento del suolo, burrasche eccezionali e l'erosione del mare, cancellarono lentamente la citt\u00e0 che si spopol\u00f2 e fin\u00ec sommersa. Essendo diventata Chioggia la citt\u00e0 pi\u00f9 importante della diocesi, nel 1110 si decise di spostare la sede vescovile proprio nella citt\u00e0 del sale, portando anche le reliquie dei santi martiri Felice e Fortunato, ancora oggi patroni della citt\u00e0.\nNegli anni a seguire per Chioggia ci fu un periodo di prosperit\u00e0, intervallato da qualche piccola guerra con i rivali Padovani e Trevigiani e dall'arrivo del Barbarossa che nella citt\u00e0 firm\u00f2 il \"trattato Clodiano\" nel 1177, preliminare di quello di Venezia che sanc\u00ec un breve periodo di pace fra Impero e Comuni italiani. Dal punto di vista politico ed amministrativo, si pass\u00f2 dai tribuni al podest\u00e0, un messo della citt\u00e0 di Venezia rappresentante della Repubblica nelle citt\u00e0 pi\u00f9 importanti, che segn\u00f2 l'inizio della supremazia di Venezia sulle politiche interne delle altre citt\u00e0 venete.\nNotizie storiche.\nUna pagina importante della storia della citt\u00e0 avvenne durante la cosiddetta guerra di Chioggia (rievocata nel Palio della Marciliana), l'ultimo scontro tra Repubblica di Genova e Serenissima Repubblica di Venezia. Nel 1379 la citt\u00e0 cadde in mano a Genova per poi essere riconquistata dall'intervento veneziano nel 1380. Nel 1438 venne fondato quello che \u00e8 considerato il primo cantiere navale del mondo, il Cantiere navale Camuffo, trasferito poi nel 1840 a Portogruaro. La citt\u00e0 era governata, su modello di Venezia, da un maggior e minor consiglio, nei quali erano rappresentate le famiglie Chioggiotte. Chioggia fece parte della Repubblica di Venezia fino al 1797, anno in cui cadde in mano alle truppe di Napoleone Bonaparte. Nel 1812 Domenico Poli fond\u00f2 a Chioggia il Cantiere Navale Poli.\nIn seguito al trattato di Campoformio, nel 1798, la citt\u00e0 pass\u00f2 in mano all'Austria.\nDurante la dominazione asburgica precisamente nel dicembre 1856 l'imperatore Francesco Giuseppe I d'Austria visit\u00f2 la citt\u00e0 accompagnato dalla consorte Elisabetta di Baviera pi\u00f9 conosciuta con il nome di Sissi, per l'occasione vennero create grandi dimostrazioni d'affetto verso il reale avvolte imposto dalle autorit\u00e0 imperiali.\nSotto la sovranit\u00e0 imperiale rimase tranne che per un breve periodo in cui subentrarono nuovamente i francesi, fino al 1866, anno in cui Chioggia venne annessa al nascente Stato Italiano alla fine della terza guerra di indipendenza, quando, malgrado le sconfitte militari subite dalle forze italiane, con la notevole eccezione delle formazioni garibaldine, grazie all'alleanza con la Prussia, il governo austriaco fu costretto a cedere il Veneto e parte dell'odierno nordest all'Italia. Durante la seconda guerra mondiale rischi\u00f2 il bombardamento a tappeto da parte dell'aviazione alleata. Solo grazie alla rivolta dei cittadini i nazifascisti si arresero e il 27 aprile 1945 la citt\u00e0 venne liberata dalle forze alleate.\nOnorificenze.\nLa citt\u00e0 di Chioggia \u00e8 la quindicesima fra le ventisette citt\u00e0 decorate con Medaglia d'Oro come \"Benemerite del Risorgimento nazionale\" per le azioni altamente patriottiche compiute dalla citt\u00e0 nel periodo del Risorgimento italiano, ovvero tra i moti insurrezionali del 1848 e la fine della prima guerra mondiale (1918).\nMonumenti e luoghi d'interesse.\nCarlo Goldoni - che abit\u00f2 per alcuni anni a Palazzo Poli - ha ambientato in questa citt\u00e0 una delle sue commedie pi\u00f9 conosciute, \"Le baruffe chiozzotte\", rappresentata per la prima volta al Teatro San Luca di Venezia nel 1762.\nCos\u00ec lo stesso Goldoni la descrive nella prefazione alle \"Baruffe\":\nIl centro storico di Chioggia, se osservato dall'alto, appare a forma di \"lisca di pesce\". La citt\u00e0 viene denominata la \"Piccola Venezia\" per le caratteristiche urbanistiche della zona antica molto simile a quella di Venezia, il capoluogo veneto a cui la citt\u00e0 \u00e8 collegata.\nLa Porta Garibaldi \u00e8 una fortezza che segna l'accesso al centro della citt\u00e0 rinascimentale di Chioggia a sud del centro storico. La data di costruzione della porta non \u00e8 certa ma si aggira attorno al 1300, anno caratterizzato da numerose guerre. La struttura ha subito nel corso del tempo svariati restauri, l'ultimo dei quali \u00e8 stato commissionato dall'ufficio del settore dei lavori pubblici di Chioggia a novembre 2018.\nA Chioggia - gruppo di isole collegate alla terraferma da poche strade - sono presenti, quindi, al pari di Venezia, calli, campi e canali. Il principale - dal punto di vista turistico, per la tipicit\u00e0 dei palazzi e delle chiese che vi si affacciano - \u00e8 il citato Canal Vena, attraversato da nove ponti, per molti versi simili a quelli presenti a Venezia.\nIl pi\u00f9 imponente \u00e8 il Ponte Vigo che chiude il canale a ridosso della laguna conducendo alla piazza omonima prospiciente la stazione dei battelli diretti a Pellestrina e nella quale troneggia un'alta colonna sormontata dal Leone marciano, simbolo dell'orgoglio veneto ma ironicamente chiamato dai veneziani \"el gato\" (\"il gattone\") perch\u00e9 di dimensioni molto inferiori a quelle del leone di Venezia, causa di forti litigi, le famose \"baruffe\", tra veneziani e chioggiotti, questi ultimi ritenendosi offesi dal disprezzo che tale appellativo preclude.\nGli altri canali che attraversano o racchiudono perpendicolarmente Chioggia sono il Canal Lusenzo, a sud, il Canal Lombardo, a ovest, e il Canale San Domenico, a est. La parte pi\u00f9 esterna della citt\u00e0 viene chiamata Riva Mare anche se in realt\u00e0 non si affaccia sulla laguna; il nome deriva dalla sua posizione protesa, appunto, in direzione del mare.\nArchitetture religiose.\nNumerose sono le chiese cattoliche presenti nel territorio clodiense.\nCattedrale di Santa Maria Assunta.\nLa Cattedrale di Santa Maria Assunta \u00e8 la chiesa principale di Chioggia e la cattedrale della diocesi omonima.\nBasilica di San Giacomo Apostolo.\nLa Basilica contiene il ceppo su cui, secondo la tradizione, si sedette Maria con in braccio il Cristo morto, e il quadro di autore ignoto che ritrae la scena. La chiesa contiene anche alcuni affreschi e le sculture dei \"Sette Doni\". Nel marzo del 1906 papa Pio X la elev\u00f2 alla dignit\u00e0 di basilica minore. Vicino alla Basilica si trovano la Pinacoteca e la Chiesa dei Rossi, o della Santissima Trinit\u00e0, con un chiostro privato all'interno.\nChiesa di Sant'Andrea.\nLa chiesa di Sant'Andrea, risalente al XVIII secolo, ha al suo fianco una torre in stile romanico - detta Torre dell'Orologio - risalente all'XI-XII secolo e, un tempo, torre di difesa e di avvistamento militare. Possiede al suo interno l'orologio da torre pi\u00f9 antico al mondo realizzato da Giovanni Dondi dell'Orologio (recenti studi hanno dimostrato la sua preesistenza a quello di Salisbury). All'interno dell'edificio religioso \u00e8 presente una Crocifissione di Palma il Vecchio (1480-1528) e il battistero attribuito al Sansovino.\nOrgano di Gaetano Callido 2 manuali restaurato nel 2005 dal Maestro Alessandro Girotto\nChiesa della Santissima Trinit\u00e0.\nIl complesso si \u00e8 sviluppato a partire dal 1528 per iniziativa della Confraternita dei Battuti del Santissimo Crocifisso, che venerava l'antico \"crocifisso snodabile\" in nicchia sopra l'armadio, alla parete di fondo.\nL'Oratorio fu costruito nella seconda met\u00e0 del Cinquecento, mentre il soffitto fu tappezzato di \u2018teler\u00ec tra il 1596 e il 1602 con dipinti di Palma il Giovane, Pietro Damini e Andrea Vicentino.\nNel 1703-1707 fu costruita l'attuale chiesa, a croce greca, in luogo di quella cinquecentesca, ormai fatiscente. Ospita oggi la pinacoteca della citt\u00e0.\nChiesa di San Domenico - Santuario del Cristo.\nLa chiesa sorge su una piccola isola, separata da Chioggia dal \"canale di San Domenico\". La fondazione della chiesa risale al XIII secolo e fu amministrata prima dai domenicani e poi dai gesuiti.\nLa chiesa fu radicalmente modificata nel '700 e nell\"800.\nL'interno della chiesa \u00e8 a singola navata, con presbiterio ed alcune cappelle laterali. Vi sono conservati alcuni dipinti di pregio, tra cui \"San Paolo stigmatizzato\", ultima opera conosciuta di Vittore Carpaccio e \"Crocefisso che parla a San Tommaso d'Aquino\" del Tintoretto.\nChiesa di Santa Caterina.\nLa chiesa, a differenza delle altre chiese del centro, affacciate sulla piazza principale, \u00e8 inserita all'interno del tessuto urbano cittadino.\nGeografia antropica.\nQuartieri e Frazioni.\nBorgo San Giovanni.\n\u00c8 un sobborgo posto a sud del centro, collegato tramite un ponte al quartiere di Brondolo.\nBrondolo.\nBrondolo \u00e8 un sobborgo contiguo a Sottomarina, delimitato a sud dal Brenta-Bacchiglione.\nSant'Anna.\nSant'Anna di Chioggia \u00e8 una frazione posta circa a 8\u00a0km a sud di Chioggia e compresa tra il Brenta-Bacchiglione e l'Adige.\nCa' Bianca.\nFrazione che dista 10\u00a0km dalla citt\u00e0 clodiense (7\u00a0km in linea d'aria) ed \u00e8 estesa per 730 metri. Sorge sulla riva destra del fiume Bacchiglione. \nIl centro del paese \u00e8 costituito da una chiesa (dedicata a San Rocco), ad agosto si svolge La Sagra di San Rocco che \u00e8 organizzata dal comitato parrocchiale. Il territorio su cui sorge il paese \u00e8 pianeggiante ed \u00e8 caratterizzato prevalentemente da campi coltivati (le maggiori colture sono mais e barbabietola), alcune zone residenziali con notevoli villette e villette bifamiliari. Ca' Bianca \u00e8 collegata a Chioggia tramite la SP 7 e con il servizio di trasporto urbano dell'ACTV (linea 3). Ospitava una base missilistica americana.\nCa' Lino e Isola Verde.\nCa' Lino e Isola Verde distano rispettivamente 7 e 9\u00a0km dalla citt\u00e0 clodiense (3 e 5\u00a0km in linea d'aria) e risultano essere collocate tra i delta dei fiumi Adige e Brenta-Bacchiglione, messi in comunicazione tra di loro da un canale chiamato \"Busiola\" (ex alveo del fiume Bacchiglione) che li unisce da sud verso nord. Isolaverde (gi\u00e0 Isola del Bacucco), \u00e8 una localit\u00e0 balneare affacciata sull'adriatico e rappresenta geograficamente un prolungamento naturale della spiaggia di Sottomarina interrotto dalle acque dalla foce del fiume Brenta-Bacchiglione. Ca' Lino e Isola Verde sono collegate a Chioggia tramite la SS 309 (Romea) e con il servizio di trasporto urbano dell'ACTV (linea 5).\nCa' Pasqua.\nFrazione che dista 6\u00a0km da Chioggia. Qui confluiscono il Brenta ed il Bacchiglione, diventando un unico fiume.\nCavanella d'Adige.\nLa frazione di Cavanella d'Adige sorge sulla riva sinistra del fiume Adige che sfocia a Est, ad una decina di km, nel mare Adriatico e si trova al limite di separazione tra la citt\u00e0 metropolitana di Venezia da quella di Rovigo, situata a circa 13\u00a0km a sud di Chioggia, 4 a nord di Rosolina e 13 a nord di Porto Viro. Nei pressi dell'abitato si trova Riserva naturale Bosco Nordio nonch\u00e9 la Laguna di Caleri, fra la foce dell'Adige e quella del Tartaro-Canalbianco-Po di Levante.\nDa Venezia dista 63\u00a0km, 44 da Rovigo, 60 da Padova e 22 da Adria.\nValli.\nLa frazione Valli di Chioggia sorge in terraferma sulla riva sinistra del fiume Brenta ed \u00e8 situata a circa 10 km da Chioggia e 15 km da Piove di Sacco attraversato dalla strada statale 309 Romea. Il centro del paese \u00e8 costituito da una chiesa dedicata alla nativit\u00e0 di Maria di cui, a settembre, si svolge una sagra commemorativa organizzata dal comitato parrocchiale. Il territorio su cui sorge \u00e8 pianeggiante e caratterizzato prevalentemente da campi coltivati e da alcune zone residenziali.\nSottomarina.\nSottomarina (in lingua veneta \"Marina\", in latino: \"Clodia Minor\") \u00e8 un sobborgo posto a est del centro ed \u00e8 un'importante meta turistica balneare nel periodo estivo.\nSociet\u00e0.\nTradizioni e folclore.\nNel terzo fine settimana di giugno si svolge il Palio della Marciliana\nParticolarit\u00e0 dei cognomi.\nChioggia rappresenta un caso demografico quasi unico in Italia: il cognome pi\u00f9 diffuso tra gli abitanti cioxoti \u00e8 Zennaro (nella stragrande maggioranza pescatori). Mentre i cognomi marinanti pi\u00f9 diffusi sono Boscolo e Tiozzo (pi\u00f9 di diecimila residenti, in prevalenza albergatori e gestori delle spiagge). \nL'elevatissimo tasso di omonimia ha portato il comune a indurre l'ufficializzazione nel registro dell'anagrafe dei \"detti\", soprannomi popolari utilizzati per distinguere i vari rami di una stessa famiglia. In ogni documento ufficiale, patente di guida e carta d'identit\u00e0 compresi, i \"detti\" - alcuni dei quali molto bizzarri - vengono inseriti a tutti gli effetti di legge, accompagnando la vita giuridica dell'interessato.\nCultura.\nIstruzione.\nUniversit\u00e0.\nDal 2001 Chioggia ospita una sede distaccata dell'Universit\u00e0 degli Studi di Padova, nel Palazzo Grassi situato sulla riva del canal Vena, non molto distante da Ponte Vigo. Questa sede accoglie il corso di studi in Biologia Marina, qui dislocato per la sua vicinanza al mare, e il Museo di zoologia adriatica Giuseppe Olivi, che espone la pi\u00f9 antica collezione di animali marini del mar Adriatico. Sull'Isola di san Domenico invece, vi \u00e8 la stazione idrobiologica Umberto D'Ancona, sede di ricerca dell'Universit\u00e0 stessa.\nMusei.\nDi rilievo culturale \u00e8 il Museo Civico della Laguna Sud situato vicino alla cattedrale e a breve distanza dalla porta di Santa Maria, in Campo Marconi 1. Ospitato nell'ex convento di San Francesco fuori le mura, documenta l'evoluzione storico-ambientale e sociale del territorio chioggiotto.\nPalazzo Grassi invece, nei pressi di ponte di Vigo, ospita il Museo di zoologia adriatica Giuseppe Olivi: un museo universitario aperto al pubblico, che offre l'opportunit\u00e0 di conoscere l'ambiente marino adriatico e i suoi organismi e di vedere da vicino un esemplare di squalo elefante di 8 metri. Altro museo: il museo diocesano d'arte sacra. Ospita opere di Paolo Veneziano, Cima da Conegliano, Palma il Vecchio, Andrea Brustolon e l'ultima opera del Carpaccio, traslata dal santuario di San Domenico. Presente anche una pinacoteca: la pinacoteca della Ss.ma Trinit\u00e0 nell'oratorio omonimo del 1500. Contiene tele di Andrea Vicentino e Pietro Damini.\nMedia.\nStampa.\nI quotidiani locali venduti in citt\u00e0, che trattano di cronaca locale sono due: la Nuova Venezia e Il Gazzettino. Anche il Corriere della Sera edita un quotidiano locale: il Corriere del Veneto venduto come dorso veneto della famosa testata nazionale. A differenza degli altri quotidiani, il Corriere del Veneto non tratta di cronaca locale clodiense in maniera continuativa, ma solo in caso di notizie particolarmente rilevanti. Altri periodici diffusi in citt\u00e0 sono: Nuova Scintilla (settimanale), Il Dialogo (free press), La Piazza (mensile).\nEconomia.\nLa principale risorsa e fonte di sviluppo \u00e8 la pesca che fa di Chioggia uno dei porti marittimi pi\u00f9 importanti dell'Adriatico. Altra fonte di reddito per questa citt\u00e0 \u00e8 data dalla produzione agricola di radicchio (Rosa di Chioggia).\nImportante \u00e8 l'attivit\u00e0 portuale, che grazie al collegamento ferroviario (linea dedicata Verona-Rovigo-Adria-Chioggia) riesce a dare un valido supporto per lo scambio merci; dall'estate 2005 il porto grazie al servizio traghetti diventa anche terminal passeggeri con rotte verso la Croazia, a Spalato, per il trasporto non solo di merci ma anche di persone e autovetture.\nAltre forme minori di reddito presenti nella citt\u00e0 di Chioggia sono date dalle industrie del tessile, del legno e dalla molteplice presenza di piccoli cantieri navali (comunemente chiamati dalla gente del posto \"squeri\"), che si occupano della realizzazione e riparazione di pescherecci e barche in legno.\nTurismo.\nL'economia si basa essenzialmente sulle attivit\u00e0 turistiche, sviluppate lungo tutta la costa di Sottomarina e Isolaverde. Chioggia \u00e8 conosciuta con l'appellativo turistico di \"Piccola Venezia\".\nInfrastrutture e trasporti.\nStrade.\nChioggia \u00e8 interessata dalla Strada Statale 309 Romea.\nFerrovie.\nIl comune \u00e8 servito da tre stazioni ferroviarie: la stazione di Chioggia, capolinea della Ferrovia Rovigo-Chioggia, la fermata ferroviaria di Sant'Anna di Chioggia, e quella di Cavanella d'Adige.\nLa Ferrovia Chioggia-Porto di Chioggia era un raccordo ferroviario a scartamento ordinario che collegava la Stazione di Chioggia al Porto di Chioggia.\nPorti.\nIl Porto di Chioggia o bocca di porto di Chioggia \u00e8 l'accesso pi\u00f9 meridionale della laguna di Venezia. La localit\u00e0 \u00e8 un importante porto peschereccio.\nMobilit\u00e0 urbana.\nI trasporti urbani e interurbani di Chioggia vengono svolti con autoservizi di linea gestiti da Busitalia - Sita Nord - ArrivaVeneto. I collegamenti in laguna vengono gestiti da Actv.\nSport.\nHa sede nel comune la societ\u00e0 di calcio Union Clodiense , militante nel campionato di Serie D 2019-2020, erede della Associazione Calcio Chioggia Sottomarina, sciolta nel 2011. La societ\u00e0 di calcio a 5 Lions Chioggia, \u00e8 stata attiva dal 1989 al 2015.\nHa sede nella citt\u00e0 anche la A.S.D.Circolo Nautico Chioggia fondata nel 1949 che tra i propri atleti ha l'olimpionica Silvia Zennaro e il pluricampione Enrico Zennaro, oltre a tanti altri atleti. Il C.N.C. \u00e8 anche stato premiato dal CONI-FIV con medaglie di bronzo, argento e ORO per l'attivit\u00e0 sportiva svolta.\nImpianti sportivi.\nStadio comunale \"Aldo e Dino Ballarin\"."}
{"id": "34067", "revid": "124948606", "url": "https://it.wikipedia.org/wiki?curid=34067", "title": "Cinto Caomaggiore", "text": "Cinto Caomaggiore (\"Cint\" in friulano, \"Sint\" in veneto) \u00e8 un comune italiano di abitanti della citt\u00e0 metropolitana di Venezia in Veneto. Fa parte dell'ex mandamento di Portogruaro: l'ente territoriale \u00e8 stato istituito con Decreto del Regno d'Italia del 29 aprile 1806 \"Decreto riguardante l'organizzazione in dipartimenti degli Stati Veneti\".\nGeografia fisica.\nIl territorio comunale si trova nella pianura friulano-veneta, nella cerniera che collega l'alta pianura pordenonese e la bassa pianura portogruarese. Il terreno \u00e8 generalmente pianeggiante, tende ad abbassarsi nel centro del paese e lungo i corsi d'acqua.\nIl comune \u00e8 attraversato dai fiumi Caomaggiore e Reghena, di cui lo stesso Caomaggiore \u00e8 affluente, e da molteplici canali, i pi\u00f9 importanti: il Melon, il Suiedo, il Lison, il Trator e il San Piero (vecchio corso del fiume Reghena, prende il nome da una piccola chiesetta che esso costeggia). Il sottosuolo \u00e8 attraversato da un ramo del Tagliamento che alimenta le diverse risorgive che interessano il comune, ed in particolare \"i Laghi di Cinto\", delle ex cave di ghiaia oggi allagate, questi laghetti artificiali sono ricchi di fauna acquatica e fanno da tappa per molti volatili.\nSi estende su una superficie di 21,47\u00a0km\u00b2, da un'altitudine minima di 6 metri, ad una massima di 8 metri s.l.m..\nCinto Caomaggiore confina a nord con Chions, ad est con Pramaggiore, ad ovest con Sesto al Reghena e Gruaro, a sud con Portogruaro.\nSismologia.\nSecondo la Classificazione sismica, il comune rientra in una zona soggetta a sismicit\u00e0 bassa.\nClima.\nSecondo la classificazione climatica, Cinto Caomaggiore appartiene alla zona E, gradi giorno 2.649. Gode di un tipico clima temperato delle medie latitudini, piovoso o generalmente umido in tutte le stagioni e con estati molto calde.\nStoria.\nOrigini.\nCinto Caomaggiore ha probabilmente origini romane, il nome Cinto sembra infatti che derivi da \"ad quintum\", ovvero a 5 miglia da Concordia Sagittaria, il pi\u00f9 importante centro abitato dell'epoca in zona. Esiste, per\u00f2, un'ulteriore ipotesi che fa derivare il nome da \"Cintum\", ovvero, luogo cintato da mura. D'altro canto in alcuni documenti medioevali catastali si fa riferimento alla Villa di Cinto con la parola \"Cintho\" o \"Curto\".\nCome si pu\u00f2 desumere tuttora non si \u00e8 trovata ancora un'origine certa del nome. Associazioni culturali e sportive sono attive in Cinto Caomaggiore, tra queste anche un settore di particolare interesse archeologico,una testimonianza dei reperti di epoca preromana e romana. Il volume con le raccolte dei dati, le illustrazioni, le foto dei rinvenimenti antichi e le mappe si possono consultare nella biblioteca comunale e sono stati eseguiti da Luigi Rossi, botanico, topografo e ricercatore, con la collaborazione di Livio Marcorin.\nLa seconda parte del nome \"Caomaggiore\" deriva invece dall'omonimo fiume Caomaggiore che attraversa il territorio del paese. A sua volta sembra derivi da \"Campo Maggiore\", forse denominazione di un terreno limitrofo al fiume.\nDall'epoca romana al Medioevo.\nDiversi reperti archeologici rivelano che l'area occupata dal Comune di Cinto Caomaggiore fosse interessata alla presenza dei Romani gi\u00e0 nel I secolo d.C., rappresentava un punto di passaggio per giungere a Iulia Concordia (attuale Concordia Sagittaria). Gi\u00e0 territorio sottoposto all'Agro Concordiese, il legame con la citt\u00e0 romana si sarebbe poi rafforzato alla fine del IV sec., con la fondazione della diocesi di Concordia (attuale diocesi di Concordia-Pordenone) da parte del vescovo di Aquileia, la cui autorit\u00e0 non venne comunque meno, anzi, in seguito la rafforz\u00f2 gestendo il territorio mediante propri Gastaldi.\nDopo la caduta dell'Impero romano d'Occidente, in un periodo condito di scorribande barbariche e di straordinarie alluvioni (in vari momenti, i fiumi Tagliamento e Livenza erano divenuti un unico fiume), con la costituzione del Ducato Friulano del Regno dei Longobardi nel 568, il territorio di Cinto Caomaggiore viene inserito nell'ambito territoriale di questo. Con l'avvento dei Franchi e la costituzione del Sacro Romano Impero, il Ducato Friulano \u00e8 soppresso e nel 3 aprile 1077 sostituito dal Patriarcato di Aquileia. Cos\u00ec anche il territorio di Cinto Caomaggiore diviene parte integrante del nuovo soggetto politico. Ci\u00f2 \u00e8 comprovato dal fatto che i Patriarchi di Aquileia dal quel momento in poi avrebbero nominato un proprio Gastaldo, curatore dei Beni patriarcali, per l'allora Villa di Cinto.\nAll'interno dell'Amministrazione patriarcale le Ville di Cinto e Settimo (attuale localit\u00e0 del Comune) vengono inserite nella Gastaldia di San Vito al Tagliamento. In seguito, tale Gastaldia sarebbe stata divisa nell'ambito del Patriarcato tra la Gastaldia di Meduna, a cui fu aggregata la Villa di Cinto e la Gastaldia di San Vito, a cui fu aggregata la Villa di Settimo. Il 3 maggio 762 i fratelli Erfo e Marco, figli di Piero, Duca del Friuli, donano all'abbazia benedettina di Santa Maria in Silvis, collocata a Sesto al Reghena (comune limitrofo a Cinto e Settimo), tutti i loro beni parte dei quali si trovano anche a Settimo. \u00c8 un fatto importante poich\u00e9 attrarr\u00e0 la Villa di Settimo sotto il controllo dell'abate sestense.\nLa dominazione veneziana.\nNel 1420 il Patriarcato venne assorbito dalla Repubblica di Venezia. All'interno del nuovo soggetto politico i Territori del Patriarcato, compreso quindi le Ville di Cinto e Settimo, vennero riuniti nella Patria del Friuli, che nella pratica rappresentava l'ente amministrativo sostitutivo del Patriarcato. \u00c8 utile rilevare che la Repubblica lasci\u00f2 ampia autonomia al nuovo ente, in particolare lasci\u00f2 sopravvivere il Parlamento del Friuli, organo costituito dai rappresentanti delle citt\u00e0 friulane, tra le quali vi era Portogruaro che vantava un proprio seggio.\nLa dominazione napoleonica e austriaca e l'annessione al Regno d'Italia.\nCon l'avvento di Napoleone nel 1797 (trattato di Campoformio) la Repubblica di Venezia cess\u00f2 di esistere e i relativi territori, tra cui la Patria del Friuli, furono assorbiti dall'Impero austriaco. La Patria del Friuli fu trasformata insieme ai suoi territori, tra cui le Ville di Cinto e Settimo, nella Provincia del Friuli con sede a Udine. Nel 1805 fu annessa al Regno d'Italia dell'Impero Francese.\nQuesto \u00e8 un periodo importante poich\u00e9 Cinto e Settimo inizialmente furono inserite nel Dipartimento del Tagliamento (grosso modo le attuali Province di Treviso e Pordenone), in seguito nel Cantone di Portogruaro che con un regio decreto del 1806 veniva aggregato insieme al Cantone di Aquileia al Dipartimento dell'Adriatico di Venezia, ovvero la futura Provincia di Venezia. Le motivazioni che portarono i francesi a strappare questi territori friulani dal Dipartimento di Passariano, ovvero l'ente successore della Patria del Friuli, riguardavano il rischio di rendere il Dipartimento Adriatico meno importante di quelli confinanti, in particolare del Dipartimento di Passariano.\nI francesi mal vedevano il fatto di ridurre Venezia, dall'estesa e potente Repubblica che fu, ad una semplice e ridotta provincia del Regno. Tutto ci\u00f2 in contrasto con le realt\u00e0 friulane di Portogruaro e Aquileia. \u00c8 un periodo di intense riforme locali, che miravano a rigenerare un'area sostanzialmente disarticolata ed economicamente stagnante. Con l'introduzione dell'istituto municipale, le Ville di Cinto e Settimo furono unificate nel Comune di Cinto Caomaggiore. Tale ente comunale sub\u00ec parecchie modifiche territoriali. Infatti, determinandosi una politica amministrativa che promuoveva la costituzione di Comuni con un minimo di abitanti elevato, a Cinto furono annessi i Comuni contigui di Gruaro e Pramaggiore, in seguito si procedette comunque alla relativa separazione. Non manc\u00f2 neppure la fusione in unico Comune di tutto il mandamento portogruarese e la relativa tempestiva dissoluzione.\nNel 1815 col congresso di Vienna si sanc\u00ec l'appartenenza degli ex territori della Repubblica di Venezia all'Impero Asburgico. La nuova amministrazione austriaca trasform\u00f2 il Dipartimento di Passariano nella Provincia di Udine, alla quale restitu\u00ec solo Aquileia. Infatti, all'ex Dipartimento Adriatico, divenuto Provincia di Venezia, rimase il Mandamento di Portogruaro, a cui erano aggregate Cinto e Settimo. La motivazione di tale decisione rimaneva simile a quella francese.\nNel 1866 i territori delle Venezie furono annessi dal Regno d'Italia, che lasci\u00f2 l'organizzazione amministrativa sostanzialmente immutata.\nNel 1867 il comune di Cinto assunse la denominazione di \"Cinto Caomaggiore\".\nCon l'avvento delle bonifiche delle terre del portogruarese emerse l'esigenza di nuova e abbondante manodopera che le popolazioni autoctone del portogruarese non potevano soddisfare. \u00c8 cos\u00ec che ha inizio una nuova pagina anche per il Comune di Cinto Caomaggiore. Numerose famiglie vicentine e padovane raggiunsero il mandamento e si distribuirono in esso. Si costruirono grandi case coloniche, i paesi cambiarono fisionomia, la secolare stasi di Cinto come del Portogruarese sembrava aver ricevuto finalmente una scossa. Ma arrivano le due Guerre e le relativi crisi. La Resistenza coinvolse anche Cinto e Settimo, anche se in paese non si distinsero eventi di rilevante interesse.\nIl dopoguerra.\nCon l'Assemblea Costituente del 1946, nel disegnare i confini del Friuli Venezia Giulia fu proposto di effettuare un referendum per l'aggregazione del Mandamento di Portogruaro alla Regione costituenda nell'ambito della futura Provincia di Pordenone, fatto che gli amministratori locali vedevano positivamente, ma col rinvio della costituzione della Regione del Friuli-Venezia Giulia finalizzato all'atteso ritorno di Trieste all'Italia, il progetto referendario fu dimenticato.\nNel frattempo il Comune vive l'emigrazione della popolazione verso Svizzera, Francia, Germania, ecc. Grazie a questi emigranti si diffonde nel paese un certo benessere, pur restando ad economia sostanzialmente rurale. L'effetto del boom economico degli anni cinquanta si fa sentire anche a Cinto e Settimo. Nel Pordenonese nascono nuove industrie tra cui la Zanussi, che necessitano di manodopera. \u00c8 cos\u00ec che inizia una nuova fase di pendolarismo per i Cintesi, che si recano a Pordenone per lavorare. Nel 1953 nasce la pi\u00f9 importante fabbrica del paese, la B.P.T. (Brevetti Plozner Torino). Rimane comunque l'agricoltura il settore determinate per il Comune.\nNegli anni sessanta nella vicina Pordenone si fanno sentire i richiami per costruire una nuova e grande Provincia del Friuli Occidentale, comprendente la stessa Pordenone e Portogruaro, ma non prende forma un vero e proprio movimento aggregazionista. Negli anni settanta la popolazione conosce un scolarizzazione secondaria incrementata, aumentano gli artigiani e inizia a cambiare la struttura del nucleo familiare, in sostanza iniziano a disgregarsi le grandi famiglie delle case coloniche e i relativi figli trovano lavoro nelle fabbriche vicine.\nNegli anni ottanta le amministrazioni comunali cintesi scelgono di sviluppare i settori agricolo ed ambientale. Contrariamente, i comuni limitrofi operano una politica industriale. \u00c8 una scelta importante, ma altrettanto impegnativa, che determiner\u00e0 un deficit per l'economia del Comune. Tra la fine degli anni ottanta e i primi anni novanta lo sviluppo mancato e costi di amministrazione dei servizi elevati legati a tagli nei trasferimenti pubblici sempre pi\u00f9 frequenti sono alla base di una nuova proposta: la fusione dei Comune di Cinto Caomaggiore con i Comuni limitrofi, a est Gruaro e a ovest Pramaggiore.\nLa causa friulanista.\nNel 1989 la causa friulanista si riaccende, i comitati locali del mandamento portogruarese, tra cui quello di Cinto Caomaggiore con rappresentanti e fondatori del movimento \"Dai monti al Mare\" (in seguito rinominato \"Movimento Provincia di Pordenone Portogruaro\") Tarcisio Zorzi e Giampietro Del Gallo ricominciano la battaglia per la riunificazione del Mandamento col Friuli. Seguirono i referendum consultivi autogestiti in vari comuni tra cui Cinto Caomaggiore del 1991, in cui la maggioranza della popolazione dichiarava la volont\u00e0 di riunificazione. Risultato rispecchiato anche negli altri Comuni (Annone Veneto, Pramaggiore, Gruaro, Teglio Veneto e San Michele al Tagliamento).\nNon fu possibile effettuare all'epoca il referendum a norma dell'art. 132, comma 2 della Costituzione a causa del pesante procedimento previsto dalla legge sui referendum (legge 25 maggio 1970, n. 352) che all'articolo 42, comma 2, prescriveva la delibera del Consiglio comunale del comune interessato corredata da tante delibere di comuni o province che rappresentassero un terzo della popolazione della regione d'appartenenza e tante altre della regione di destinazione. Con la riforma costituzionale del 2001 la ridefinizione dell'articolo 132, comma 2, fu alla base della sentenza della Corte Costituzionale n\u00ba334 del 2004 che dichiar\u00f2 illegittima la prescrizione relativa al \u201ccorredo della delibera\u201d.\nCos\u00ec nel 2005 il Comune di Cinto Caomaggiore deliber\u00f2 a favore del referendum, effettuato poi nel 26 e 27 marzo 2006. Il 59,79% degli iscritti and\u00f2 a votare, e di questi il 91,5% chiese l'aggregazione con il Friuli. Con tale referendum inizia il procedimento istituzionale che prevede un disegno di legge ministeriale che prescriva il distacco-aggregazione, i pareri dei due Consigli regionali del Veneto e del Friuli Venezia Giulia, e la legge della Repubblica. Il Ministro degli Interni ha gi\u00e0 redatto il disegno di legge costituzionale (essendo coinvolta una regione a statuto speciale, il ministero ha preferito derogare alla norma che prevede la redazione di un disegno di legge ordinaria) e la regione Friuli - Venezia Giulia ha gi\u00e0 emesso parere favorevole all'ingresso di Cinto Caomaggiore nel proprio territorio.\nMonumenti e luoghi d'interesse.\nOratorio dell'Immacolata Concezione.\nL'Oratorio dell'Immacolata Concezione risale al cinquecento, esso \u00e8 delineato dai tipici tratti rinascimentale diffusi nell'area all'epoca. L'atrio, decorato da un timpano, \u00e8 delimitato da un colonnato di stile dorico. L'edificio ha pianta rettangolare. L'interno \u00e8 composto dalla navata centrale, due navate laterali, la sagrestia (lato destro dell'altare), un'ulteriore stanza di preghiera (lato sinistro dell'altare) e l'altare.\nL'altare \u00e8 delimitato da due mensole sporgenti rispetto alla navata centrale ed al centro \u00e8 collocato l'altare cerimoniale. Nella parete \u00e8 collocato l'affresco del 1613. In esso sono rappresentati San Carlo Borromeo e un francescano, probabilmente Sant'Antonio da Padova rivolti in adorazione della statua della Vergine, posta nell'abside, al centro dell'affresco. Nella parte superiore dell'affresco, all'interno di un timpano, \u00e8 raffigurato Dio, personificato da un uomo anziano con posto sopra il capo il triangolo della Trinit\u00e0. La statua ottocentesca della Vergine, posta nell'abside, racchiusa da due colonne su cui \u00e8 posto un capitello, \u00e8 lignea coperta di smalto bianco, adornata di stelle dorate ai bordi del manto. La Vergine \u00e8 posta su una sezione del Globo terrestre, colorato d'azzurro, mentre calpesta il Serpente. Sotto l'abside \u00e8 collocato l'altare originale dell'Oratorio, posto su una piattaforma marmorea. L'abside, le colonne che la racchiudono, il timpano sorretto, l'altare e la relativa piattaforma sono da collocare opere di epoca successiva. Infatti, si pensa che l'affresco originariamente ricoprisse interamente la parete dell'altare e che l'immagine della Vergine forse raffigurata dall'affresco stesso (poi sostituita dalla Statua ottocentesca).\nL'edificio ha subito recentemente tre restauri di rilevante portata, il primo nel 1972, il secondo met\u00e0 anni novanta (recupero affreschi) e il terzo 2005-2006 (tetto e pittura pareti interne ed esterne). I costi dei restauri sono stati sostenuti dagli abitanti della Borgata Concezione.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano 278, ovvero il 8,6% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Cinto Caomaggiore, accanto alla lingua italiana, la popolazione utilizza la lingua friulana. Ai sensi della delibera n.2006/121 del 21.12.2006 del Consiglio provinciale di Venezia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99.. La lingua friulana che si parla a Cinto Caomaggiore rientra fra le varianti appartenenti al friulano occidentale. Diffuso nel territorio comunale anche la lingua veneta.\nGeografia antropica.\nLocalit\u00e0 e Borgate.\nIl Comune di Cinto Caomaggiore \u00e8 costituito dalle quattro ville storiche principali: \"Cinto\", \"Bando\", \"San Biagio\" e \"Settimo\". Nel Medioevo il territorio comunale era diviso in sette Ville: Cinto, \"Persiana\", \"Bando-Scudele\", \"Bosco di San Biagio\", \"Ronco dei Gesuati\" e \"Forestier\", e la Villa di \"Settimo\" che era sottoposta alla giurisdizione dell'Abate di Sesto al Reghena.\nAttualmente il comune di Cinto Caomaggiore si compone del capoluogo comunale e di due localit\u00e0 principali: \"Settimo\" e \"San Biagio\". Dal 2006 l'amministrazione comunale ha diviso il territorio in quattro quartieri storici: Settimo, Persiana, Bando e San Biagio.\nNell'ultimo ventennio si sono distinte nuove piccole realt\u00e0: la Borgata \"Concezione\", \"San Gaetano\" e \"Sant'Antonio\". Nel (\"pal\u00f9\") di Settimo, si trova la localit\u00e0 degli \"Onedi\", lungo un tratto del fiume Caomaggiore denominato \"canalut\", dove fino agli anni ottanta i giovani settimini facevano il bagno.\nToponimi.\nNella localit\u00e0 di Settimo si segnalano i toponimi di \"Melon\", \"Basedat\", \"Pal\u00f9\"\ne \"Stradatta\". Il nome \"Basedat\" probabilmente trae origine da antichi campanilismi, si pensa che questo nome sia inteso come dispregiativo della vicina localit\u00e0 di Basedo, in comune di Chions. Nella localit\u00e0 di San Biagio si segnalano i toponimi di \"La Rota\", \"Turundin\", \"Le Roste\" e \"Palutet\".\nSettimo.\nSettimo \u00e8 una localit\u00e0 del Comune di Cinto Caomaggiore posizionata a nord del territorio comunale. Confina a nord con Villotta e Basedo (Chions), a ovest con Salvarolo (Pramaggiore), a sud con Cinto e la Persiana (Cinto) e ad est con Marignana (Sesto al Reghena). Settimo \u00e8 divisa grosso modo in due aree: la Bassa e l'Alta. La Bassa, area storica di Settimo, \u00e8 composta dai fondi compresi dalle vie: via Udine, Borgo San Giovanni, via Cesselon, via Basedat, via Tevere, via Contesini, via Melon e via Pal\u00f9. L'Alta \u00e8 composta dai fondi compresi dalle vie: via Pordenone, via Friuli, via Boschetta, via Bosco e via Genova. Si svolge la sagra di San Giovanni Battista.\nBorgata Concezione.\nLa Borgata Concezione \u00e8 un borgo del Comune di Cinto Caomaggiore posizionato nell'estremit\u00e0 sudest. Confina a nord con Bando e Cinto, a ovest con San Biagio, a sud con La Sega (Gruaro) e Summaga (Portogruaro) e ad est con Giai (Gruaro). \u00c8 composta dai fondi compresi dalle via Portogruaro, via dei Prati, via Venezia (fino al confine con San Biagio), via Reghena, via Banduzzo, via delle Ponghe e parte di via Roma (dal 239 fino al numero 207), delimitata ad est dal corso del Caomaggiore.\nIl nome della Borgata Concezione deriva dall'Oratorio dell'Immacolata Concezione. L'Oratorio, edificio cinquecentesco i cui affreschi sono dati il 1613, rappresenta il centro vitale della Borgata. In esso e nell'area circostante sono celebrate le Processioni dell'Immacolata Concezione (8 dicembre). L'Oratorio \u00e8 tuttora attivo come centro religioso, in esso vengono celebrate messe e il rosario di maggio.\nNell'area circostante vengono svolte la tradizionale Casera e la Festa della Borgata. La Casera \u00e8 il tradizionale fal\u00f2 epifanico che \u00e8 bruciato la sera del 5 gennaio per festeggiare il raccolto dell'anno passo e propiziare il raccolto venturo. Da qui la consuetudine di vedere da che parte il fumo viene trasportato e le relative interpretazioni. L'evento \u00e8 condito dai tradizionali stands enogastronomici (in cui vengono offerti i locali strudel di mele), dalla lotteria di beneficenza e dai canti degli abitanti della Borgata. L'evento, molto sentito dalla popolazione circostante, ogni anno registra un incremento di affluenze. La Festa della Borgata \u00e8 un evento estivo (ogni fine agosto) che riunisce tutti gli abitanti del borgo.\nInfrastrutture e trasporti.\nIl comune \u00e8 attraversato dall'Autostrada A28, di cui condivide l'uscita con Sesto al Reghena e dalla Strada statale 251 della Val di Zoldo e Val Cellina, ora la provinciale SP 251. Il trasporto pubblico \u00e8 garantito dall'ATAP di Pordenone con diverse corse giornaliere, sulle linee Pordenone-Portogruaro e San Vito al Tagliamento-Portogruaro. Le principali stazioni ferroviarie pi\u00f9 vicine sono la stazione di Portogruaro, di Casarsa della Delizia e Pordenone. Gli aeroporti di riferimento sono l'Aeroporto Marco Polo di Venezia, l'Aeroporto del Friuli Venezia Giulia di Ronchi dei Legionari e l'Aeroporto di Treviso. Nel comune si trova anche una pista di volo da diporto."}
{"id": "34068", "revid": "125686609", "url": "https://it.wikipedia.org/wiki?curid=34068", "title": "Cona", "text": "Cona \u00e8 un comune italiano sparso di abitanti della citt\u00e0 metropolitana di Venezia in Veneto. La sede municipale non si trova nel borgo omonimo ma nella frazione di Pegolotte.\nMonumenti e luoghi d'interesse.\nChiesa parrocchiale di Cona.\nLa parrocchiale di Cona fu rifatta nel 1909 sulla base di quella precedente, edificata nel XV secolo.\nChiesa parrocchiale di Foresto.\nLa piccola chiesa parrocchiale di Foresto, risalente al 1662, unita al suo bel campanile, rappresenta un notevole esempio di edificio religioso rurale. Un approfondito restauro \u00e8 stato effettuato durante il 2009 e la chiesa \u00e8 stata riaperta nel mese di settembre dello stesso anno.\nChiesa parrocchiale di Cantarana.\nLa chiesa di Cantarana fu costruita nel 1705 e divenne parrocchiale nel 1718. All'inizio del XX secolo venne edificato il campanile.\nGeografia antropica.\nFrazioni.\nForesto di Cona.\nForesto \u00e8 una localit\u00e0 situata nel comune di Cona ed \u00e8 delimitata a sud dal Canal dei Cuori, ad ovest dalla statale 516 \"Piovese\", a est dalla ferrovia Mestre-Adria e a nord dalla provinciale 7 \"Rebosola\". Tale frazione, come giurisdizione religiosa cattolica, \u00e8 inglobata nella vicaria di Cavarzere e fa parte della diocesi di Chioggia, mentre tutti i territori limitrofi fanno parte della diocesi di Padova. Foresto, con buona probabilit\u00e0, apparteneva ai monaci regolari di S. Agostino e, alla soppressione di tale ordine, i territori furono affidati al vescovo di Chioggia.\nIl toponimo fa capire che nella zona anticamente vi era una ricca flora e fauna boschiva, come fanno pensare anche i nomi di localit\u00e0 vicine, come Villa del Bosco (loc. di Correzzola) Boscochiaro (frazione di Cavarzere), Boscofondi (loc. di Pettorazza Grimani). \nForesto, nelle cronache antiche, viene spesso nominata come terra di caccia dei dogi. Foresto ha visto il suo declino e le sue terre acquistate da nobili famiglie veneziane, che lottarono contro il \"Vagantivo\" praticato dagli abitanti del luogo; ne \u00e8 ricordo la lapide posta in Corte Civrana che riporta: \"(...) oggi seguito a favore delli N.N.H.H., Piero e Francesco Fratelli Civran e contro l'Universit\u00e0 dei poveri di Cavarzere, viene espressamente proibito a cadauno di detti poveri far canna, carretto, caresina, pescar, trar di schioppo, far pavera n\u00e9 recar molestie nella valle civrana (...).\"\nPrima che il territorio di Cona fosse diviso in varie localit\u00e0 (come risulta da alcune carte toponomastiche e geografiche dell'epoca) era interamente denominato Foresto. La Parrocchia di S. Maria della Neve di Foresto \u00e8 composta da circa 200 persone."}
{"id": "34069", "revid": "322321", "url": "https://it.wikipedia.org/wiki?curid=34069", "title": "Pagazzano", "text": "Pagazzano (\"Pagass\u00e0\" in dialetto bergamasco) \u00e8 un comune italiano di abitanti della provincia di Bergamo in Lombardia, distante circa 15 chilometri a sud dal capoluogo orobico e 35 chilometri a est da Milano.\nOrigini del nome.\nNon vi \u00e8 certezza sull'etimologia del nome, da alcuni voluto come derivazione di \"pagus\" e \"anus\" ossia \"villaggio antico\" da altri derivato dal nome di un proprietario romano \"Pacatius\". \nL'editto per il compartimento dello Stato di Milano del 10 giugno 1757, nel menzionare i comuni della Pieve di Gera d'Adda, cita anche quello di Pagazzano.\nStoria.\nOrigini.\nSituata in quella che in epoca romana era chiamata \"Insula Fulcheria\" Pagazzano ha sempre avuto il carattere prevalente di piccolo insediamento agricolo che peraltro mantiene.\nHa partecipato come i comuni limitrofi alla centuriazione che i Romani effettuarono nell'area, e di essa rimangono tracce nell'attuale topografia.\nCaratterizzata da una limitata densit\u00e0 demografica, Pagazzano ha sempre subito i vari processi storici che l'hanno interessata piuttosto che parteciparvi da protagonista.\nIl medioevo.\nPagazzano mantenne anche nel medioevo le sue caratteristiche di piccolo borgo agricolo con limitato appeal strategico-militare nonostante la sua posizione centrale lungo l'asse Crema-Bergamo.\nVi fu costruita una fortificazione, secondo alcuni nel VI secolo, secondo altri nel X per difendersi dalle razzie degli Ungari.\nPagazzano gi\u00e0 nell'XI secolo gravitava nell'orbita politico-militare milanese per ritrovarsi nel 1300 nel possesso dei Visconti che vi costruirono tra il 1450 al 1475 il castello che \u00e8 rimasto, in buono stato di conservazione nella sua struttura architettonica, il suo monumento pi\u00f9 importante e dal notevole fascino medievale.\nIl castello, costruito sulla preesistente fortificazione, ha un aspetto spiccatamente militare privo di quegli abbellimenti e arricchimenti architettonici che hanno trasformato analoghi edifici in dimore principesche.\nLa struttura in mattoni cotti \u00e8 tipica dell'architettura militare viscontea, ha forma quadrata circondata da un largo fossato che ne aumentava la funzione difensiva.\nIn tempi successivi fu aggiunta una loggia, piuttosto rustica, sul lato a sera, per aumentarne la capacit\u00e0 abitativa ma senza migliorane l'aspetto estetico, anche se, complessivamente, rimane un gradevole esempio dell'architettura militare.\nEt\u00e0 moderna.\nPagazzano e ancor pi\u00f9 il suo castello fu oggetto di interesse nell'annosa contrapposizione tra i Visconti-Sforza e la Serenissima, passando ripetutamente da un soggetto all'altro, senza che tuttavia migliorassero le condizioni socioeconomiche degli abitanti del borgo. La controversa questione legata al confine tra le due potenze venne definita con la costruzione del fosso bergamasco, canale che lambiva anche il territorio di Pagazzano, delimitandolo ad est e relegandolo definitivamente sotto l'influenza milanese.\nCon la caduta della dinastia degli Sforza ad opera dei Francesi Pagazzano entr\u00f2, assieme a Milano, nella sfera d'influenza di questi ultimi per passare dopo il trattato di Cateau-Cambr\u00e9sis, 1559, sotto gli Spagnoli.\nIl periodo spagnolo fu il pi\u00f9 duro per la comunit\u00e0 di Pagazzano, che dovette subire oltre il malgoverno dei nuovi dominatori, soprusi e ruberie che ne bloccarono lo sviluppo economico e demografico contribuendo al suo regresso.\nCon il passaggio sotto la dominazione austriaca, 1700, dominazione dura ma efficiente, vi fu un notevole miglioramento nelle condizioni di vita della comunit\u00e0. Si svilupp\u00f2 un incremento demografico e un miglioramento generale nelle condizioni di vita verificabile anche da un certo sviluppo edile e dall'utilizzo di materiale pi\u00f9 pregiato nelle costruzioni.\nPassato il periodo napoleonico, che a Pagazzano produsse i consueti aspetti negativi determinati dalla presenza di una truppa turbolenta e per necessit\u00e0 saccheggiatrice, il villaggio ritorn\u00f2, dopo il Congresso di Vienna, 1818, sotto la dominazione austriaca.\nIl miglioramento delle condizioni socioeconomiche della comunit\u00e0 nel periodo austriaco consent\u00ec quello sviluppo demografico che si era arrestato oltre a un incremento della produzione agricola.\nLa ricerca di nuove aree da dedicare all'agricoltura determin\u00f2 a una deforestazione selvaggia che elimin\u00f2 la ricca zona boschiva presente sul territorio.\nLo sviluppo di Pagazzano si increment\u00f2 dopo il 1861 con l'Unit\u00e0 d'Italia rimanendo tuttavia dominante un'economia a carattere prevalentemente agricolo.\nMonumenti e luoghi d'interesse.\nTra i principali siti d'interesse emergono per importanza:\nCentro storico.\nIl centro storico di Pagazzano riveste una grande importanza nel panorama urbanistico del paese, avendo mantenuto la struttura che il borgo possedeva in et\u00e0 medievale, anche se l'evoluzione edilizia ha esteso nel tempo il comune verso nord. Attualmente il centro storico presenta un impianto urbanistico relativamente moderno, anche se \u00e8 prevista una riqualificazione, in parte gi\u00e0 completata, delle aree circostanti il castello e la Corte Berghemina.\nGeografia fisica.\nTerritorio.\nIl comune \u00e8 situato all'estremit\u00e0 meridionale della pianura bergamasca, e costituito interamente da una morfologia pianeggiante e ha un'estensione areale di 5,10\u00a0km\u00b2. Confina a nord-ovest con il comune di Brignano a sud con Caravaggio e a nord con Morengo. Il territorio \u00e8 interessato da numerosi fontanili, seppur in gran parte estinti.\nIl suolo \u00e8 prevalentemente seminativo, di profondit\u00e0 moderata e con un buon drenaggio, la cui permeabilit\u00e0 all'acqua \u00e8 elevata, risultando per questo fortemente adatto all'agricoltura.\nConfini.\nAd est il perimetro del comune \u00e8 segnato dal Fosso bergamasco, antico confine civile e politico variamente conteso tra il Ducato di Milano e la Repubblica di Venezia, in vigore fino al 1797, che separava la Gera d'Adda dal Quadra di Mezzo e dal Quadra di Calcinate.\nA sud, a delimitare il confine con il comune di Caravaggio \u00e8 la Riserva naturale Fontanile Brancaleone.\nIdrografia.\nL'area di Pagazzano \u00e8 localizzata nel settore appartenente al bacino del Fiume Serio, anche se geograficamente non si pu\u00f2 escludere che in fasi geologiche particolari, vi sia stata una rilevante influenza esercitata anche dal Fiume Adda nella conformazione del territorio.\nL'elemento idrografico pi\u00f9 importante per estensione lineare e portata \u00e8 senza dubbio la Roggia Brembilla, detta anche Viscontina, il cui ramo est attraversa il centro del comune e si immette - seppur parzialmente - nella fontana Brancaleone. Da questa si diramano numerosi fossi e rogge secondarie che forniscono l'irrigazione ai campi coltivati.\nIl valore del Fosso bergamasco che costituiva il bacino idrografico pi\u00f9 rilevante fino al secolo scorso, \u00e8 andato progressivamente riducendosi al punto di risultare, attualmente, quasi interamente interrotto.\nViabilit\u00e0.\nLe principali arterie di comunicazione del comune sono rappresentate dalla strada Provinciale n. 129 che attraversa il centro urbano nella direzione ovest - est e collega Pagazzano con i comuni di Treviglio e Morengo e la s.p.\u00a0127 che in direzione nord-ovest collega il comune con Brignano Gera d'Adda.\nDistanza dagli ingressi autostradali BreBeMi (A35):\n- Casello di Bariano: 2,5\u00a0km\n- Casello di Caravaggio: 4,9\u00a0km\n- Casello di Treviglio: 9,5\u00a0km\nSociet\u00e0.\nEvoluzione demografica.\nDati precedenti sulla popolazione residente: \nEt\u00e0 della cittadinanza\nLa fascia d'et\u00e0 36-53 anni costituisce la parte pi\u00f9 consistente della popolazione comunale, contando per il 28.5% del totale, seguita dalla fascia 18-35 anni, che conta il 25.1% dei residenti.\nLa forza lavoro sul totale popolazione \u00e8 del 55%. Coloro che non costituiscono tecnicamente \"forza lavoro\", sono in prevalenza pensionati (47%), casalinghe (32%), studenti (13%).\nIl tasso di disoccupazione \u00e8 al 6.7%, decisamente sotto la media nazionale ma in linea con i dati dei comuni limitrofi.\nA Pagazzano sono presenti la scuola materna, le scuole elementari e le scuole medie.\nNelle fasce giovani, l'indice di non completamento dell'istruzione obbligatoria \u00e8 pari a zero. Tuttavia, l'11% del totale della popolazione risulta non aver terminato il primo ciclo di istruzione (si tratta quasi esclusivamente della popolazione pi\u00f9 anziana che abbandonava gli studi per dedicarsi al lavoro, con sostanziale parit\u00e0 tra uomini e donne). Globalmente, tra la popolazione con et\u00e0 &gt;19 anni, risulta che 3 pagazzanesi su 10 hanno conseguito un diploma di scuola secondaria di secondo grado (scuole superiori). Anche in questo caso, il dato globale va letto in considerazione del basso indice di scolarit\u00e0 della popolazione pi\u00f9 anziana. Il dato cambia sensibilmente infatti per coloro che hanno completato il ciclo di istruzione secondaria di secondo grado tra i 19 e 34 anni, che superano il 60% della cittadinanza.\n- Numero di addetti nelle imprese situate nel comune: 475\n- Pendolarismo: sono 1109 i Pagazzanesi che si spostano quotidianamente al di fuori del paese: il 70% per lavoro, il 30% per motivi di studio.\n- Numero di coppie: quelle con figli costituiscono il 67.8% dei nuclei familiari, mentre le coppie non coniugate il 6.87%.\n- Famiglie: in totale le famiglie sono circa 790. Il 26% dei nuclei familiari \u00e8 composto da una coppia, il 24.2% da tre persone, il 18.7% da quattro persone.\nLo sviluppo industriale degli ultimi anni e l'intensa attivit\u00e0 edilizia, hanno portato ad un aumento degli abitanti residenti: confrontando l'incremento dei residenti con il decremento della natalit\u00e0 emerge che l'aumento della popolazione \u00e8 dovuto al saldo migratorio positivo, conseguente al trasferimento a Pagazzano di cittadini residenti in comuni limitrofi o da immigrazione di cittadini stranieri.\nI dati statistici relativi all'immigrazione nel comune hanno evidenziato una presenza preponderante di immigrati di origine africana rispetto a quelli provenienti dai paesi asiatici e da cittadini comunitari: in totale costituiscono circa il 5% della popolazione.\nFestivit\u00e0.\nLa seconda settimana di settembre si festeggia la \"Sagra della Madonna del Rosario\", che attira ogni anno migliaia di visitatori. Oltre la celebrazione religiosa di rito e la tradizionale processione per le vie del piccolo borgo, sono attivati servizi di ristorazione presso l'Oratorio San Giovanni Bosco che offre i piatti tipici della tradizione bergamasca, tra cui casoncelli e il rinomato stinco di maiale al forno con polenta. Il sabato antecedente la festa, Pagazzano si anima grazie ai mercatini di solidariet\u00e0 che da sempre si svolgono in via Crivelli e fino al castello visconteo."}
{"id": "34071", "revid": "322321", "url": "https://it.wikipedia.org/wiki?curid=34071", "title": "Dolo (Italia)", "text": "Dolo (\"El D\u00f2\u0142o\" // in veneto) \u00e8 un comune italiano di abitanti della citt\u00e0 metropolitana di Venezia in Veneto. \u00c8 sede dell'unione di comuni \"Citt\u00e0 della Riviera del Brenta\".\nGeografia fisica.\nIl territorio del comune si trova al centro della Riviera del Brenta, estendendosi su entrambe le rive del Naviglio. In corrispondenza del centro di Dolo, il Naviglio si sdoppia formando la cosiddetta isola Bassa. L'area \u00e8 solcata da numerosi altri corsi d'acqua, piccoli rii e canali di scolo come la Seriola, il Serraglio, il Brentoncino e il Tergolino.\nOrigini del nome.\nSecondo un documento conservato nell'archivio di Stato di Padova, nel 1241, nel territorio di Dolo era situata una torre, tuttavia su questa la fonte non aggiunge altro, inoltre, anche un disegno databile al 1463 raffigura una torretta di modeste dimensioni in corrispondenza della sponda settentrionale del Brenta. Come alcuni sostengono da questa tipologia strutturale sarebbe derivato il toponimo Dolo, difatti queste venivano chiamate, in latino, \"dolon\" e in volgare, a seconda del luogo, \"dolo o dolone, dolione, dulone, dosone dojone, dogone e dongione.\" A localit\u00e0 chiamate Dollo e Dullo fanno riferimento almeno quattro atti notarili del XIII secolo.\nIl toponimo Dolo viene rintracciato per la prima volta in modo certo nei \"Diari\" di Marin Sanudo databili al 30 settembre 1513. Egli annot\u00f2:\u201cSe intese i nemici, levati eri di Piove di Saco, aver brusato alcune case di zentilhomeni e di altri et alcune non aver toco [=toccato], e aver pass\u00e0 tutto il campo la Brenta e la cha' dil Dolo, brusato e ruinato quante case hanno trovato, e ale Gambarare, a San Bruson brus\u00e0 assa' case di Valieri e Badoeri et altri. Item, vegnando di Padoana, hanno brus\u00e0 molte case poste su la Brenta, et hanno passato la Brenta a guazo [=a guado], ch'\u00e8 bassa a la cha' dil Dolo, tutto il campo e il vicer\u00e9\u201d Sull'etimologia del toponimo sono state avanzate altre 4 ipotesi:\nStoria.\nDolo fu probabilmente una mansione romana e un borgo medioevale. Il suo sviluppo inizia, per\u00f2, solo nel Basso Medioevo.\nDominio padovano.\nTra il XII e il XIV secolo il comune di Padova si espande a danno dei comuni limitrofi e della Repubblica di Venezia, per difendersi dalla quale costruisce numerose citt\u00e0 e opere fortificate fornite di uomini in armi (a Stra, Camponogara, Sambruson, Dolo, Mirano ecc.) soprattutto sotto la signoria dei Carraresi, che costruirono, ad esempio, il castello di Oriago, ma soprattutto utilizzarono l'area paludosa tra Arino e Cazzago come zona difensiva costruendo quattro torri (torre di Arino; torre di Cazzago; torre Asinara e torre della Stradella). Questo sistema difensivo venne definito \"serraglio\".\nRepubblica di Venezia.\nTra il 1405 e il 1406 ha luogo l'ultima guerra tra Carraresi e la Repubblica di Venezia la quale conquista Padova e tutti i suoi territori. Il territorio dolese dunque passa sotto la Serenissima ma continua ancora a dipendere, religiosamente, dalle parrocchie di Fiesso d'Artico e di Sambruson (sotto la diocesi di Padova) e amministrativamente dalle \"ville\" (comune rurale dotato di autonomia) di Ca' del Bosco e di Alture di Sambruson.\nPer tutto il XV secolo Venezia sorvol\u00f2 su moltissime zone le quali caddero nelle mani di monasteri e famiglie confinanti, altre zone vennero, invece, messe all'asta cos\u00ec passarono, ad esempio, nelle mani di grandi famiglie come i Malatesta nel 1470-73 (Mira, Sambruson e Lova).\nCristoforo Contarini acquist\u00f2 Ca' del Bosco che poi rivendette a Guio Ferrag\u00f9; Marco della Scola, tra gli altri territori, prese l'Isola del Maltempo e Andrea Corbelli i campi della Molinella.\nFamiglia Dotto Dolo.\nTerreni \"carraresi\" andarono anche a Rambaldo Capodivacca, egli acquist\u00f2 nel 1406 13 campi e mezzo ad oriente del centro di Dolo e nel 1413 prese in affitto territori dalle monache benedettine di S.Maria Fistomba. Alla sua morte i territori passarono alla figlia Francesca e al marito Dolo Dotto il quale propose iniziative di recupero del pascolo e dell'agricoltura.\nNel 1405 dopo che Dolo Dotto si impadronisce della zona dove passava strada della Fornace le monache di S.Maria di Fistomba per permettere alle derrate agrarie di arrivare al monastero fecero costruire una strada (strada delle Monache) che partiva dalla punta orientale dell'Isola del Maltempo e giungeva fino a Cazzago.\nNel 1459 il monastero, e di conseguenza tutti i suoi territori (compreso Cazzago e Ca' del Bosco), furono uniti al monastero padovano di Santo Stefano. Tra il 1464 e il 1467 Dolo Dotto muore e i territori passano in eredit\u00e0 ai figli, in seguito, tra il 1508 e il 1516 il territorio venne saccheggiato durante la guerra tra Venezia e la lega di Cambrai.\nDolo nel XV secolo.\nNegli ultimi decenni del XV secolo il territorio ebbe un promiscuo sviluppo dato dalla costruzione dei mulini, pontili e squeri presso quella che oggi \u00e8 chiamata Isola Bassa. Il nuovo paese si caratterizz\u00f2 fin da subito per la vivacit\u00e0 dei commerci e da qui nacque la necessit\u00e0 di unire le numerose ville sotto un unico toponimo e in un unico comune autonomo. Le tre parti per\u00f2 non giunsero mai a ad unit\u00e0 amministrativa, per cui il toponimo, entrato veramente in utilizzo nei documenti ufficiali nel 1540, comprendeva solamente l'area compresa tra i due comuni di Ca' del Bosco ed Isola di Sambruson.\nLa parrocchia.\nNel 1572 alla villa mancava solamente un'autonomia religiosa cos\u00ec la popolazione prese l'occasione della visita del vescovo Nicol\u00f2 Ormanetto alla parrocchia di Fiesso per farsi promettere l'esercitazione della cura delle anime se la chiesa fosse stata ingrandita. Cos\u00ec nel 1576 Dolo venne colpito dalla peste ma se la cav\u00f2 egregiamente affidandosi a San Rocco al quale venne cos\u00ec dedicata la Chiesa.\nNel 1579 la chiesa non era ancora terminata ma la popolazione esort\u00f2 il nuovo vescovo, Federico Corner, ad elevarla a luogo di \"cura d'anime\", questo cos\u00ec invi\u00f2 don Camillo Ronconi a risolvere alcuni problemi; egli infatti:\nLa villeggiatura veneziana.\nPer tutto il Settecento i veneziani vedevano nel Naviglio del Brenta il naturale proseguimento del Canal Grande e ogni anno trascorrevano lunghi periodi di villeggiatura nelle loro dimore di campagna. Col tempo l'influenza veneziana trasforma Dolo in un luogo ricco di eleganti palazzi e famoso per le conversazioni nei salotti che faranno del paese uno dei luoghi d'incontro pi\u00f9 frequentati della Riviera del Brenta.\nOttocento.\nSotto Napoleone Bonaparte (dal 1797), e subito dopo sotto il Governo Austriaco, Dolo divenne comune della Provincia di Padova. Alla creazione dei Dipartimenti col ritorno di Napoleone nel 1806, Dolo fu mantenuto nella provincia padovana (Dipartimento del Brenta) e costituito come uno dei Cantoni nel Distretto di Padova. Dal 22 dicembre 1807 venne staccato dall'orbita padovana e aggregato al Dipartimento dell'Adriatico (Provincia di Venezia). Dopo il 1815 appartenne al Regno Lombardo-Veneto e, nel 1866, entr\u00f2 a far parte del Regno d'Italia. Lo resta come originale testimonianza dell'adesione alla Repubblica di San Marco del comune durante la guerra contro l'impero Austriaco del 1848.\nL'ospedale.\nDopo l'unione del Veneto al Regno d'Italia (1866) gli ospedali esistenti nella provincia di Venezia erano a Venezia centro storico, Chioggia, Dolo, Portogruaro, Noale, Salzano. Il movimento degli ammalati era molto contenuto. Nel triennio 1877-79 a Dolo e Portogruaro ci furono in media 220 ammalati; a Noale (100) e Salzano (15).\nA quella data a Dolo era gi\u00e0 operativo l\u2019Ospedale civile, il quale ebbe origine da un legato amministrativo di lire 4000 date dal patrizio veneziano Nicol\u00f2 Priuli.\nAntonio Guolo viene invece considerato il rifondatore dell'ospedale perch\u00e9 il 30 dicembre 1852 don\u00f2 ben 106000 lire. Cifra con la quale, con un contributo aggiuntivo di un consorzio tra i comuni di Dolo, Mira, Stra e Fiesso d'Artico, permise di acquistare la parte storica dell'attuale edificio e organizzare i primi 70 posti letto.\nCon il Regio decreto-legge dell'8 dicembre 1878 fu approvato lo Statuto per la costruzione di una casa di riposo, finanziata, secondo le disposizioni di un legato amministrativo, pari a 36768 lire dell'epoca, fatto dal nobile inglese Williams Owen, che risiedeva a Dolo e dove fu sepolto.\nSanatorio.\nNella prima met\u00e0 del Novecento gli edifici dell'ospedale furono ampliati. Fu costruito inoltre, all'interno del parco, un grande edificio stile liberty ad uso di sanatorio per i malati di tubercolosi. In questo edificio tra il 1938 e i primi mesi del 1943 si verific\u00f2 quello che la bibliografia medica anti tubercolare defin\u00ec \"l'esperimento involontario di Dolo\". Una esperienza che permise di verificare la validit\u00e0 del vaccino italiano messo a punto da Giovanni Petragnani e Gaetano Salvioli, vaccino che divent\u00f2 nel 1948 il Vaccino Diffondente Salvioli.\nAttualit\u00e0.\nL'8 luglio 2015 una violenta tromba d'aria, di grado F4 della Scala Fujita, si \u00e8 abbattuta su Dolo. Il fenomeno, durato quasi 10 minuti, ha coinvolto altres\u00ec i comuni di Mira e Pianiga. Il tornado ha percorso 11.5\u00a0km e ha avuto una larghezza variabile dai 500 m al chilometro. Vi sono stati gravi danni materiali a case, automobili e infrastrutture nonch\u00e9 una vittima, 72 feriti e alcune centinaia di sfollati.\nIl Brenta.\nNel 1457 dopo i danni apportati alle colture nel 1446-47 e la distruzione del ponte di Bassano venne autorizzato lo scavo in territorio di Sambruson di un canale, lo \"sborador\", tramite il quale far defluire in laguna le acque del Brenta. La costruzione inizi\u00f2 solo nel 1459, questo aveva inizio a Mira Taglio e portava le acque brentane a Giare. Doveva avere una larghezza sui 35 metri, il suo alveo doveva essere un metro e mezzo pi\u00f9 alto di quello del Brenta. Doveva passare a un tiro di pietra dalla torre di Sambruson, in linea retta, e sul nuovo canale dovevano venir costruiti due ponti. Di questi due ne venne costruito solo uno presso l'incile, in questo modo gli edifici a destra dello sborador rimasero isolati e perci\u00f2, secondo attestazioni, almeno dal 1470 nacque un terzo comune sul territorio parrocchiale di Sambruson, con le terre di Alture e Sambruson Torre: Isola di Sambruson.\nNel 1460 iniziarono i lavori per rettificare tre anse del Brenta, presso Ca' di Dolo \"super Miram\" (oltre Mira), la volta di Dolo Dotto e presso Mira. Lo scopo era quello di far scorrere il flusso del Brenta pi\u00f9 velocemente evitando cos\u00ec la troppa pressione sugli argini. I lavori vennero ostacolati dagli elevati costi cos\u00ec si decise di impiegare persone condannate dallo Stato come manodopera, non si sa ancora, per\u00f2, se i lavori vennero effettivamente iniziati e portati a termine.\nNel 1488 il Senato, data l'inefficienza dello sborador, approv\u00f2 la costruzione del Brenta Nova che, utilizzando il tratto iniziale dello sborador, portasse le acque del Brenta a scaricarsi nella laguna di Chioggia, i lavori procedettero lentamente anche perch\u00e9 si aggiunse la costruzione di un invaso con doppie porte indispensabile per la navigazione fluviale da e per Venezia. Il tutto venne ulteriormente rallentato dalla guerra dei Cambrai in cui si vide coinvolta Venezia e che port\u00f2 un'enorme ondata di violenza nei territori dolesi nel 1513.\nNel 1534 il Collegio delle acque dispose di proseguire i lavori del Brenta Nova e la costruzione a Fusina dei mulini ed altri edifici. Si arriv\u00f2 cos\u00ec nel 1540 quando il Collegio stabil\u00ec di deviarne lo sbocco a Brondolo e di spostare la costruzione dei molini da Fusina a Dolo. I mulini vennero completati nel 1551 e in tre anni si munirono di 12 ruote o macine. Gli edifici del Brenta Nuova e i mulini, cos\u00ec, divennero i punti di forza per lo sviluppo economico del paese. La Repubblica di Venezia mantenne la propriet\u00e0 dei molini che per\u00f2 affitt\u00f2 a privati.\nCultura.\nEventi.\nRicorrenze.\nOltre al Patrono San Rocco (16 agosto), a Dolo si festeggia la Madonna della Salute (21 novembre), venerata nella chiesetta dell'ospedale.\nNella frazione di Arino si festeggia il patrono Arcangelo Michele il 29 settembre, con la tradizionale sagra paesana e \"Paio dea gaina\", competizione famosa in tutta la zona.\nNella frazione di Sambruson si festeggia il patrono Sant'Ambrogio il 7 dicembre. Gli ambrosiani festeggiano, inoltre, quale co-Patrono san Valentino il 14 febbraio.\nGeografia antropica.\nFrazioni.\nArino.\nNell'attuale frazione di Arino si trovava una torre difensiva (la torre \"Da Rin\", da cui deriva \"Arino\" ed il nome di una via).\nLa localit\u00e0 di Arino \u00e8 segnalata per la prima volta nel 1073 ed \u00e8 verosimilmente di fondazione longobarda, poich\u00e9 \u00e8 noto che quel popolo era devoto a san Michele Arcangelo, tuttora patrono della frazione.\n\u00c8 documentato che tra il 1123 e il 1292 la chiesa di Arino era importante sul piano religioso, essendo la pieve (titolata della fonte battesimale) delle chiese di Pianiga, Cazzago, Caltana e Peraga.\nAlla visita pastorale del vescovo di Padova del 7 giugno 1618, la pieve di Arino aveva alle sue dipendenze le seguenti cappelle: Pianiga, Caltana, Rivale, Peraga, Cazzago, Vigonza e Mellaredo.\nNei vari documenti antichi, il centro viene riportato con le seguenti denominazioni: \"Adrino\", \"Adrine\", \"Arino\", \"Arin\", \"Rin\".\nNella guerra tra Padova e Venezia agli inizi del XV secolo, questi ultimi la scelsero quale campo trincerato e come testa di ponte per assalire gli avversari: in questo senso nelle fonti \u00e8 nominato il \"Serraglio d'Arin\".\nSambruson.\nIl toponimo Sambruson risulta essere un agionimo derivato dall'accrescitivo latino di Ambrogio (ovvero da \"Santuc Ambrosonus\"): il patrono della comunit\u00e0 ambrosiana \u00e8 per l'appunto sant'Ambrogio, che si festeggia il 7 dicembre. Ci\u00f2 \u00e8 testimoniato fin dalle primissime attestazioni del toponimo del paese, in cui lo si trova indicato con le denominazioni \"Sancto Ambrosone\", \"villa Sancti Ambrosonis\", \"villa Sancti Broxonis\". Di questa derivazione aveva certezza gi\u00e0 nel 1506 il vescovo Pietro Barozzi che, riferendosi a Sambruson, puntualizz\u00f2 che si trattava del paese \"Sancti Ambrosii quem, corupto vocabulo, Brusonum vocant\". Tutto ci\u00f2 non permette per\u00f2 di capire i motivi per i quali in questa localit\u00e0, in passato, si venne manifestando una forma di venerazione verso il grande vescovo milanese. Secondo una tradizione, probabilmente una pia leggenda, nell'anno 381 Ambrogio, in cammino da Padova verso Aquileia lungo la via Annia, avrebbe soggiornato o, almeno, si sarebbe fermato a Sambruson. A ricordo di quel prezioso passaggio e delle conversioni fiorite alla sua predicazione, gli abitanti avrebbero trasformato la casa in cui aveva preso dimora in luogo di preghiera: un oratorio che divenne un centro di culto ambrosiano.\nEconomia.\nNel Dolese il turismo \u00e8 molto importante; altra attivit\u00e0 artigianale fiorente nella zona della Riviera del Brenta sono i calzaturifici.\nInfrastrutture e trasporti.\nDolo \u00e8 attraversata dalla Strada regionale 11 Padana Superiore, gi\u00e0 strada statale che costeggia il naviglio, ed \u00e8 presente un casello autostradale posto sulla tangenziale di Mestre - A57.\nLa stazione ferroviaria, ubicata in realt\u00e0 nella frazione Ball\u00f2 di Mirano lungo la ferrovia Milano-Venezia, \u00e8 servita da treni regionali svolti da Trenitalia nell'ambito del contratto di servizio stipulato con la Regione del Veneto.\nFra il 1885 e il 1954 nella citt\u00e0 fu presente inoltre una stazione della tranvia Padova-Malcontenta-Fusina gestita dalla Societ\u00e0 delle Guidovie Centrali Venete (gruppo Societ\u00e0 Veneta).\nVoci correlate.\nIsola Bassa"}
{"id": "34073", "revid": "123059311", "url": "https://it.wikipedia.org/wiki?curid=34073", "title": "Paladina", "text": "Paladina (\"Paladina\" in dialetto bergamasco) \u00e8 un comune italiano di abitanti della provincia di Bergamo in Lombardia. \u00c8 un paese diventato noto per merito del ciclista Felice Gimondi, il famoso ex ciclista che risiedeva a Paladina, deceduto il 16 agosto 2019 a Giardini Naxos a causa di un malore.\nSituato a nord-ovest di Bergamo, nell\u2019alto hinterland bergamasco, sulla sponda sinistra del fiume Brembo, dista circa 2 chilometri dal confine del comune di Bergamo, mentre dista 6\u00a0km dal centro del capoluogo orobico.\nStoria.\nI primi segni della presenza umana sul territorio paiono risalire alla preistoria, quando si verificarono insediamenti palafitticoli sulle rive del fiume Brembo.\nIl primo nucleo abitativo stabile risale invece all'epoca della dominazione romana quando si svilupparono piccoli insediamenti stabili favoriti dalla posizione territoriale, vicina al capoluogo e posta in quella che un tempo veniva chiamata \"Val Breno\", compresa tra il fiume Brembo e i colli che scemano dalla parte alta della citt\u00e0 di Bergamo.\nIn quel periodo storico nel borgo sorsero alcuni piccoli palazzi, a conseguenza del frequente passaggio di rappresentanti imperiali che sovente svolgevano i propri affari in queste zone.\nSecondo alcuni studi, il toponimo potrebbe derivare proprio da questa situazione, con \"palazzo\" poi traslato in \"palatinum\". Altre correnti di pensiero vedrebbero l'origine etimologica del nome nel termine \"palafitte\", a memoria dei primi insediamenti.\nTuttavia per trovare il primo documento scritto che attesta l'esistenza del paese bisogna aspettare l'anno 856 quando si menziona la costruzione di una chiesa dedicata a Sant'Alessandro. In quel periodo il territorio era inserito nel Sacro Romano Impero, in cui si svilupp\u00f2 il feudalesimo e venne dato in gestione ai monaci di Tours, i quali lo permutarono in favore delle propriet\u00e0 ecclesiastiche della citt\u00e0 di Bergamo.\nMos\u00e8 del Brolo cita Sombreno, come \"Breno,\" in un poemetto del suo \"Liber Pergaminus\", datato 1120\".\"\nDurante il periodo medievale Paladina ebbe un grande sviluppo, come ancora testimoniano le antiche costruzioni che compongono il centro storico, e risent\u00ec delle lotte tra guelfi e ghibellini. A tal riguardo sorsero numerosi edifici a scopo difensivo tra cui anche un castello con torri d'avvistamento, nonch\u00e9 una piccola rocca posta sul colle di Sombreno.\nLa situazione ritorn\u00f2 alla normalit\u00e0 a partire dal 1427 quando il territorio comunale entr\u00f2 a far parte della Repubblica di Venezia che con una serie di decreti, riusc\u00ec a migliorare le condizioni sociali ed economiche della popolazione.\nDa quel momento non si verificarono pi\u00f9 episodi di rilievo a Paladina, che segu\u00ec le sorti politiche del capoluogo orobico, vivendo nella tranquillit\u00e0 della propria vita rurale fino al XX secolo quando visse un sempre maggiore incremento delle attivit\u00e0 industriali, a scapito degli antichi mestieri.\nMonumenti e luoghi d'interesse.\nEdifici civili.\nIn ambito civile molto caratteristico \u00e8 il centro storico, costituito da piccole vie e costruzioni di origine medievale, tra cui la piazza San Rocco con l'omonima chiesetta del XVI secolo e la torre, facente parte di un bastione difensivo.\nInfine meritano menzione Villa Moroni-Maccari, dotata di un bel giardino, e Villa Agliardi edificata al termine del XVIII secolo su progetto del Pollack, anch'essa con un grande parco.\nGeografia antropica.\nLa circoscrizione comunale \u00e8 costituita dal capoluogo Paladina, dalla frazione Sombreno e dalla localit\u00e0 \"Nucleo\" \"Ghiaie\".\nInfrastrutture e trasporti.\nPaladina era servita dall'omonima stazione, raccordata con lo zuccherificio G. Sibella e posta nel territorio comunale di Alm\u00e8 lungo la ferrovia della Valle Brembana, attiva fra il 1906 e il 1966.\nSport.\nCalcio.\nLa principale squadra di calcio della citt\u00e0 \u00e8 \"G.S.D. Paladina 1976 Calcio\" che milita nel girone C lombardo di Promozione. I colori sociali sono: bianco e granata. \u00c8 nata nel 1976.\nNote.\nA Paladina \u00e8 attiva una stazione meteo gestita in collaborazione con il Centro Meteorologico Lombardo\nhttp://www.centrometeolombardo.com/content.asp?contentid=3668&amp;ContentType=Stazioni"}
{"id": "34075", "revid": "124846905", "url": "https://it.wikipedia.org/wiki?curid=34075", "title": "Jaroslav I di Kiev", "text": "Ascesa al trono.\nI primi anni della vita di questo sovrano sono avvolti nel mistero. Nato come uno dei numerosi figli di Vladimir I di Kiev, fu probabilmente il secondo nato dalla unione con Rogneda di Polotsk. Nella sua giovinezza fu inviato dal padre a governare le regioni settentrionali intorno a Rostov Velikij e venne in seguito trasferito a Velikij Novgorod quando divenne in et\u00e0 per diventare principe ereditario nel 1010. Durante questo periodo fond\u00f2 la citt\u00e0 di Jaroslavl' sulle rive del fiume Volga.\nDopo un lungo periodo di tensioni con suo padre, nel 1014 Jaroslav si rifiut\u00f2 di pagare il suo tributo di 2.000 \"hryvni\" e solo la morte di Vladimir nel 1015 scongiur\u00f2 una guerra tra i due. Nei successivi quattro anni Jaroslav port\u00f2 avanti una guerra spietata e sanguinosa contro suo fratello Svjatopolk per il dominio sul territorio di Kiev.\nAlla morte del gran principe Vladimir scoppiarono lotte e contrasti tra i figli. Nicolas de Baumgarten, studioso di questo periodo, ha segnalato in Svjatoslav, Boris, Gleb, Mstislav, Jaroslav e Svjatopolk i figli di Vladimir che giocarono un ruolo importante in queste lotte.\nQuando mor\u00ec Vladimir, Jaroslav si trovava a Novgorod, Svjatoslav a Suzdal', Boris a Rostov, Gleb a Murom e Svjatopolk a Turov. Secondo il diritto ereditario, il figlio maggiore Svjatopolk sarebbe dovuto diventare gran principe di Kiev, ma Svjatopolk, per evitare contrasti, fece uccidere Boris, Gleb e Svjatoslav. A questo punto Jaroslav, il secondogenito, \u00abindispettito da questi fatti\u00bb (Cronaca degli anni passati), ma forse soprattutto per la paura di essere attaccato da Svjatopolk, si arm\u00f2 e si prepar\u00f2 a sostenere un attacco.\nLe cronache di Novgorod ci informano che non c'erano buoni rapporti tra Jaroslav e i suoi cittadini di Novgorod, perch\u00e9 la sua \"dru\u017eina\" aveva violentato alcune donne della citt\u00e0 e i responsabili non erano stati puniti. Forse la \"dru\u017eina\" godeva di una certa immunit\u00e0, forse a quell'epoca era ancora composta da Variaghi che quindi erano giudicati secondo il diritto germanico. Jaroslav decide quindi di fare lui stesso pubblica ammenda davanti alla \"Ve\u010de\" nella cattedrale di San Giorgio a Novgorod, pagando un risarcimento alle famiglie. La \"Ve\u010de\" accett\u00f2 queste scuse e decise di arruolare un esercito agli ordini di Jaroslav per opporsi a Svjatopolk.\nSvjatopolk, per essere sicuro di vincere contro Jaroslav, non si limit\u00f2 a mettere in campo il suo esercito di Turov e quello di Kiev, ma si alle\u00f2 anche con i Peceneghi e con il suocero, il re polacco Boleslao. Facendo questo, Svjatoslav si stava alleando con un popolo pagano e con i cristiani latini: le Cronache denunciano perci\u00f2 che questa era chiaramente una alleanza \"contro la Chiesa\". La vendetta per l'uccisione dei fratelli Boris e Gleb fu un altro dei motivi portati avanti da Jaroslav contro suo fratello sventolando la bandiera della \"crociata\" contro il traditore fratricida.\nLa battaglia tra Svjatopolk e Jaroslav avvenne nel 1017 presso il fiume Bug, poco a nord di Kiev. La battaglia venne vinta da Svjatopolk, ma Jaroslav riusc\u00ec a riparare nella roccaforte di Novgorod.\nA questo punto, per\u00f2, l'alleanza di Svjatopolk venne meno. I Peceneghi mostrarono chiaramente la loro intenzione di conquistare o almeno saccheggiare Kiev; Svjatopolk li massacr\u00f2. Anche la citt\u00e0 di Turov pensava di estendere il proprio dominio su Kiev, e per questo Svjatopolk attacc\u00f2 la sua citt\u00e0 di origine. I Polacchi fecero intendere che volevano conquistare Kiev: Svjatopolk dovette fare sollevare la popolazione di tutte le cittadine che Boleslao aveva gi\u00e0 conquistato nella sua marcia verso Kiev; Boleslao, pur non essendo stato sconfitto militarmente, ritenne pi\u00f9 sicuro ripiegare in Polonia. Di tutta questa situazione riusc\u00ec ad approfittare Jaroslav, che ottenne persino l'appoggio degli abitanti di Kiev. La battaglia decisiva avvenne nel 1019 sul fiume Al'ta: Svjatopolk venne ucciso e Jaroslav entr\u00f2 a Kiev come nuovo principe.\nL'ultimo fratello, Mstislav, si trovava a Tmutarakan', in una zona quanto mai remota nel sud della Rus', dove godeva di un potere quasi assoluto. Fu Jaroslav che, temendo un improbabile tentativo del fratello di conquistare Kiev, attacc\u00f2 Mstislav sul fiume Ps\u00ebl nel 1026. La battaglia venne vinta da Mstislav; Jaroslav riusc\u00ec a salvarsi a Kiev, ma Mstislav, non conoscendo l'entit\u00e0 delle perdite di Jaroslav, prefer\u00ec evitare di attaccarlo e ritorn\u00f2 a Tmutarakan'. Un paio di anni dopo (1029-1030) si giunse ad un accordo di pace. Nel 1036 Mstislav mor\u00ec di morte naturale e Jaroslav divenne effettivamente gran principe di tutta la Rus', inglobando automaticamente le terre di Mstislav per s\u00e9 (senza neanche assegnarle ad un suo figlio, come avrebbe previsto la prassi).\nGran principe di Kiev.\nUna delle sue prime azioni come gran principe fu quello di ricompensare la lealt\u00e0 dei suoi cittadini di Novgorod, che lo avevano aiutato a riguadagnare il potere, donando loro numerosi privilegi e concessioni dando di fatto vita al potente stato feudale russo della Repubblica feudale di Novgorod. \nL'urgenza pi\u00f9 grande per la Rus' di Kiev, dopo gli anni di guerra civile, era quella di ristabilire i traffici commerciali. Nel 1043 Jaroslav affid\u00f2 al figlio Vladimir la guida di una spedizione contro Costantinopoli. Vladimir vinse sulla terraferma, ma come al solito venne sconfitto sul mare e non riusc\u00ec a conquistare la citt\u00e0. La guerra dur\u00f2, a fasi alterne, dal 1043 al 1046, e si chiuse con un esito incerto. D'altra parte, come sostiene lo storico Henryk \u0141owmia\u0144ski, i Russi non avevano neanche particolare interesse commerciale ad una vera sconfitta di Costantinopoli. \nVerso il 1046 vennero, quindi, stabiliti degli accordi commerciali, abbastanza vantaggiosi per i Russi anche se non favorevoli quanto quelli stabiliti da Ol'ga nel 911. Venne anche stabilita una tregua trentennale e un patto di non aggressione reciproca (puntualmente non rispettato negli anni seguenti).\nA dispetto della lotta fratricida intrapresa per la sua ascesa al potere e la scarsa legittimit\u00e0 del suo trono, Nestor di Pe\u010derska e gli altri cronachisti dell'epoca presentarono la figura di questo sovrano come di un modello di virt\u00f9, al punto tale da ottenere il titolo di \"Jaroslav il Saggio\". Tuttavia un lato pi\u00f9 oscuro della sua personalit\u00e0 pu\u00f2 emergere dal fatto che fece imprigionare a vita suo fratello minore Sudislav. \nInoltre le fonti (soprattutto quattro: la Cronaca di Haly\u010d, quella di Rostov, quella di Volyn' e quella di Murom) ci fanno sapere che la Rus' era diventata luogo di asilo per molti personaggi provenienti dall'Occidente (molti \"Franchi\" dicono le fonti).\nL'attivit\u00e0 edilizia era imponente (chiese di Santa Sofia, dell'Annunciazione, di Santa Irene), come pure la produzione di icone. Si costruirono anche monasteri (soprattutto il monastero delle Grotte) e palazzi. Le cronache occidentali (Tietmaro di Merseburgo, l'\"anonimo gallo\", etc.) parlano della Kiev del tempo come della \"citt\u00e0 dalle cento cupole\". Il \"paterik\" (cronaca scandita dalla successione degli igumeni) del monastero delle Grotte dice che a Kiev c'erano \"pi\u00f9 di cinquecento chiese\" (lo storico gesuita tedesco Gerhard Podskalsky ha per\u00f2 dimostrato che in questo numero vanno comprese anche le numerose cappelle private). Soprattutto fu edificata intorno a Kiev una duplice difesa di mura sul modello di Costantinopoli, al posto della palizzata precedente: si passava dal legno alla pietra, abbandonando ogni traccia di nomadismo.\nFurono aperti numerosi mercati, con traffici con Costantinopoli, con l'Occidente (persino con la penisola Iberica), con il Nord Europa e addirittura con le regioni oltre il mar Caspio. Potrebbe esserci un collegamento tra l'arrivo di esuli politici e questa espansione dei commerci internazionali; purtroppo le fonti non ci dicono se questi mercanti commerciassero per conto proprio o in nome dei loro Paesi di provenienza.\nSviluppo culturale sotto il suo regno.\nJaroslav ebbe il soprannome di \"Saggio\" ( \u041c\u0443\u0301\u0434\u0440\u044b\u0439, pron. ) perch\u00e9, mentre suo padre Vladimir era del tutto analfabeta, egli ebbe dei maestri bizantini e serbi che gli insegnarono a leggere e scrivere in greco e in slavo ecclesiastico (nella versione slavo-meridionale serba).\nJaroslav acquist\u00f2 dall'Impero bizantino e dalla Slavia meridionale (Bulgaria, Serbia, Macedonia, etc.) dei codici, e tenne a suo servizio dei copisti che ininterrottamente trascrivevano dei testi \"prestati\" dai possessori.\nIl suo nome \u00e8 legato anche ai progressi che si fecero nel campo della giurisprudenza, perch\u00e9 si pass\u00f2 da un diritto consuetudinario a un diritto codificato. Verso il 1050 venne compilata la \"Russkaja Pravda\" (in russo \u0420\u0443\u0441\u0441\u043a\u0430\u044f \u043f\u0440\u0430\u0432\u0434\u0430, in ucraino \u0420\u0443\u0441\u044c\u043a\u0430 \u041f\u0440\u0430\u0432\u0434\u0430), una raccolta di leggi sul modello giustinianeo, realizzata dai chierici regolari e secolari che lavoravano alla corte di Jaroslav. Nella \"Russkaja Pravda\" troviamo perci\u00f2 influenze greco-bizantine, slave, e persino occidentali (non si \u00e8 capito il motivo, ma si sono trovate delle leggi molto simili a quelle dei Longobardi). Boris Rybakov parla di una \"grande novit\u00e0\" della \"Russkaja Pravda\", il diritto di successione ereditaria al potere politico per via orizzontale: il titolo di gran principe non si trasmette pi\u00f9 da padre a figlio, ma tra i fratelli del gran principe.\nDiscendenza e alleanze matrimoniali.\nIl principato di Kiev cominci\u00f2 ad ottenere un prestigio grande anche in Occidente, grazie ad una accorta politica matrimoniale. Jaroslav spos\u00f2 Ingegerd Olofsdotter, figlia del re Olaf Skotkonung di Svezia ed in seguito Astrid, un'altra figlia di Olaf Skotkonung. Sua sorella Maria spos\u00f2 Casimiro I il Rinnovatore, re di Polonia, e delle figlie di Jaroslav Elisabetta spos\u00f2 il re di Norvegia Harald III, Anna il re di Francia Enrico I e Anastasia il re d'Ungheria Andrea I. Jaroslav cercava cos\u00ec di stabilire alleanze verso nord (per non avere concorrenti commerciali) e verso ovest (per contrastare la spinta verso oriente dei Tedeschi).\nJaroslav ebbe tre figlie e sette figli. Solo Anastasia era figlia di Astrid.\nUna nipote di Jaroslav, Eupraxia, figlia di Vsevolod I, fu prima moglie di Enrico I il Lungo, margravio della Marca del Nord, figlio di Lotario Udo II, e poi, dopo essersi ritirata in convento, ne usc\u00ec per divenire la seconda moglie di Enrico IV imperatore del Sacro Romano Impero.\nMorte e successione.\nDa Jaroslav in poi assistiamo ad una progressiva decadenza della Rus' di Kiev.\nAlla sua morte, a met\u00e0 dell'XI secolo, la Rus' si presentava ancora come uno Stato unitario, o almeno divisa solo in due parti, la Rus' di Kiev e la Rus' di Novgorod. Il gran principe governava l'intero territorio e ogni principe era a capo di una citt\u00e0 e del suo contado.\nIl gran principe doveva garantire la sicurezza militare contro i popoli della steppa e i commerci, soprattutto con l'Impero bizantino. Anche i principi, pur sottomessi al gran principe, al quale giuravano fedelt\u00e0, avevano compiti simili, difensivi e commerciali. Dal punto di vista militare le citt\u00e0 fornivano uomini sia per l'esercito del gran principe, sia per difendere la loro stessa citt\u00e0. Dal punto di vista commerciale, le citt\u00e0 curavano i loro traffici, garantendo una parte dei guadagni al gran principe (la met\u00e0 dei guadagni dei commerci con Costantinopoli, un terzo dei guadagni dei commerci tra le citt\u00e0 stesse). Il rischio di un frazionamento della Rus' di Kiev, in tutta la sua storia, rest\u00f2 sempre molto elevato: sia per la fortissima rivalit\u00e0 commerciale, sia per i problemi dinastici.\nQuando mor\u00ec Jaroslav, il gran principato sarebbe dovuto passare al primogenito, secondo il diritto consuetudinario non codificato, mentre la citt\u00e0 pi\u00f9 importante doveva passare da questo al suo figlio primogenito.\nJaroslav lasci\u00f2 cinque figli che avrebbero potuto giocare un ruolo nella successione. Egli sapeva bene che il rischio di una guerra civile era molto alto. In un primo tempo egli pens\u00f2 addirittura di lasciare l'intero territorio al figlio primogenito, escludendo tutti gli altri. Probabilmente, in un secondo tempo, consigliato dai monaci, pens\u00f2 di dividere tutto il territorio in cinque parti uguali ed autonome. Ma anche in questo caso i monaci (soprattutto quelli delle Grotte di Kiev) lo misero in guardia dalo spezzettare e indebolire un grande Stato.\nAllora Jaroslav decise di considerare tutto il territorio \"dominio comune\": il gran principe di Kiev avrebbe dominato anche su Novgorod. Dopodich\u00e9, Jaroslav escluse dalla successione i figli, e lasci\u00f2 tutte le citt\u00e0 meno importanti ai suoi fratelli minori, e il gran principato al suo fratello pi\u00f9 vicino per et\u00e0. A differenza del precedente sistema di successione, nella \"Russkaja Pravda\" le citt\u00e0 non erano assegnate a vita, non erano pi\u00f9 considerate propriet\u00e0 personali dei principi. L'intento di Jaroslav era quello di non legare troppo un principe ad una terra e a una \"dru\u017eina\". Alla morte del gran principe, tutti i suoi fratelli minori avrebbero dovuto \"scalare\" nella graduatoria delle citt\u00e0, passando ad una citt\u00e0 pi\u00f9 importante, e lasciando l'ultima citt\u00e0 al figlio primogenito del gran principe defunto.\nQuesto sistema non funzion\u00f2 fin dall'inizio. Le lotte fratricide si spostarono tra zii e nipoti (ovviamente il primogenito del gran principe non era entusiasta di andare all'ultimo posto!). Inoltre, molte volte i principi non volevano spostarsi tra le diverse citt\u00e0. Inoltre, si creava un grave problema a proposito dei figli del gran principe: in linea teorica, il primogenito andava nella citt\u00e0 di minore importanza, ma gli altri dove dovevano andare? Oltretutto, non potevano assolutamente rimanere a Kiev, onde evitare che si formassero una loro \"dru\u017eina\" e facessero guerra al loro zio divenuto gran principe. Per indannizzarli, allora, si decide di dare loro altre citt\u00e0 pi\u00f9 periferiche (quelle all'estremo est della Rus'). Per di pi\u00f9, tra queste citt\u00e0 di bassa importanza non esisteva una vera gerarchia, e quindi era facile che scoppiassero guerre civili tra fratelli che, per esempio, miravano almeno alle citt\u00e0 pi\u00f9 meridionali per potere commerciare con l'impero bizantino. Ai figli di seconde e terze nozze, poi, venivano date citt\u00e0 di importanza ancora minore. Le guerre civili, tra zii e nipoti e tra fratellastri, scoppiarono ben presto, e si apr\u00ec una fase di forte instabilit\u00e0 politica almeno fino all'avvento al trono di Vladimir II di Kiev nel 1113."}
{"id": "34078", "revid": "1543377", "url": "https://it.wikipedia.org/wiki?curid=34078", "title": "Fossalta di Portogruaro", "text": "Fossalta di Portogruaro (\"Fosalta\" in veneto e friulano occidentale) \u00e8 un comune italiano di abitanti della citt\u00e0 metropolitana di Venezia in Veneto.\nStoria.\nIl toponimo rimanda chiaramente alla presenza di una \"fossa alta\" (ovvero dall'alveo incassato). Recenti ricerche geologiche hanno effettivamente dimostrato come, in epoca romana, questa zona fosse percorsa dal ramo principale del Tagliamento, attraversabile mediante un guado.\nLe origini dell'insediamento, quindi, si legano alla presenza del fiume. Le pi\u00f9 importanti testimonianze del periodo antico risalgono al IV secolo a.C.: sono i resti di un santuario paleoveneto, forse dedicato al culto delle divinit\u00e0 acquatiche.\nDell'alto medioevo non si sa molto. Il primo riferimento scritto al paese \u00e8 contenuto in una bolla pontificia del 1186, con la quale papa Urbano III concedeva al vescovo di Concordia il potere civile e religioso su \"Fossalta e sue pertinenze\". Un documento notarile del 1202, invece, cita come testimone il sacerdote Liutprando, dimostrando come Fossalta rappresentasse ormai una comunit\u00e0 cristiana ben organizzata, dotata di un proprio luogo di culto indicato da altre fonti scritte come \"basiglia\". Nello stesso periodo il territorio assunse importanza anche dal punto di vista militare con la presenza di numerosi fortilizi di cui oggi non resta per\u00f2 traccia. Proprio nei pressi dell'attuale centro si trovava un castello che fu residenza estiva dei vescovi di Concordia; passato in feudo ai Pers, venne distrutto gi\u00e0 nel Duecento.\nDurante il dominio della Serenissima il paese rimase inquadrato nel Friuli come parte del distretto di Cordovado. In epoca austriaca, analogamente al resto del Portogruarese, entr\u00f2 a far parte della provincia di Venezia.\nNel 1867 il comune di Fossalta assunse la denominazione di \"Fossalta di Portogruaro\".\nNegli anni cinquanta del XX secolo l'area di Villanova fu al centro dell'attivit\u00e0 imprenditoriale in Veneto di Gaetano Marzotto jr, il quale destin\u00f2 crescenti risorse finanziarie alla valorizzazione della tenuta di Villanova-Portogruaro, da cui nacque una conglomerata tessile, agroalimentare (\"Cantine Santa Margherita\") e vetraria (\"Industrie Zignago\").\nSimboli.\nLo stemma fu concesso al Comune di Fossalta di Portogruaro con regio decreto di Vittorio Emanuele III del 7 giugno 1943 (poi confermato con successivo decreto del presidente della Repubblica del 1\u00ba luglio 1952) e reca la seguente blasonatura:\nViene anche concesso il gonfalone, consistente in un: \nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 337, ovvero il 5,57% della popolazione. Di seguito sono riportati i gruppi pi\u00f9 consistenti:\nCultura.\nIstruzione.\nScuole.\nSono presenti in citt\u00e0 le seguenti scuole pubbliche: la scuola materna \"L. Zannier\", la scuola materna \"Santa Margherita-Fondazione Marzotto ONLUS\", sita nella frazione di Villanova Santa Margherita e l'Istituto Comprensivo \"Don A. Toniatti\".\nMusei e biblioteche.\nIl comune di Fossalta di Portogruaro \u00e8 sede del Centro Culturale \"Ippolito Nievo\" e del Museo Etnografico locale. Il Centro Culturale si propone da statuto di promuovere la lettura e il sostegno alle attivit\u00e0 di formazione e auto-formazione dei cittadini, disponendo di sale e spazi pubblici in cui vengono organizzati periodicamente seminari, \"reading\" e convegni. I locali del Centro Culturale ospitarono dal 1974 al 1982 la biblioteca pubblica poi trasferita in una nuova sede apposita, inaugurata alla presenza di Stanislao Nievo, pronipote dello scrittore e patriota italiano Ippolito, cui \u00e8 intitolato il Centro Culturale cittadino. La biblioteca, gi\u00e0 parte integrante del Centro Culturale, dispone di un patrimonio librario che conta 24.000 volumi.\nAmministrazione.\nAltre informazioni amministrative.\nIl comune di Fossalta di Portogruaro e il comune di Teglio Veneto hanno istituito nel 2000 l'unione di comuni denominata \"Unione Fossalta Teglio\" al fine del coordinamento dell'erogazione dei servizi sociali, della polizia urbana e di altri servizi di competenza comunale. Il nuovo ente \u00e8 entrato ufficialmente nel pieno delle sue funzioni a partire dal 1\u00ba gennaio dell'anno successivo.\nSport.\nCalcio.\nLa principale societ\u00e0 sportiva cittadina \u00e8 l'A.C.D. Fossaltese, che nella stagione 2019-2020 milita in Seconda Categoria, girone O del Veneto. I colori sociali della squadra sono il bianco e il verde. Disputa le partite casalinghe allo stadio comunale \"Felice e Roberto Pessa\"."}
{"id": "34080", "revid": "1543377", "url": "https://it.wikipedia.org/wiki?curid=34080", "title": "Gruaro", "text": "Gruaro (\"Gru\u00e0r\" o \"Gru\u00e8r\" in veneto, \"Gru\u00e2r\" in friulano) \u00e8 un comune italiano di abitanti della citt\u00e0 metropolitana di Venezia in Veneto.\nA Gruaro, nel 1294, avvenne un miracolo eucaristico. Su una tovaglia, proveniente dalla chiesa di San Giusto, sarebbero apparse macchie di sangue, prodotte da un'ostia consacrata rimasta tra le pieghe del tessuto. Oggi la reliquia \u00e8 conservata a Valvasone per volere degli allora signori feudali. Da allora Gruaro \u00e8 una tappa lungo diversi pellegrinaggi. Un monumento a ricordare l'accaduto \u00e8 posto di fronte alla chiesa.\nGruaro \u00e8 un comune di origine medioevale nella campagna del Veneto Orientale a confine col Friuli. La zona \u00e8 ricca di canali e specchi d'acqua, come il Lemene ed il Versiola. Il comune offre diversi punti d'interesse storico, artistico e naturalistico sia in aperta campagna come i molini di Stalis, che dell'abitato come la Chiesa di San Tommaso apostolo della frazione di Bagnara (famosa per l'organo centenario e gli affreschi).\nOrigini del nome.\n\"Gruaro\" ha un'etimologia dibattuta. Pu\u00f2 derivare da \"gru\" (in latino \"gr\u016bs\") con un suffisso dal valore collettivo -\"\u0101rius\", data l'antica natura di zona paludosa e ricca di aquitrini come evidenziato dal nome della frazione Bagnara. Molto meno plausibile, data l'assenza di voci simili in fonti venete, la derivazione da \"gruarius\", \u2018guardiano del bosco\u2019. Pi\u00f9 probabile che \"Gruaro\" derivi da \"grava\" \u2018ghiaia\u2019 o \u2018terreno alluvionale\u2019, voce ampiamente attestata nel territorio e sostenuta anche dalla fonte attestata \"Growario\". per quanto riguarda la formazione della parola, si pu\u00f2 ricondurre a un (\"campus\") \"gruarius\" da un precedente *\"gravarius\".\nStoria.\nSi ritiene, sulla base anche di recenti ritrovamenti archeologici, che un centro abitato fosse esistente gi\u00e0 in et\u00e0 romana nell\u2019area di Concordia. Risalgono all\u2019838 le prime notizie di vita comunale, quando l\u2019imperatore Lotario concede alcuni territori all\u2019abbazia di Sesto al Reghena dell\u2019ordine dei benedettini. A loro si attribuisce la formazione del centro urbano che fu fortificato, sempre ad opera dei monaci, con la costruzione di un castello. Nel 1140 fu redatta la concessione del vescovo Gervino, che viene considerata il suo atto di nascita. Durate il XV secolo il Friuli venne sottomesso dalla Serenissima e il territorio venne incorporato nella repubblica di San Marco. Con il Regno d\u2019Italia napoleonico conobbe una nuova fase, divenendo comune del Dipartimento di Passariano (oggi Pordenone e Udine). Con il Regno del Lombardo-Veneto venne trasferita alla provincia di Venezia. \u00c8 recente la scoperta di un sarcofago del IV secolo d.C. Risale al XV secolo la parrocchiale, oggi dedicata a San Giusto, la cui facciata si fregia di due grandi affreschi del XVI secolo raffiguranti San Cristoforo e il Patrono. \u00c8 del 1463 la chiesa di San Tommaso Apostolo, con un pregevole lunotto e affreschi . Allo stesso periodo appartengono la cappella di Santa Elisabetta e la chiesa di Sant\u2019Angelo. Di epoca pi\u00f9 tarda \u00e8 la chiesa di San Giovanni. Infine, risale al Settecento Villa Fadelli-Ronzani, fedele esempio di casa padronale di campagna. Sempre in territorio gruarese, in localit\u00e0 Stalis vi sono i mulini recentemente restaurati che furono citati nel libro \"Le confessioni d'un italiano\" di Ippolito Nievo.\nA Gruaro, nel marzo del 1933 fu sperimentato un vaccino contro la difterite che provoc\u00f2 la morte di 28 bambini.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 124, ovvero il 4,41% della popolazione. Di seguito sono riportati i gruppi pi\u00f9 consistenti:\nReferendum.\nIl comune, insieme con alcune altre localit\u00e0 vicine, essendo zona di confine con il Friuli Venezia Giulia e in parte abitate da cittadini parlanti il friulano, negli ultimi anni \u00e8 stato oggetto di un'iniziativa istituzionale per ottenere il passaggio dalla regione Veneto alla regione autonoma Friuli Venezia Giulia.\nNel comune di Gruaro, il 26 e 27 marzo 2006, contemporaneamente ai comuni limitrofi di Pramaggiore, Cinto Caomaggiore e Teglio Veneto si \u00e8 tenuto un referendum (vedi progetti di distacco-aggregazione di comuni) per chiedere alla popolazione di far parte integrante della regione Friuli Venezia Giulia. Il risultato del referendum \u00e8 stato negativo a causa del mancato raggiungimento del quorum.\nSport.\nCalcio.\nLa principale squadra di calcio della citt\u00e0 \u00e8 l\"'A.C.D. Gruaro\" che milita nel girone O veneto di Seconda Categoria."}
