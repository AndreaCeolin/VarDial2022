{"id": "25352", "revid": "1318658", "url": "https://it.wikipedia.org/wiki?curid=25352", "title": "Campo di concentramento", "text": "Il campo di concentramento (o internamento) \u00e8 una struttura carceraria all'aperto adatta alla detenzione di civili e/o militari. Si tratta solitamente di una struttura provvisoria, adatta a detenere grandi quantit\u00e0 di persone, in genere prigionieri di guerra, destinati a essere scambiati o rilasciati alla fine del conflitto.\nComunemente \u00e8 formato dalle baracche o container disposti ordinatamente, contenenti dormitori, refettori, uffici e analoghe costruzioni necessarie alla reclusione dei prigionieri, e circondate da reticolati di filo spinato o altri tipi di barriere. Il perimetro del campo \u00e8 sorvegliato da ronde di guardie armate.\nI metodi e le finalit\u00e0 di sistematica eliminazione dei prigionieri, attuati in queste strutture nel XIX secolo nella guerra di secessione americana da ambedue le parti in conflitto, e nel XX secolo, soprattutto da parte degli inglesi durante la seconda guerra boera, nella Germania nazista e nell'Unione Sovietica negli anni intorno alla seconda guerra mondiale, hanno fatto s\u00ec che nel linguaggio comune \"campo di concentramento\" sia spesso assimilato a campo di sterminio, che ne \u00e8 invece un sottotipo anomalo.\nIl trattamento di prigionieri civili e militari nei campi di internamento in tempo di guerra \u00e8 regolato dalla III e IV Convenzione di Ginevra del 12 agosto 1949. I campi d'internamento sono tuttora usati da unit\u00e0 politiche in guerra, regimi illiberali o come soluzione estrema nella regolazione dei flussi migratori verso alcuni Paesi (campo per rifugiati).\nRepressione spagnola a Cuba (1896-1898).\nIl primo utilizzo dei campi di concentramento nella storia contemporanea risale all'insurrezione cubana del 1896 quando il generale dell'esercito spagnolo Valeriano Weyler, d'origini prussiane, attu\u00f2, dal 16 febbraio 1896, un \"riconcentramento\" della popolazione. Dapprima ne bruci\u00f2 case e campi e poi la deport\u00f2, con i soli vestiti indossati, in zone ove era permesso costruire capanne di foglie di palma, circondati da una \"trocha\", sorta di trincea al cui interno erano gettati tutti i rifiuti ed esternamente circondata da una recinzione di filo spinato e ai lati d'essa erano presenti degli escubitorii con 2-10 soldati ognuno. Scopo del riconcentramento fu la privazione dell'appoggio popolare ai guerriglieri impedendo ogni contatto tra questi ultimi e i deportati che secondo l'esercito spagnolo svolgevano attivit\u00e0 informativa in favore della guerriglia.\nNel 1898 la guerra ispano-americana pose fine, con la cessione da parte ispanica dell'arcipelago delle Filippine agli Stati Uniti per 25 milioni di dollari, alla dominazione spagnola. L'intervento statunitense motivato umanitariamente come la necessit\u00e0 di porre termine all'attivit\u00e0 di concentramento e allo sterminio causato dalla guerra civile, come detto nel febbraio 1898 dal presidente William McKinley, si rivel\u00f2 poi una politica d'ingerenza dato che i cubani non furono ammessi ai trattati di pace e, dal 1901, furono poste forti limitazioni all'indipendenza dell'isola. Dai documenti pervenuti a oggi i \"reconcentrados\" furono circa 300\u00a0000, in maggioranza donne e bambini, e ne decedettero almeno 100\u00a0000.\nLa fondatrice della Croce Rossa Americana, Clara Barton, dichiar\u00f2 che i massacri hamidiani furono meno violenti, comparati a quanto gli si present\u00f2 a Cuba, ove arriv\u00f2 il 9 febbraio 1898 per svolgere attivit\u00e0 di soccorso ai deportati.\nGuerra filippino-americana.\nDal 1899 nelle Filippine, durante la guerra filippino-americana, morirono centinaia di migliaia di civili. Causa di tali decessi fu la strategia del riconcentramento e della terra bruciata per la cui attuazione gli statunitensi poterono confrontarsi con quanto gi\u00e0 fecero, nei due anni precedenti, gli spagnoli a Cuba e, dal 1900, gli inglesi in Sudafrica.\nGuerre boere in Sudafrica.\nIn Sudafrica durante la seconda guerra boera, fra il 1900 e il 1902, il comandante britannico Horatio Kitchener pratic\u00f2 su larga scala la strategia della terra bruciata. Per far s\u00ec che i boeri si arrendessero bruci\u00f2 30\u00a0000 fattorie e deport\u00f2 in 58 campi di concentramento circa 120\u00a0000 boeri (il 50% della popolazione), dei quali, a causa delle cattive condizioni (clima, denutrizione, epidemie), morirono 4\u00a0000 donne, 22\u00a0000 bambini e 1\u00a0676 uomini.\nL'uso dei campi di concentramento ebbe un ruolo non secondario nel garantire la vittoria all'esercito britannico.\nAlla fine della guerra si conteranno non meno di 26\u00a0000 donne e bambini boeri morti nei campi di concentramento britannici, a cui vanno aggiunte le vittime della popolazione nera che viveva nelle fattorie boere, che seguirono la sorte dei loro padroni nei campi di concentramento.\nPrima guerra mondiale.\nIn seguito alla rotta di Caporetto circa 300\u00a0000 soldati italiani furono fatti prigionieri dagli eserciti degli imperi centrali. Essi furono avviati con una marcia, in cui molti morirono, nei campi di concentramento austro-ungarici e tedeschi. Le condizioni di vita nei campi furono assai difficili. Le scarsit\u00e0 alimentari che tormentarono tutti i paesi coinvolti nel primo conflitto mondiale si riversarono in misura particolare sui prigionieri con la conseguenza di una mortalit\u00e0 molto elevata all'interno dei campi.\nAlcuni prigionieri di guerra italiani furono internati nel castello di Kufstein in Tirolo. Oggi il castello, trasformato in museo, ospita una targa con i nomi di tutti i prigionieri di guerra ospitati nelle sue celle. I prigionieri italiani ebbero un'assistenza e un trattamento non benevolo da parte della autorit\u00e0 austriache.\nIn Italia i prigionieri degli imperi centrali furono detenuti in campi situati principalmente in Sardegna e nel Centro-Nord Italia nelle citt\u00e0 di Alessandria, Avezzano, Asti, Cuneo, Voghera, Bracciano, Servigliano e altre.\nGulag.\nPrima del Gulag, ramo della Komitet gosudarstvennoj bezopasnosti che controll\u00f2 il sistema penale dei campi di lavoro correttivo in Unione Sovietica, esistevano in Russia gi\u00e0 dal Seicento campi di lavoro col nome di Katorga, pensati per criminali comuni e oppositori politici anti zaristi (lo stesso Iosif Stalin fu internato in un Katorga tra il 1913 e il 1917).\nDurante la rivoluzione bolscevica, Lenin ordin\u00f2 la liberazione dai Katorga dei prigionieri anti zaristi. I bolscevichi nei primi anni 1920, durante la guerra civile russa, aprirono il Lager Soloveckij, dove detenevano i prigionieri. Nel 1930 gli ex Katorga, con Stalin, vennero ribattezzati in \"Gulag\" e vennero ristrutturate le attrezzature di detenzione.\nLager.\nTra il 1933 e il 1945, sul modello dei gulag sovietici, la Germania nazista fece uso su vasta scala dei campi di concentramento (i \"Konzentrationslager\" o \"KZ\") e dei campi di sterminio, per detenere ebrei, renitenti alla leva (tra i quali i testimoni di Geova, che facevano obiezione di coscienza), zingari, omosessuali, prigionieri di guerra e dissidenti politici e sterminarli sistematicamente (inizialmente con l'ossido di carbonio poi con il gas Zyklon B, anche se in alcuni casi, soprattutto in campi improvvisati o sul finire della guerra al momento dell'evacuazione, si fece ricorso all'uso di mitragliatrici).\nI primi lager vennero istituiti gi\u00e0 nel 1933, ed erano gi\u00e0 attivi circa un mese dopo l'avvento al potere di Adolf Hitler, al posto delle \"Case di lavoro\" previste dalla Costituzione di Weimar come strumento di aiuto ai pi\u00f9 bisognosi. A partire dall'invasione della Cecoslovacchia e della Polonia, e ancor pi\u00f9 negli anni della seconda guerra mondiale, il sistema concentrazionario nazista venne esteso a tutti gli Stati occupati dai nazisti o alleati con la Germania: troviamo perci\u00f2 dei campi di lavoro e/o di sterminio in Austria, Cecoslovacchia, Italia, Polonia, Ungheria. In tutti i casi ci fu collaborazione locale nell'istituire i campi, sebbene la memoria ufficiale o collettiva del dopoguerra abbia teso a rimuovere tale correit\u00e0, e la deportazione venga ora dimenticata o attribuita soltanto ai nazisti.\nAlcuni sopravvissuti sono diventati scrittori e hanno raccontato la vita dei lager nei loro romanzi, tra questi l'italiano Primo Levi in \"Se questo \u00e8 un uomo\" e in \"La tregua\" e l'ungherese premio Nobel per la letteratura Imre Kert\u00e9sz in \"Essere senza destino\".\nIl campo di concentramento nazista pi\u00f9 conosciuto, ma non l'unico (ce n'erano pi\u00f9 di 1\u00a0600), \u00e8 considerato quello di Auschwitz. All'interno del \"lager\" nazista, la \"baracca\" (in tedesco: \"Block\") era, generalmente, l'edificio adibito a dormitorio dei deportati. Vi erano diverse tipologie di baracche, sia per dimensioni e/o per materiali con cui erano state costruite (potevano essere in legno o in muratura), sia per lo scopo cui venivano adibite.\nFra le varie tipologie di baracca si ricordano: ricoveri per i deportati, baracche di quarantena, infermeria, infermeria speciale (chiamata anche blocco della morte, era riservata ai deportati destinati a essere soppressi entro breve tempo), lavanderia, cucina, edificio del carcere, camere a gas, forni crematori, locali adibiti alle esecuzioni capitali e alle torture, locali adibiti agli esperimenti su esseri umani, officine, baracche dei sorveglianti, edifici degli uffici interni.\nI deportati erano rinchiusi nelle baracche tutte le sere e anche durante il giorno, in occasione di quelle operazioni di eliminazione che le SS volevano condurre in segreto (le esecuzioni capitali potevano essere pubbliche, e in questo caso i deportati erano costretti a vedere tutta l'operazione, oppure segrete, e in questo caso i deportati erano chiusi nelle baracche).\nNei campi di concentramento e di sterminio venivano usati dei simboli, appuntati sui vestiti in corrispondenza della parte sinistra del torace, per l'identificazione degli internati. Per gli internati di tipo politico veniva usato il triangolo rosso, per gli \"anti-sociali\" (anarchici, senzatetto, malati mentali, prostitute) il triangolo nero, per gli omosessuali il triangolo rosa, per i renitenti alla leva (tra cui i Testimoni di Geova) il triangolo viola, per Rom e Sinti il triangolo nero, per gli immigrati il triangolo blu, e per i criminali comuni (da cui venivano attinti i Kapo, perch\u00e9 erano gi\u00e0 abituati a commettere atti di violenza) il triangolo verde.\nLa stella di Davide, di colore giallo-oro e con la scritta \"jude\", identificava invece gli ebrei.\nLista dei campi di concentramento nazisti.\nIl seguente elenco indica solo alcuni dei principali e pi\u00f9 conosciuti campi di concentramento/sterminio/lavoro nazisti, e pertanto non \u00e8 un elenco esaustivo:\nAltri campi di concentramento nella seconda guerra mondiale.\nCampi di concentramento europei di altri Paesi dell'Asse.\nOltre alla Germania nazista anche altri Paesi europei alleati o cobelligeranti con le forze dell'Asse istituirono e gestirono in proprio dei campi di concentramento, prigionia e lavoro. Principali Paesi che organizzarono questi campi furono la Romania, l'Ungheria, la Croazia, la Francia di Vichy:\nCampi di concentramento italiani con prigionieri civili o degli eserciti alleati.\nDurante la seconda guerra mondiale, fra il 1940 e il 1945, vennero istituiti sul territorio italiano e sui territori jugoslavi annessi numerosi campi di concentramento, campi di confino, campi di smistamento e di lavoro forzato.\nCampi di concentramento jugoslavi con prigionieri civili e militari italiani.\nIn territorio jugoslavo vennero costruiti diversi campi di concentramento per italiani. Tristemente noto \u00e8 il campo di concentramento a Borovnica, attivo dalla met\u00e0 di maggio del 1945 fino al gennaio del 1946. Le testimonianze delle torture e degli assassini che furono compiuti a Borovnica sono state documentate da vari scrittori, tra cui Norberto Biso, Rossi Kobau e Gianni Barrel.\nAltri campi furono quelli di Aidussina, Goli Otok, Maribor, Skofia Loka, Sveti Grgur.\nCampi degli eserciti alleati in Italia.\nSul finire della seconda guerra mondiale furono realizzati diversi centri di raccolta per prigionieri di guerra fascisti della ex Repubblica Sociale Italiana e collaborazionisti dell'esercito tedesco di altre nazionalit\u00e0.\nCampi di concentramento statunitensi.\nInternamento degli italiani negli Stati Uniti.\nL'internamento degli italiani negli Stati Uniti \u00e8 un fenomeno avvenuto nel corso della seconda guerra mondiale, in particolare tra il 1941 e il 1944, che ha riguardato parte degli italoamericani, considerati come possibile nemico da parte del governo degli Stati Uniti.\nA differenza degli americani di origine giapponese, che sono stati internati durante la guerra, gli italo-americani perseguitati non hanno mai ricevuto risarcimenti. Nel 2010 la legislatura della California ha approvato una risoluzione, chiedendo scusa per i maltrattamenti subiti dai residenti di origini italiane.\nInternamento dei giapponesi americani (1942).\nA seguito dell'attacco giapponese a Pearl Harbor, Franklin Delano Roosevelt autorizz\u00f2 (\"Executive Order 9066\") nel febbraio 1942 l'internamento in campi dedicati degli individui di origine giapponese residenti nella zona militare del Pacifico, indipendentemente dalla cittadinanza. Se le motivazioni addotte furono quelle di sottrarre la riconoscibile minoranza giapponese all'isteria collettiva seguita all'attacco a sorpresa dell'impero giapponese, lo scopo reale era l'allontanamento di potenziali spie dalla costa occidentale, in cui si stava organizzando il contrattacco. 117\u00a0000 persone, due terzi cittadini americani, donne e bambini inclusi, furono deportati nei campi di Tule Lake (California), Minidoka (Idaho), Manzanar (California), Topaz (Utah), Jerome (Arkansas), Heart Mountain (Wyoming), Poston (Arizona), Granada (Colorado) e Rohwer (Arkansas). Finita la guerra i campi furono sgomberati, ma non tutti preferirono tornare alla propria citt\u00e0 di provenienza.\nNel 1988 tramite la \"Public Law 100-383\" il governo offr\u00ec 20\u00a0000$ come risarcimento agli internati. Nell'ottobre del 1990 il presidente statunitense George Bush Sr. scrisse loro:\nCampo di concentramento di Ellis Island.\nDurante la seconda guerra mondiale vi furono detenuti cittadini giapponesi, italiani e tedeschi. Dal 1990 ospita il \"Museo dell'Immigrazione\".\nInternamento durante la \"guerra al terrorismo\" (2001-?).\nAlcuni osservatori indicano come campo di concentramento la struttura appartenente agli Stati Uniti d'America, predisposta all'interno della base di Guant\u00e1namo a Cuba, che ospita sospetti appartenenti ad al-Q\u0101\u02bfida e al regime talebano a partire dal 2001 fino a oggi.\nAlcuni media nella primavera/estate del 2004 hanno usato il termine per la prigione irachena di Abu Ghraib, allora oggetto dell'indignazione dell'opinione pubblica seguita alla pubblicazione delle foto di torture ai detenuti.\nUna struttura analoga alla prigione di Abu Ghraib esiste anche in Afghanistan. Si tratta della prigione di Bagram, dove sono stati documentati abusi molto simili a quelli avvenuti ad Abu Ghraib, e che hanno suscitato le proteste della Croce Rossa Internazionale.\nIn questi casi la differenza fra prigione e campo di concentramento \u00e8 labile e condizionata dall'uso spregiativo del termine pi\u00f9 che dalla pertinenza di un suo uso per i casi specifici.\nIn generale, il termine prigione intende prevalentemente una struttura civile, con persone detenute in attesa di processo o condannati che scontano una pena, o raramente una struttura militare in cui sono detenuti militari in attesa di processo o condannati che scontano una pena. Il termine campo di concentramento intende una struttura quasi sempre militare in cui sono provvisoriamente detenute persone genericamente nemiche in attesa della pace.\nNell'uso di uno o dell'altro termine \u00e8 altres\u00ec implicita una precisa presa di posizione politica su questioni di scottante attualit\u00e0, per cui bisogner\u00e0 attendere la storicizzazione dei fatti seguiti agli attentati dell'11 settembre 2001 per \"tentare\" una trattazione pi\u00f9 obiettiva della questione.\nCampi di concentramento cinesi.\nI primi campi di concentramento in Cina appaiono nel corso della guerra civile cinese. La quinta campagna di annientamento delle forze comuniste era basata sul progressivo accerchiamento delle aree ove esse erano attive. La deportazione dei residenti in tali aree e la loro reclusione in appositi campi fu praticata per privare l'Esercito Rosso di ogni possibile appoggio da parte della popolazione.\nRiferendosi al periodo successivo al 1949, alcune fonti e in particolare ex detenuti, chiamano \"campi di concentramento\" i \"campi di riforma attraverso il lavoro\" della Repubblica Popolare Cinese, pi\u00f9 noti in passato come Laogai. Come nel caso di Guant\u00e1namo, quest'uso \u00e8 pi\u00f9 legato al significato peggiorativo di \"campo di concentramento\" come \"luogo di violazione dei diritti umani\" che al significato ordinario dell'espressione.\nI \"campi di riforma attraverso il lavoro\" e i \"campi di rieducazione attraverso il lavoro\" cinesi, infatti, sono strutture civili anzich\u00e9 militari, destinate ai cinesi condannati per reati comuni e per i cosiddetti \"illeciti amministrativi\" anzich\u00e9 ai prigionieri di guerra. In essi i detenuti scontano la propria pena svolgendo lavori forzati. Secondo la dottrina giuridica cinese, lo svolgimento di lavori manuali avrebbe la duplice finalit\u00e0 di favorire il recupero delle devianze, e di garantire la sostenibilit\u00e0 economica del sistema di campi.\nIl sistema dei campi raggiunge la sua forma attuale nei primi anni 1950. Limiti massimi per le pene detentive scontate nei campi di rieducazione furono introdotti solo intorno alla met\u00e0 del periodo Maoista (1949 - 1976)\nCampi di concentramento in Corea del Nord.\nIn Corea del Nord sono presenti campi di concentramento, in cui si stima si trovino 200\u00a0000 persone. Amnesty International ha reso pubbliche immagini satellitari e testimonianze di prigionieri politici ed ex guardiani riusciti a fuggire dai campi di prigionia. Secondo tali testimoni, i detenuti sono costretti a lavorare in condizioni che rasentano la schiavit\u00f9 e sono frequentemente sottoposti a torture e altri trattamenti crudeli, disumani e degradanti e nella maggior parte dei casi essi hanno assistito a esecuzioni pubbliche. Secondo la testimonianza di Jeong Kyoungil, ex detenuto al campo di concentramento di Yodok tra il 2000 e il 2003, circa il 40 per cento dei detenuti nella zona rivoluzionaria di Yodok \u00e8 morto di malnutrizione tra il 1999 e il 2011. Inoltre secondo Amnesty International in tali strutture non verrebbero forniti capi di abbigliamento e i prigionieri soffrirebbero i rigori di inverni assai freddi, spesso svolgendo lavori manuali estenuanti e al tempo stesso privi di senso."}
{"id": "25354", "revid": "297059", "url": "https://it.wikipedia.org/wiki?curid=25354", "title": "Imperatore", "text": "La parola imperatore (dal latino \"imperator\", \"detentore del potere militare\", \"detentore del potere coercitivo\") \u00e8 un termine inizialmente utilizzato per indicare un generale vittorioso e quindi, successivamente, il vertice dell'impero romano. Viene comunemente utilizzato per indicare il sovrano di un impero, cio\u00e8 di un dominio composto da pi\u00f9 stati o popoli diversi. Il termine, originariamente riferito ai soli imperatori romani, \u00e8 divenuto in Europa, a partire dal Medioevo, un vero e proprio titolo nobiliare, superiore a quello di re ed esteso quindi ad altri continenti e culture quale titolo proprio o in luogo dei titoli locali.\nAttualmente l'unico imperatore regnante al mondo \u00e8 Naruhito, Imperatore del Giappone dal 1 maggio 2019, che ha preso il posto del padre Akihito dopo l'abdicazione di quest'ultimo avvenuta il 30 aprile dello stesso anno.\nVarianti.\nAl termine generico di \"Imperatore\" coincidono spesso titoli specifici, variabili a seconda della cultura e del contesto storico. Tra le principali vi sono:\nDalla fine dei regimi monarchici persiano e centrafricano nel 1979, l'unico capo di Stato a fregiarsi del titolo di imperatore \u00e8 Naruhito, sovrano del Giappone (\u5929\u7687 \"Tenn\u014d\", \"sovrano celeste\").\nOrigini e uso del termine.\nIl termine imperatore e l'originale latino \"imperator\" erano connessi nell'antica Roma con il concetto di \"imperium\", cio\u00e8 il potere militare e coercitivo, con diritto di vita o di morte, posseduto dai magistrati maggiori. In sostanza il comando e il dominio esercitati da Roma (come stato, o entit\u00e0 politico/nazionale, ed estensivamente nella figura dei suoi magistrati).\nOriginariamente il titolo di \"imperator\" veniva tributato sul campo dalle truppe e quindi assegnato dal Senato romano in occasione del trionfo ai generali vittoriosi come testimonianza della loro capacit\u00e0 di manifestare l\"imperium\" di Roma. Vi potevano perci\u00f2 essere pi\u00f9 imperatori viventi in uno stesso momento.\nCon Giulio Cesare il titolo venne per la prima volta attribuito stabilmente come \"praenomen\" di un magistrato in virt\u00f9 delle innumerevoli vittorie militari e della supremazia di fatto conseguita nel governo della morente Repubblica. Ma la vera svolta avvenne con Augusto, il quale attribuendosi il titolo di \"imperator\" lo fece diventare uno dei titoli ufficiali del \"princeps\" e dei suoi successori a capo dello stato romano, in quanto titolari del potere supremo conferitogli dal Senato come \"imperium maius et infinitum\". Con la definitiva divisione dell'Impero Romano alla morte di Teodosio gli imperatori divennero stabilmente due, quello di Occidente e quello di Oriente. Dopo l'estinzione dei due Imperi Romani, entrambi i titoli furono ripresi, in entrambi i casi dopo qualche secolo di vacanza.\nInfatti nell'anno 800 Carlo Magno si proclam\u00f2 Imperatore dei Romani, cos\u00ec ritenendosi il continuatore dell'Impero d'Occidente. Analogamente, un secolo dopo la caduta di Bisanzio i sovrani di Russia, che dapprima governavano con il titolo di Gran Principe, si fregiarono del titolo di zar (da \"Caesar\"), ritenendosi pertanto i legittimi eredi dell'Impero Bizantino. Nel frattempo era avvenuto lo scisma religioso fra Chiesa latina e Chiesa Greca e pertanto l'Imperatore era diventato il vertice del potere temporale nell'ambito della rispettiva chiesa. Per questo motivo era impensabile che ci fossero altri imperatori in Europa.\nTuttavia, in conseguenza delle esplorazioni dell'et\u00e0 moderna gli Europei iniziarono a riconoscere il titolo di \"imperatore\" al maggior sovrano di ogni area religiosa. Cos\u00ec chiamarono \"imperatore\" quello Ottomano, in quanto riconosciuto califfo dai sunniti; quello Persiano, in quanto vertice degli sciiti; il Gran Mogul (sebbene fosse sunnita) per l'India; quello cinese; il Negus per i cristiani della chiesa ortodossa etiope monofisita; il khan dei Mongoli fino a che non divenne vassallo dei Qing. Nel Giappone, gli Europei chiamano \"imperatore\" il Tenno, il \"sovrano celeste\" di proclamata origine divina in cui si incarnava la nazione giapponese.\nUn caso particolare e che rende confusa la definizione di Imperatore \u00e8 proprio quello giapponese. Dal 1192 al 1897 il governo dello stato era esercitato non dal Tenno ma dallo Sh\u014dgun, o dai loro reggenti \"shikken\" (1203\u20131333) la cui autorit\u00e0 era conferita per decreto imperiale. Quando i primi esploratori Portoghesi entrarono in contatto col Giappone nel XVI secolo, descrissero la situazione locale vedendo dei parallelismi con quella europea. Il ruolo del Tenno, il cui potere era soprattutto religioso, spirituale e formale, con grande autorit\u00e0 simbolica ma poco potere politico, venne messo in analogia con quello del Papa; lo shogun invece, poich\u00e9 possedeva il potere amministrativo, militare ed effettivo, venne paragonato a quello dei sovrani temporali europei (i vari re o l'imperatore del Sacro Romano Impero). Addirittura, in alcuni documenti ci si riferiva allo shogun o comunque al reggente come a un \"Imperatore\", per esempio nel caso di Toyotomi Hideyoshi, che i missionari chiamavano \"Imperatore Taicosama\" (da Taiko + il suffisso onorifico \"sama\"). In realt\u00e0 questa analogia non era precisa, dato che il Papa stesso esercit\u00f2 un potere temporale diretto sullo Stato della Chiesa, sebbene la sua autorit\u00e0 al di fuori di esso fosse meramente simbolica. Un altro parallelismo \u00e8 piuttosto invece con gli ultimi imperatori romani e la figura del Magister militum, poich\u00e9 nei suoi ultimi anni l'Imperatore romano divenne una figura anche dotata di autorit\u00e0 religiosa ma perse gran parte del potere effettivo dovendo poi delegare a quest'ultimo il comando, in maniera molto simile a quanto avvenuto con lo Shogun. In entrambi i casi, d'altronde, il titolo \u00e8 traducibile come \"comandante dell'esercito\". La situazione cambi\u00f2 nel XIX secolo con il cosiddetto Rinnovamento Meiji, quando lo shogunato venne sciolto e tutto il potere torn\u00f2 nelle mani del Tenno.\nQuesta idea che ci fosse un solo imperatore per ogni chiesa fin\u00ec nel XIX secolo, con l'affermarsi dell'Illuminismo e del Nazionalismo. Il termine \"imperatore\" torn\u00f2 ad un significato originario, legato a quello dell\"imperium\" e dell'espansionismo militare. Perci\u00f2 presero il titolo di \"imperatore\" i sovrani degli stati pi\u00f9 estesi e potenti: quelli di Austria e Russia erano gi\u00e0 imperatori in quanto eredi dei due Imperi Romani, a loro si affiancava il Sultano dell'Impero ottomano e, con l'inizio dell'epoca coloniale vennero definiti imperi anche quelli come l'Impero britannico, sebbene il sovrano continuasse ad essere chiamato re.\nNapoleone proclamandosi imperatore dei Francesi nel 1804 cre\u00f2 un secondo titolo imperiale all'interno del mondo cattolico. Nel 1870 la Guerra Franco-Prussiana port\u00f2 all'abdicazione di Napoleone III ed alla fine dell'Impero Francese, ma contemporaneamente port\u00f2 alla proclamazione dell'Impero Germanico. Nel frattempo la conquista inglese dell'India aveva portato la regina Vittoria a proclamarsi Imperatrice delle Indie, quale continuatrice del Gran Mogol. E per imitazione nel 1936 Vittorio Emanuele III fu proclamato Imperatore d'Etiopia per aver conquistato lo stato del Negus.\nIntanto la caduta dello shogunato nel 1868 port\u00f2 il Giappone ad avere una costituzione simile a quella degli imperi europei e perci\u00f2 gli Europei riconobbero il titolo di imperatore al Tenno. La concentrazione maggiore di Imperatori nel mondo si ebbe in due periodi, dal 1863 al 1867 con 10 nazioni o federazioni di stati che avevano come capo un Imperatore: Austria-Ungheria, Russia, Francia, Impero Ottomano, Messico, Brasile, Abissinia, Giappone, Cina, Iran; e dal 1876 al 1889 con altri 10 paesi: Austria-Ungheria, Russia, Germania, Regno Unito, Abissinia, Giappone, Iran, Impero Ottomano, Cina, Brasile. Successivamente, dal 1889 al 1912, essendo divenuto Repubblica il Brasile nel 1889, gli Imperatori scesero a 9; 8 dal 1912 al 1918, con la Cina divenuta Repubblica nel 1912. Dal 1918 al 1936 gli Imperatori scesero a 4, essendo divenute Repubbliche dopo la prima guerra mondiale l'Austria la Russia la Germania e la Turchia. Nel 1936, completata la conquista italiana dell'Etiopia, anche l'Italia pot\u00e9 vantare un suo Imperatore a discapito dell'Abissinia. Dal 1941 al 1947 gli Imperatori erano ancora 4 nel mondo (Regno Unito, Giappone, Iran, Etiopia); dal 1979 ad oggi solo il Giappone ha per\u00f2 mantenuto il titolo Imperiale, decadendo invece per il Regno Unito nel 1947 con la perdita dell'India, per l'Etiopia, diventata Repubblica nel 1975 e per l'Iran, con la deposizione dello Sci\u00e0 nel 1979.\nVi furono anche imperi di breve durata, come quelli del Messico, di Haiti, fino a quello centrafricano di Bokassa. Questi sono imperatori riconosciuti come tali dalla diplomazia europea.\nInfine bisogna osservare che oggi gli storici contemporanei tendono a chiamare imperatori tutti i sovrani di stati extraeuropei che abbiano conquistato ampi territori. Cos\u00ec abbiamo imperatori Aztechi e Inca, si parla di \"imperi africani\" o \"indocinesi\", in certe epoche si chiamano \"imperi\" contemporaneamente vari stati indiani. Tuttavia, quando questi stati esistevano i loro sovrani non ricevevano dagli europei il titolo di \"imperatore\", bens\u00ec quello di \"re\".\nAnalogamente l'espressione \"impero coloniale\" \u00e8 un'espressione utilizzata dagli storici, ma al vertice di questi cosiddetti imperi c'erano generalmente dei re, come accadde per Spagna, Italia, Regno Unito, Paesi Bassi e Belgio e addirittura dei Presidenti, questi i casi di Francia e Portogallo che nonostante fossero delle Repubbliche possedevano un Impero Coloniale.\nVoci correlate.\nStoria antica\nStoria medioevale\nStoria moderna"}
{"id": "25355", "revid": "1318658", "url": "https://it.wikipedia.org/wiki?curid=25355", "title": "Agra (India)", "text": "Agra (in hindi \u0906\u0917\u0930\u093e, in urdu \u0622\u06af\u0631\u0627, ISO 15919 \u0100gr\u0101) \u00e8 una suddivisione dell'India, classificata come \"municipal corporation\", di abitanti, capoluogo del distretto di Agra e della divisione di Agra, nella parte occidentale dello stato federato dell'Uttar Pradesh. Sorge sulle rive del fiume Yamuna a di distanza (due ore e mezzo circa di treno) da Nuova Delhi. In base al numero di abitanti la citt\u00e0 rientra nella classe I (da persone in su).\nFu capitale dell'Impero Moghul dal XVI al XVIII secolo, e denominata Akbar\u0101b\u0101d.\nAgra \u00e8 celebre in tutto il mondo per essere la sede del Taj Mahal, uno dei monumenti pi\u00f9 visitati dell'India. \u00c8 inoltre sede dell'Arcidiocesi di Agra, una delle pi\u00f9 antiche arcidiocesi cattoliche dell'India: lo storico cappuccino Pellegrino da Forl\u00ec riferisce che fu affidata ai confratelli del suo ordine fin dal 1703.\nGeografia fisica.\nLa citt\u00e0 \u00e8 situata a 27\u00b0 10' 60 N e 78\u00b0 1' 0 E e ha un'altitudine di \nMonumenti.\nAgra \u00e8 meta di visita da parte di milioni di turisti provenienti da tutto il mondo che vi si recano per ammirare le rovine della fortezza di arenaria rossa costruita dagli imperatori mughal e, soprattutto, per compiere un pellegrinaggio al Taj Mahal, il mausoleo edificato dall'Imperatore Sh\u0101h Jah\u0101n in devota memoria della moglie scomparsa Mumtaz Mahal, conosciuto in tutto il mondo con il nome di derivazione persiana \"La corona del palazzo\" o \"del posto\" (). \nNel 1983 il Taj Mahal \u00e8 stato dichiarato Patrimonio dell'umanit\u00e0 da parte dell'UNESCO.\nSociet\u00e0.\nSviluppo demografico.\nAl censimento del 2001 la popolazione di Agra assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "25356", "revid": "124729838", "url": "https://it.wikipedia.org/wiki?curid=25356", "title": "Sovrani di Spagna", "text": "Questo \u00e8 l'elenco dei monarchi spagnoli che hanno regnato sulla Spagna \"unita\" dal Rinascimento a oggi.\nGenesi della Spagna moderna.\nCome nel caso di altre nazioni europee, la genesi della monarchia spagnola, e dello Stato spagnolo in s\u00e9, \u00e8 insolubilmente discutibile. Furono gli antichi Romani a battezzare col nome di Spagna (\"Hispania\") la Penisola Iberica quando la conquistarono e colonizzarono negli ultimi secoli dell'era pagana. Quando l'invasione islamica spazz\u00f2 via le autorit\u00e0 barbare visigote che si erano insediate nella penisola dopo la caduta dell'Impero romano d'Occidente, piccoli nuclei di resistenza autoctona si radicarono nelle impervie regioni montuose settentrionali, dove le forze cristiane potevano godere degli aiuti dei Franchi. Fu in questo periodo (722) che il semimitologico Pelagio di Favila diede inizio alla serie dei monarchi ancor oggi regnante sul trono spagnolo.\nL'indebolimento della presenza araba diede il via nei secoli successivi alla Reconquista, grazie alla quale si formarono numerosi regni indipendenti, gelosi delle rispettive individualit\u00e0 ma tra i quali si intensificarono i casi di matrimonialit\u00e0 dinastica. Fu cos\u00ec che il Regno delle Asturie fu fuso nel 914 nel Regno di Le\u00f3n e nel 1230, dopo vari tentativi, nel Regno di Castiglia. Nel frattempo ad oriente il Regno d'Aragona aveva unito a s\u00e9 le sorti della Contea di Barcellona e della citt\u00e0 di Valencia, mentre ad occidente il Regno del Portogallo si era sottratto alla servit\u00f9 feudale verso la corona castigliana. Estraneo a questi cambiamenti rimaneva il Regno di Navarra, ben presto chiuso fra i pi\u00f9 potenti vicini, mentre a sud l'Emirato di Granada costituiva l'ultimo lembo di territorio a dominazione musulmana.\nQueste linee nobiliari vennero alla fine unite dinasticamente dal matrimonio di Ferdinando II di Aragona e Isabella I di Castiglia. Pur avendo una politica estera comune i loro regni continuarono a costituire delle entit\u00e0 politico-territoriali autonome con Parlamenti ed ordinamenti giuridici propri. Ferdinando conquist\u00f2 inoltre la parte meridionale della Navarra e la annesse alla Spagna. Isabella lasci\u00f2 il suo regno alla figlia Giovanna. Ferdinando serv\u00ec come reggente quando Giovanna impazz\u00ec, nonostante il secco rifiuto della nobilt\u00e0 castigliana, e rimpiazz\u00f2 Giovanna con suo marito Filippo I d'Asburgo. Ferdinando riprese la reggenza dopo la morte di Filippo. Il figlio di Giovanna, il Sacro Romano Imperatore Carlo V, le successe sul trono di Castiglia e successe anche al nonno Ferdinando sul trono aragonese quando questi mor\u00ec nel 1516; da quel momento le due corone vennero unite personalmente oltre che dinasticamente.\nLa continuit\u00e0 con la Castiglia.\nLa ricostruzione dell'unificazione della Spagna soffre per\u00f2 un problema storiografico grave, e cio\u00e8 quella di essere descritta con una visuale \"a posteriori\". Non esiste infatti una data \"ufficiale\" di nascita del Regno di Spagna, che fu il frutto di varie svolte matrimoniali e territoriali distribuite nel corso di diversi secoli. L'uso del titolo di \"Re di Spagna\" si generalizz\u00f2 solo, a livello ufficiale, nel 1808 grazie a Giuseppe Bonaparte, mentre i precedenti sovrani continuavano generalmente ad utilizzare tutti i titoli corrispondenti ai propri domini penisulari ed extra-peninsulari e in primo luogo quelli di re d'Aragona e re di Castiglia. Proprio quest'ultima regione, sede della capitale e centro nevralgico dello Stato, aveva assunto una netta \"primaut\u00e9\" politica sulle altre zone del Paese.\nEsistono dunque diverse date cui pu\u00f2 associarsi la genesi della monarchia spagnola. Le elenchiamo qui di seguito, precisando che nessuna, salvo forse l'ultima, pu\u00f2 essere considerata preponderante sulle altre. \u00c8 da aggiungersi fin d'ora che tali problemi storiografici sono di difficile soluzione anche perch\u00e9 legati all'odierna difficile coesione nazionale dello Stato spagnolo e alla sempre pi\u00f9 accentuata presenza di movimenti separatisti e di spinte centrifughe non sempre facilmente ricomposte.\nIl nostro elenco inizier\u00e0 dunque convenzionalmente con l'ascesa al trono aragonese di Ferdinando II, gi\u00e0 re consorte di Castiglia, nel 1479. Comunque, dopo la morte di sua moglie Isabella nel 1504, le due corone ritornarono separate, e furono riunificate soltanto nel 1516, quando il Duca di Borgogna Carlo d'Asburgo, alla morte del nonno Ferdinando, divenne sovrano d'Aragona e reggente di Castiglia. Il suo successore, suo figlio Filippo II d'Asburgo, nato in Spagna da madre portoghese, fu invece il primo monarca propriamente \"iberico\". Si ricordi bene per\u00f2 che ufficialmente il titolo principale dei sovrani spagnoli rimase quello di \"Re di Castiglia e Le\u00f3n\", fregio rispetto al quale continu\u00f2 l'enumerazione ufficiale dei monarchi, riprendendola a propria volta da quella dei \"Re delle Asturie\".\nRe di Castiglia, Le\u00f3n, Aragona, (Portogallo) etc. / Re delle Spagne e delle Indie.\nTrast\u00e1mara (1479-1555).\nIl titolo di Re e Regina delle Spagne e delle Indie (\"Hispaniarum et Indiarum Rex et Regina\") compare per la prima volta sulle monete coniate sotto il regno di Carlo I e Giovanna.\nAsburgo (1516-1700).\nGli Asburgo di Spagna furono i discendenti di Filippo I, re consorte di Castiglia come marito di Giovanna la Pazza nel 1506.\nRe delle Spagne e delle Indie.\nBorbone (Prima Reggenza, 1700-1808).\nAlla morte senza eredi di Carlo II si estinse la Casa degli Asburgo spagnoli. Per disposizione testamentaria dello stesso Carlo II, il trono pass\u00f2 al nipote del re di Francia Luigi XIV, Filippo di Borbone, del quale il defunto sovrano era il proz\u00eco. Le altre potenze europee non accettarono gli eventi e scatenarono la Guerra di Successione Spagnola, al termine della quale, nel 1713, Filippo fu confermato sul trono ispanico ma dovette rinunciare a tutti gli altri possedimenti europei.\nBonaparte (1808-1813).\nIl malgoverno di Carlo IV fu l'occasione per suo figlio Ferdinando per esautorare il padre sottraendogli il trono, ma il sovrano spodestato chiam\u00f2 subito in suo aiuto le armate di Napoleone Bonaparte che invasero il Paese e imposero Giuseppe, fratello dell'Imperatore dei Francesi.\nRe delle Spagne (e delle Indie).\nBorbone (Seconda Reggenza, 1813-1868).\nIl regno di Giuseppe fu costantemente sconvolto da rivolte patriottiche ben presto sostenute dai britannici prima con denaro e rifornimenti, poi direttamente con lo sbarco di un contingente britannico comandato dal Duca di Wellington, il quale cacci\u00f2 i francesi e restaur\u00f2 Ferdinando sul trono.\nIl titolo completo di Re (o Regina) delle Spagne e delle Indie fu portato da Ferdinando VII e Isabella II durante i loro periodi \"assolutistici\" (1808-1820, 1823-1836), mentre quello di Re (o Regina) delle Spagne nei periodi \"costituzionali\" (1820-1823, 1836-1868).\nRe del Regno di Spagna.\nSavoia (1870-1873).\nIl regno liberale di Isabella fu pi\u00f9 volte minacciato dalle rivolte ordite dalla fazione reazionaria capeggiata da suo zio Carlo di Borbone, che si riteneva il legittimo sovrano sulla base della legge salica. Le continue tensioni sfociarono per\u00f2 in una rivoluzione dall'esito inverso ai \"desiderata\" del gruppo carlista, dato che i moderati, dopo due anni di interregno, offrirono la corona ad Amedeo, figlio del liberale Re d'Italia Vittorio Emanuele II; in precedenza la corona era stata offerta a Ferdinando II del Portogallo che tuttavia la rifiut\u00f2. L'incapacit\u00e0 del sovrano italiano nel comprendere la politica spagnola lo costrinse presto all'abdicazione, con la conseguente proclamazione della repubblica.\nBorbone (Terza Reggenza, 1874-1931).\nLa gravissima instabilit\u00e0 della repubblica fu pesantemente condizionata dalle autorit\u00e0 militari, finch\u00e9 un ennesimo colpo di Stato comport\u00f2 la restaurazione monarchica del figlio di Isabella II, dietro a precise garanzie costituzionali. Tra il 1923 e il 1930 la Spagna fu per\u00f2 sottoposta ad un regime militare, con il potere detenuto dal dittatore Miguel Primo de Rivera.\nReggenza Franchista (1939-1975).\nLe forze repubblicane che avevano preso il potere nel 1931 garantirono stabilit\u00e0 solo per cinque anni. Il 16 febbraio 1936 la vittoria elettorale dei partiti socialisti del Fronte popolare scaten\u00f2 la reazione delle forze nazionaliste, conservatrici. La conseguente guerra civile spagnola fu vinta dalla fazione nazionalista, grazie al determinante appoggio dell'Italia fascista e della Germania nazista.\nCapo dello stato fu il generale Francisco Franco dal 29 settembre 1936 fino alla sua morte il 20 novembre 1975. La Monarchia fu formalmente restaurata da Franco nel 1947, designando suo erede il principe Juan Carlos di Borbone.\nBorbone (Quarta Reggenza, 1975-oggi).\nAlla morte di Franco fu proclamato re di Spagna il nipote di Alfonso XIII, Juan Carlos di Borbone, che traghett\u00f2 il Paese verso una stabile democrazia."}
{"id": "25360", "revid": "123445131", "url": "https://it.wikipedia.org/wiki?curid=25360", "title": "Sovrani d'Aragona", "text": "L'Aragona \u00e8 una regione della Spagna nord-orientale. Il Regno d'Aragona comprendeva l'odierna comunit\u00e0 autonoma d'Aragona. Nel 1150 l'erede del regno spos\u00f2 il conte di Barcellona e si cre\u00f2 un nuovo stato: la Corona d'Aragona.\nIl monarca, del Casato di Barcellona, regnava su:\nSi aggiunsero, per conquista o legami matrimoniali:\nLista.\nNomi e ordine dei primi regnanti sono estremamente incerti, il primo, che dal 724 in Aragona (precisamente nel Sobrarbe, al confine con la Navarra) organizz\u00f2 una resistenza e, sconfiggendo le truppe musulmane, occup\u00f2 la citt\u00e0 di A\u00ednsa-Sobrarbe, fu Garcia Jimenez. Altri personaggi citati come Conti d'Aragona comprendono, tra gli altri, Jimeno Aznar, Galindo Garc\u00eda e Fortun Jim\u00e9nez\nConti di Barcellona, pretendenti al titolo di Re d'Aragona.\nOccuparono il trono durante la guerra contro Giovanni II e nessuno di essi regn\u00f2 ad Aragona, a Maiorca, n\u00e9 a Valencia, che rimase sotto il controllo di Giovanni II.\nConti di Barcellona, della Dinastia di Borbone.\nDurante la Guerra dei Mietitori, nessuno dei Borbone regn\u00f2 ad Aragona, a Maiorca n\u00e9 a Valencia, che rimasero sotto il controllo di Filippo IV di Spagna.\nRe d'Aragona e Conti di Barcellona durante la Guerra di successione spagnola.\nLa Corona d'Aragona cessa di esistere come entit\u00e0 politica autonoma, i Decreti di Nueva Planta ne sanciscono la definitiva annessione al Regno di Spagna."}
{"id": "25364", "revid": "767487", "url": "https://it.wikipedia.org/wiki?curid=25364", "title": "Slavi orientali", "text": "Gli Slavi orientali sono le trib\u00f9 del ceppo slavo che diedero origine agli attuali popoli russo, bielorusso, ucraino e ruteno, stanziatesi sia nella regione compresa tra i bacini dei fiumi Bug e Dnestr e il medio bacino del Dnepr, sia nelle foreste a nord-est di quella steppa. \nRiguardo alla storia dei popoli che colonizzarono le pianure dell'Europa dell'est le notizie sono ancora incomplete ed incerte, moltissimi furono i popoli nomadi che, provenendo dalle pianure dell'Asia centrale arrivarono nelle steppe dell'est europeo.\nTra l'VIII secolo a.C. ed il III secolo giunsero popoli provenienti dall'attuale Iran, noti come Sarmati e Sciti.\nNel IV secolo furono i Goti a dominare le steppe, a loro si sostituirono poi successivamente Unni, Avari e Bulgari. Tra il VII secolo ed il X secolo furono i Khazari, una popolazione di lingua turca che viveva nella regione del basso Volga e del Caucaso a dominare la regione. Nel IX secolo da nord giunsero genti di stirpe svedese (Variaghi) che imposero il loro controllo sugli slavi dell'est fondando la Rus' di Kiev.\nAi Khazari seguirono nel X secolo i Peceneghi e nell'XI secolo i Polovtsi (Cumani) e poi infine a partire dal 1239 i Mongoli."}
{"id": "25365", "revid": "2039709", "url": "https://it.wikipedia.org/wiki?curid=25365", "title": "Scienze politiche", "text": "Le scienze politiche sono quell'insieme di discipline accademiche che studiano la politica nel suo complesso.\nNon vanno confuse con la \"scienza politica\" (o scienza della politica o politologia), che \u00e8 una specifica disciplina annoverabile tra le scienze politiche.\nStoria.\nIl pi\u00f9 antico istituto per lo studio delle scienze politiche d'Italia \u00e8 l'\"Istituto Cesare Alfieri\" di Firenze, fondato nel 1875 col nome \u00abScuola di scienze sociali\u00bb, che divenne \"Istituto di scienze politiche e sociali\" nel 1888.\nA dicembre 1924 (poi approvato con R.D. del 18 aprile 1925) si configurava l'Istituto Cesare Alfieri come una \"Universit\u00e0 libera\", che conferiva la laurea in Scienze sociali, politiche ed economiche. Divenne facolt\u00e0 con R.D. 1269/1938 con la confluenza imposta nella neo-istituita Universit\u00e0 degli studi di Firenze.\nTra le pi\u00f9 antiche facolt\u00e0, la Scuola di Scienze politiche dell'attuale Sapienza Universit\u00e0 di Roma, fu istituita con il R.D.L. 527 del 23 marzo 1924 e fu la prima a divenire facolt\u00e0, l'anno successivo. Nel 1927 nacque la \"Regia facolt\u00e0 fascista di Scienze politiche\" in seno all'Universit\u00e0 di Perugia, mentre nel 1932 sorse la Facolt\u00e0 di Scienze Politiche dell'Universit\u00e0 Cattolica del Sacro Cuore a Milano. Nel dicembre 1924 a Padova nasce la \u201cScuola di Scienze politiche e sociali\u201d, che solo nel 1933 prender\u00e0 il nome di facolt\u00e0 di Scienze politiche. \nNel 1939 fu istituito il corso di laurea in Scienze politiche presso la facolt\u00e0 di Giurisprudenza dell'Universit\u00e0 di Palermo.\nLa scienza politica come disciplina autonoma in Italia \u00e8 per\u00f2 nata molto pi\u00f9 tardi: il primo docente di questa materia fu Giovanni Sartori nel 1963.\nDescrizione.\nLe discipline.\nLe scienze politiche comprendono le seguenti materie:\nNel mondo.\nItalia.\nNell'ordinamento universitario italiano sono state istituite facolt\u00e0 e scuole al fine di studiare un insieme di ambiti disciplinari, pi\u00f9 propriamente singole branche di diverse discipline, necessari allo studio della politica: la scienza politica, la storia moderna e contemporanea, la storia delle dottrine politiche, la storia delle istituzioni politiche, la filosofia politica, la sociologia politica, la sociologia generale, il diritto pubblico in tutte le sue varie declinazioni (in particolare costituzionale e amministrativo, parlamentare, elettorale, interno e comparato), le scienze strategiche e, per estensione, la statistica e in generale la matematica per le scienze sociali, la criminologia, la psicologia sociale, le lingue straniere etc..\nIl corso di laurea in Scienze politiche dell'ordinamento rimasto in vigore sino all'anno accademico 2000-2001 (tabella IV del regio decreto 30 settembre 1938, n\u00ba 1652, come modificata dal decreto ministeriale 4 novembre 1995), istituito con la riforma Gentile (prima ancora che in Italia si delineasse la scienza politica quale disciplina autonoma), si articolava in diversi indirizzi:\nCiascun indirizzo si caratterizzava per gli esami del secondo biennio, detto di specializzazione, totalmente diversi da quelli dell'altro indirizzo, tant'\u00e8 che l'indirizzo politico-amministrativo arrivava ad avere pi\u00f9 esami in comune con Giurisprudenza che con l'indirizzo politico-sociale, in cui gli esami del secondo biennio erano prevalentemente di area sociologica. In alcune universit\u00e0 furono successivamente istituiti i corsi di laurea in Scienze dell'amministrazione e in Scienze internazionali e diplomatiche, rispettivamente simili all'indirizzo politico-amministrativo e politico-internazionale del corso di laurea in Scienze politiche. Il corso di laurea in Scienze dell'amministrazione prevedeva per\u00f2 solo una idoneit\u00e0 in lingua straniera, mentre il corso di laurea in Scienze internazionali e diplomatiche e il corso di laurea in Scienze politiche, indipendentemente dall'indirizzo, prevedevano come obbligatori due esami di profitto in due diverse lingue straniere.\nCon la riforma universitaria del 1999 i vecchi indirizzi sono stati riferiti a classi dei corsi di studio diverse sin dal primo ciclo, in maniera tale da differenziare il valore legale. Le classi delle lauree di area politologica sono le seguenti:\nLa classe L-16 raccoglie l'eredit\u00e0 del vecchio indirizzo politico-amministrativo e la classe L-36 di quello politico-internazionale; la classe L-37 \u00e8 invece \"sui generis\", poich\u00e9 ha un impianto assimilabile, per raggruppamenti scientifico-disciplinari, all'indirizzo politico-economico ma obiettivi formativi completamente diversi e suoi propri, mirati alla cooperazione internazionale, che comporta l'ausilio di altre discipline, tali da farlo collocare a met\u00e0 strada con il politico-sociale. Non sono state previste classi corrispondenti a vecchi altri indirizzi. Tuttavia, l'ampio margine di discrezionalit\u00e0 delle sedi nella progettazione dell'offerta formativa fa s\u00ec che a prescindere dalla classe di afferenza sia possibile trovare corsi pi\u00f9 simili a uno o all'altro tra i vecchi indirizzi."}
{"id": "25367", "revid": "944090", "url": "https://it.wikipedia.org/wiki?curid=25367", "title": "Gruppo anarchico &quot;Giuseppe Pinelli&quot;", "text": "Nasce a Pisa nel 1970, autonomo dalla \"Federazione anarchica pisana\", il gruppo \u00e8 costituito in maggioranza di giovanissimi (tra i quali Franco Serantini, che morir\u00e0 per le lesioni riportate durante uno scontro con la polizia nel 1972), e si caratterizza per il suo attivismo a fianco delle formazioni di estrema sinistra nate in citt\u00e0 in seguito alla fine di \"Potere Operaio\", nel periodo pi\u00f9 infuocato degli anni del movimento pisano.\nIl gruppo sostiene di aver ritrovato il famoso \"bando di Almirante\" nell'archivio del comune di Massa Marittima, che testimonierebbe la partecipazione attiva del futuro capo del \"Movimento Sociale Italiano\" (MSI) alla repressione contro i partigiani. La \"querelle\" intorno al documento ebbe all'epoca un effetto dirompente nella campagna per la messa al bando del MSI. Il gruppo si sciolse nel 1973."}
{"id": "25368", "revid": "154639", "url": "https://it.wikipedia.org/wiki?curid=25368", "title": "Utopia", "text": "Un'utop\u00eca \u00e8 un assetto politico, sociale o religioso che non trova riscontro nella realt\u00e0, ma che viene proposto come ideale e come modello. Il termine pu\u00f2 anche riferirsi ad una meta intesa come puramente teorica e del tutto irraggiungibile; in questa accezione, pu\u00f2 connotare sia un punto di riferimento idealistico verso cui orientare azioni ancora pragmaticamente attuabili, sia una mera illusione e un ideale vuoto.\nEtimologia.\nLa parola deriva dal greco \"\u03bf\u1f50\" (\"non\") e \"\u03c4\u03cc\u03c0\u03bf\u03c2\" (\"luogo\") e significa \"non-luogo\". Nella parola, coniata da Tommaso Moro, \u00e8 presente in origine un gioco di parole con l'omofono inglese \"eutopia\", derivato dal greco \"\u03b5\u1f56\" (\"buono\" o \"bene\") e \"\u03c4\u03cc\u03c0\u03bf\u03c2\" (\"luogo\"), che significa quindi \"buon luogo\". Questo, dovuto all'identica pronuncia, in inglese, di \"utopia\" e \"eutopia\"; d\u00e0 quindi origine ad un doppio significato:\nL\"'utopia\" sarebbe dunque un luogo buono/bello ma parimenti inesistente, o per lo meno irraggiungibile.\nL'utopia in filosofia.\nIl pensiero utopico filosofico non ha a che fare con una rappresentazione ingenua della realt\u00e0, ma con problemi pi\u00f9 complessi.\nL'Utopista non accetta la realt\u00e0 cos\u00ec come appare. Esso costruisce due realt\u00e0 parallele, esprimendo il rifiuto del possibile con la fuga nell'impossibile.\nSi vive quindi in mondi virtuali, impossibili, in modo degno, come non \u00e8 consentito dalla realt\u00e0.\nL'utopista quindi si pone tre domande:\nL'utopista - sia come coniatore di utopie, sia come semplice propugnatore, sia come pensatore utopico critico - pu\u00f2 quindi essere tanto colui che costruisce le sue preferenze e le sue scelte ideologiche esimendosi dallo studio e dalla comprensione della realt\u00e0 e delle sue dinamiche, quanto colui che indica un percorso che ritiene al contempo auspicabile e pragmaticamente perseguibile.\nBench\u00e9 non sia un costituente essenziale del concetto di \"utopia\", molte utopie presentano un carattere universalista; esistono, per\u00f2, anche utopie di natura settaria o comunque non inclusiva.\nNell'uso comune, \"utopia\" e \"utopismo\" sono spesso associati al velleitarismo.\nPolitica e storica.\nUn'utopia globale di pace mondiale viene spesso vista come una delle possibili e inevitabili fini della storia.\nSparta fu un'utopia militarista fondata nell'Antica Grecia da Licurgo (anche se alcuni, specialmente gli ateniesi, possono averla vista come una distopia). Fu una potenza greca fino alla sua sconfitta da parte dei Tebani nella battaglia di Leuttra.\nSviluppatasi fra il XVIII e il XIX secolo, il socialismo utopico, che fu la prima corrente del moderno pensiero socialista, propugnava una riforma generale della societ\u00e0 e dello Stato, che avesse come fine la giustizia sociale e come mezzo la statalizzazione delle risorse economiche, l'abolizione della propriet\u00e0 privata (collettivismo), della famiglia, del contrasto tra citt\u00e0 e campagna.\nEconomica.\nLe utopie socialista e comunista generalmente ruotano attorno a una distribuzione paritaria dei beni, spesso con la totale abolizione del denaro, e con cittadini che fanno un lavoro che apprezzano e che \u00e8 svolto per il bene comune in quanto realizzazione della loro essenza primaria, e che lascia loro ampi margini di tempo per coltivare arti e scienze.\nVi sono anche utopie di matrice individualista, che vedono evidentemente nel libero mercato e nella competizione due fattori fondamentali di sviluppo dell'essere umano.\nReligione.\nLe idee del paradiso nel Cristianesimo e nell'Islam tendono ad essere utopiche, specialmente nella loro forma popolare: invitando ad una speculazione sull'esistenza libera dal peccato, dalla povert\u00e0 e da ogni tristezza, oltre il potere della morte (anche se il \"paradiso\", nell'escatologia cristiana almeno, \u00e8 pi\u00f9 equivalente alla vita in Dio, vivendo un paradiso terrestre nella vita).\nUtopia scientifica e tecnologica.\nQueste utopie preconizzano un futuro in cui una scienza e una tecnologia avanzate creeranno le condizioni per uno stile di vita utopico; ad esempio con il superamento della morte e della sofferenza e con cambiamenti migliorativi della natura e della condizione umana. Specie in ambito transumanista, si adotta anche il termine di \"estropia\", intesa come capacit\u00e0 della tecnica di contrastare, localmente o globalmente, il fenomeno dell'entropia.\nIn contrapposizione a questo orientamento ottimistico, si pone la predizione che l'avanzamento di scienza e tecnologia porter\u00e0 all'estinzione dell'umanit\u00e0, in seguito ad un utilizzo intenzionalmente o maldestramente distruttivo o ad un puro incidente. I pessimisti invocano il principio di precauzione e contrastano l'adozione indiscriminata delle nuove tecnologie; nelle posizioni pi\u00f9 estreme si giunge ad una totale opposizione verso l'innovazione tecnologica.\nProto-comunismo.\nCon questa espressione si suole indicare quelle filosofie che in qualche maniera anticipano uno o pi\u00f9 temi tipici del comunismo. \u00c8 specialmente nel Settecento che nascono questi tipi di impostazioni politico-sociologiche che preludono il comunismo ottocentesco. A parte Rousseau che nel \"Contratto sociale\" ha avanzato idee di uguaglianza nei diritti e una certa centralizzazione del potere, vi sono altri tre personaggi che si distinguono per aver sostenuto in maniera forte l'abolizione della propriet\u00e0 privata: Jean Meslier, \u00c9tienne-Gabriel Morelly e Dom Deschamps.\nCritiche all'utopia.\nNel corso del XX secolo, sono state portate alcune critiche al modello utopista da parte di alcuni pensatori e filosofi liberali, fra i quali Karl Popper e Dario Antiseri. La prima delle obiezioni riguarda il fatto che non esiste un criterio razionale attraverso il quale determinare che cosa renda una societ\u00e0 utopica e perfetta; oltretutto, la societ\u00e0 perfetta - o presunta tale - viene ritenuta esattamente l'opposto della societ\u00e0 aperta.\nL'inconsistenza attribuita all'utopia e agli utopisti viene espressa sottolineando come innanzitutto ogni utopista sia totalitario e come l'utopia si fondi su tre presupposti gnoseologici insostenibili, quali: conoscere il \"tutto\" (inteso come insieme della societ\u00e0), conoscere cosa \u00e8 il \"bene\" e cosa \u00e8 il \"male\", conoscere una definizione oggettiva di uomo perfetto.\nRitenendo di conoscere ci\u00f2, all'utopista viene attribuito di credere che il mondo del suo tempo sia interamente errato e pertanto che sia necessario sviluppare un cambiamento totale dello stesso secondo regole e principi stabiliti dall'utopista stesso.\nPer i critici dell'utopia, coloro che intendono realizzarla sono fermamente avversi ad ogni pratica gradualista e riformista, poich\u00e9, dovendo cambiare il mondo nella sua interezza, non pensano che ci sia alcun bisogno di intervenire sui problemi e le questioni attuali. Ci\u00f2 viene ritenuto dai critici in forte contrasto con la moderna prassi politica, secondo la quale, ammesso che si possa cambiare tutto, ci\u00f2 non pu\u00f2 non essere realizzato che attraverso la risoluzione delle singole parti che costituiscono il tutto stesso.\nIn realt\u00e0, la possibilit\u00e0 di ripartire dal principio per riedificare un nuovo mondo utopico viene considerata irrealizzabile in termini pratici, poich\u00e9 non \u00e8 mai possibile ricominciare da capo: la tradizione da cui si discende e le facolt\u00e0 intellettuali dell'individuo sono valori acquisiti dall'uomo nel corso della propria vita e non si pu\u00f2 in alcun modo liberarsene; la stessa ragione ideale dell'utopista \u00e8 inevitabilmente frutto di una tradizione precedente.\nIl romanzo utopistico.\nIl romanzo utopistico vede tra i suoi autori principali Louis Sebastien Mercier, Edward Bellamy, Evgenij Zamjatin ed Ebenezer Howard."}
{"id": "25370", "revid": "1005847", "url": "https://it.wikipedia.org/wiki?curid=25370", "title": "Federazione anarchica pisana", "text": "La Federazione anarchica pisana o FAP \u00e8 stato un gruppo storico dell'anarchismo pisano. Si \u00e8 costituita nel 1945, raccogliendo l'eredit\u00e0 della lunga e combattiva tradizione anarchica cittadina che risaliva ai tempi della Prima internazionale.\nStoria.\nNel 1965, la FAP aveva promosso la formazione dei Gruppi di iniziativa anarchica, in opposizione alla politica accentratrice della Federazione anarchica italiana. Proprio dalla met\u00e0 degli anni sessanta, la sede (posta nella centralissima via di San Martino) divenne punto di riferimento per le iniziative de \"Il potere operaio pisano\", del nascente movimento studentesco e per tutti i gruppi della vivace scena dell'estrema sinistra cittadina.\nNegli anni settanta, la FAP \u00e8 attiva soprattutto nel campo della controinformazione (pubblicano \"Iniziativa anarchica\" e \"Seme anarchico\") e dell'antifascismo. La Federazione rimane attiva fino al 1982.\nNegli stessi locali dove aveva sede la FAP, nel 1983 si costituisce il Gruppo comunista anarchico \"Ugo Rindi\". Nel 1985, il gruppo si espande e decide di costituire la Federazione comunista anarchica pisana. La Federazione decide di entrare infine nella FAI nel 1988.\nTra gli animatori pi\u00f9 in vista della FAP si ricordano Italo Garinei, Unico Pieroni, Carlo Cafiero e Foresto Ciuti."}
{"id": "25374", "revid": "547034", "url": "https://it.wikipedia.org/wiki?curid=25374", "title": "Fronte Nazionale Rivoluzionario", "text": "Il Fronte Nazionale Rivoluzionario - Gruppo armato di lotta contro il sistema fu un'organizzazione armata di matrice neofascista e nazional-rivoluzionaria che propugnava un fascismo rivoluzionario, ispirandosi ai Fasci d'Azione Rivoluzionaria e agli ideali della Repubblica Sociale Italiana.\nFondato da Mario Tuti nei primi mesi del 1972, fu attivo principalmente in Toscana.\nRappresent\u00f2, soprattutto nella figura del suo leader, il punto di rottura tra la vecchia guardia del cosiddetto \"fascismo golpista\" e la nuova generazione di neofascisti che intrapresero la lotta armata.\nLa formazione si sciolse in seguito agli arresti dei vari esponenti del gruppo, al ritrovamento di alcuni depositi di esplosivi e all'arresto del leader dell'organizzazione, Mario Tuti il 27 luglio 1975.\nTuti era latitante dal 24 gennaio, quando uccise nel suo appartamento a Empoli gli agenti di polizia Leonardo Falco e Giovanni Ceravolo."}
{"id": "25376", "revid": "944090", "url": "https://it.wikipedia.org/wiki?curid=25376", "title": "Lega nazionale degli studenti greci in Italia", "text": "La Lega nazionale degli studenti greci in Italia (ESESI, Etnik\u00f2s Syndesmos Ellinon Spudast\u00f2n Italias) fu un movimento operante in Italia a favore del regime dei colonnelli greci.\nIl movimento.\nLa \"Lega nazionale degli studenti greci in Italia\" venne fondata a Roma nel giugno del 1967, in seguito al colpo di Stato dei colonnelli greci del 21 aprile dello stesso anno. Ebbe sedi in tutte le principali citt\u00e0 universitarie italiane.\nL'Esesi fu subito punto di riferimento della giunta militare golpista di Atene. Venne incaricata dell'attivit\u00e0 propagandistica in favore del nuovo governo e della \"vigilanza morale sul credo nazionale degli studenti greci in Italia\": \nUn appartenente del movimento, Mikis Mantakas, venne ucciso il 28 febbraio 1975 a Roma colpito da due proiettili sparati da militanti antifascisti nel corso degli scontri avvenuti durante il processo agli imputati accusati del Rogo di Primavalle."}
{"id": "25386", "revid": "1718925", "url": "https://it.wikipedia.org/wiki?curid=25386", "title": "Geyser", "text": "Il geyser (pron. ) \u00e8 un tipo di sorgente d'acqua bollente che ha delle eruzioni intermittenti che creano delle colonne di acqua calda e vapore. La parola geyser deriva da Geysir che \u00e8 il nome del pi\u00f9 noto geyser islandese.\nCaratteristiche.\nI geyser sono una manifestazione del vulcanismo secondario, che si ottiene quando \u00e8 presente una caratteristica struttura a sifone. In essa ci sono rocce permeabili, nelle quali circola l'acqua, dirette prima verso il basso e poi verso l'alto, circondate da rocce impermeabili, e nelle vicinanze \u00e8 poi posta una camera magmatica. L'acqua entra nella struttura a sifone ed \u00e8 riscaldata a causa della vicina camera magmatica, ma la profondit\u00e0 e la conseguente pressione litostatica impedisce che essa diventi vapore. In seguito risale in superficie e, con una pressione minore, l'acqua e il vapore sono liberi di esplodere in getti periodici. Il periodo \u00e8 dovuto proprio al tempo necessario affinch\u00e9 il sifone si riempia.\nSe il geyser si origina nei pressi di un'area con un suolo molto sabbioso si parla di Geyser di sabbia\nEsempi.\nI geyser sono abbastanza rari in quanto richiedono una combinazione di caratteri geologici e climatici che esistono solo in poche aree. Ci sono sette zone nelle quali si trovano molti geyser, e tutte si trovano in prossimit\u00e0 di vulcani o nei luoghi dove la crosta terrestre \u00e8 meno spessa:\nTra i geyser pi\u00f9 famosi vi sono quelli situati in Islanda dove vi \u00e8 il Geysir, anche detto \"Grande Geysir\", che ha dato universalmente il nome (modificato in \"geyser\") al fenomeno, con getti alti normalmente anche 60 metri. Cominci\u00f2 la sua attivit\u00e0 sul finire del XIII secolo, nel 1294, per ridursi quasi completamente all'inizio del XX secolo, sembra a causa del continuo gettare pietre all'interno da parte dei turisti; tuttavia resta tuttora in attivit\u00e0, sebbene con periodi di eruzione molto pi\u00f9 lunghi e irregolari rispetto al vicinissimo Strokkur, ubicato ai piedi dell'osservatorio sull'altopiano di Reykjav\u00edk, i cui getti raggiungono i venti metri con una frequenza che varia tra i cinque e gli otto minuti e i salti dell'acqua possono essere spettacolarmente due o tre (in sequenza). Intorno al sito si trovano altre sorgenti di acqua calda, il Piccolo Geysir, torrenti caldi e depositi minerali che rendono la zona simile a quella di \"un altro pianeta\".\nSpettacolare e curioso \u00e8 invece il Fly Geyser, in Nevada, che \u00e8 probabilmente l\u2019unico geyser presente sul nostro pianeta nato a seguito di un intervento effettuato dalla mano dell\u2019uomo per la realizzazione di un pozzo sotterraneo."}
{"id": "25388", "revid": "180559", "url": "https://it.wikipedia.org/wiki?curid=25388", "title": "Solfatara", "text": "Una solfatara \u00e8 un apparato vulcanico in cui \u00e8 presente un campo fumarolico pi\u00f9 o meno esteso, la cui attivit\u00e0 \u00e8 costituita principalmente dall'emissione di vapore e gas a forte componente solfurea. Questo fenomeno \u00e8 tipico nei vulcani in stato di quiescenza o prossimi all'estinzione.\nLa solfatara fa parte delle attivit\u00e0 vulcaniche secondarie, come la fumarola e il geyser.\nAlcune solfatare.\nLa solfatara di Pozzuoli.\nL'esempio classico da cui questo tipo di vulcano ha preso nome \u00e8 la Solfatara di Pozzuoli, nella zona dei Campi Flegrei, nella citt\u00e0 metropolitana di Napoli, ma un'attivit\u00e0 simile si ritrova, ad esempio, anche al \"Cratere La Fossa\" sull'Isola di Vulcano, una delle isole Eolie.\nAltre solfatare.\nImportanti solfatare sono presenti in Islanda (per esempio a N\u00e1maskar\u00f0) e nel Parco Nazionale di Yellowstone."}
{"id": "25389", "revid": "125753574", "url": "https://it.wikipedia.org/wiki?curid=25389", "title": "Papa Leone IX", "text": "Biografia.\nFormazione e carriera ecclesiastica.\nTedesco di lingua ed etnia, proveniva da una nobile famiglia dell'Alsazia, gli Eticonidi: il padre era Ugo IV di Nordgau, conte di Nordgau (Bassa Alsazia), imparentato con l'imperatore Corrado II, e la madre Edvige di Dabo, era figlia del conte Luigi di Dabo. Un suo fratello, Gerardo III, fu padre di Ildegarda di Egisheim, la quale spos\u00f2 Federico I di Svevia.\nRicevette una completa istruzione a Tull (in Lorena, all'epoca un ducato tedesco), dove successivamente divenne canonico e, nel 1026, vescovo. Nel periodo in cui rivest\u00ec questa carica rese un importante servizio politico a Corrado II e in seguito a Enrico III, divenendo, al tempo stesso, molto conosciuto come ecclesiastico serio e riformatore, per lo zelo che mostr\u00f2 nel diffondere la regola dell'ordine di Cluny.\nAlla morte di papa Damaso II, Brunone venne scelto come suo successore da un'assemblea tenuta a Worms nel dicembre 1048. Sia l'imperatore sia i delegati romani vi concorsero, ma Brunone richiese, come condizione per la sua accettazione, di poter andare a Roma per essere eletto canonicamente per voce del clero e del popolo. Partendo poco dopo Natale, si incontr\u00f2 con l'abate Ugo di Cluny a Besan\u00e7on, dove venne raggiunto dal giovane monaco Ildebrando, gi\u00e0 assistente di papa Gregorio VI e futuro papa Gregorio VII. \nArrivato a Roma in abiti da pellegrino nel febbraio seguente, venne accolto solennemente dal clero riunito. e alla sua consacrazione assunse il nome di Leone IX.\nPontificato.\nGoverno della Chiesa.\nUno dei suoi primi atti pubblici fu quello di tenere il noto sinodo di Pasqua del 1049, nel quale fu confermato il celibato ecclesiastico per chiunque fosse almeno suddiacono e nel quale riusc\u00ec a rendere chiare le sue convinzioni contro ogni tipo di simonia. Il resto dell'anno fu occupato da uno di quei viaggi attraverso l'Italia, la Germania e la Francia che sarebbero diventati una caratteristica del suo pontificato. Erano duecentocinquant'anni che un pontefice romano non viaggiava al di l\u00e0 delle Alpi. In uno di questi viaggi si ferm\u00f2 all'Abbazia di Reichenau instaurando rapporti di stima con Ermanno il Contratto. Dopo aver presieduto un sinodo a Pavia, si un\u00ec all'imperatore Enrico III in Sassonia, e lo accompagn\u00f2 a Colonia e ad Aquisgrana. A Reims indisse un incontro dell'alto clero, tramite il quale vennero fatti passare diversi e importanti decreti di riforma. Tenne un concilio anche a Magonza, al quale presero parte rappresentanti del clero italiano e francese cos\u00ec come di quello tedesco, e ambasciatori dell'imperatore bizantino; anche qui simonia e matrimonio del clero furono le questioni principali.\nDopo il suo ritorno a Roma, tenne un nuovo Sinodo di Pasqua (29 aprile 1050), che venne occupato principalmente dalla controversia sugli insegnamenti di Berengario di Tours; nello stesso anno, presiedette i sinodi provinciali di Salerno, Siponto e Vercelli, mentre in settembre rivisit\u00f2 la Germania, ritornando a Roma in tempo per il terzo Sinodo di Pasqua, nel quale fu considerata la riordinazione di coloro i quali erano stati ordinati dai simoniaci. Tra 1049 e 1050 conferma anche facolt\u00e0 e propriet\u00e0 del monastero di Sansepolcro, proseguendo l'attenzione dei suoi predecessori verso questo monastero, sostenuto anche dagli imperatori.\nConvoc\u00f2 un concilio a Roma nel 1051 in cui decret\u00f2 che le donne che si fossero prostituite con degli ecclesiastici entro le mura di Roma dovessero diventare eternamente schiave al servizio del palazzo Lateranense.\nNel 1052 raggiunse l'imperatore a Presburgo e cerc\u00f2 invano di assicurare l'unione degli ungheresi alla Sede Apostolica. A Ratisbona, Bamberga e Worms la presenza papale venne contrassegnata da diverse solennit\u00e0 ecclesiastiche.\nNel 1053 eresse la diocesi di Aversa in Campania; tra 1049 e 1054 riconosce i diritti dell'abate benedettino di Sansepolcro.\nRelazioni con l'imperatore bizantino.\nDopo un quarto Sinodo di Pasqua nel 1053 Leone, non fidandosi pienamente dell'imperatore Enrico III, cerc\u00f2 un avvicinamento con i bizantini.\nPertanto, alleatosi coi bizantini, si mosse contro i Normanni nel sud Italia con un esercito di volontari italiani e tedeschi, ma le sue forze subirono una sconfitta totale nella battaglia di Civitate del 15 giugno 1053.\nComunque, nell'uscire dalla citt\u00e0 per incontrare il nemico, venne ricevuto con ogni segno di sottomissione. Inoltre, gli furono rivolte implorazioni per lo sgravio del suo interdetto e giuramenti e gli venne giurata fedelt\u00e0 e omaggio. \nDal giugno 1053 al marzo 1054 venne cionondimeno detenuto a Benevento in onorevole cattivit\u00e0 finch\u00e9 non fu liberato. La liberazione di Papa Leone IX avvenne dopo aver concordato con Umfredo e Roberto d'Altavilla la latinizzazione del clero del sud Italia, ovvero riportare i territori conquistati dai Normanni sotto l'influenza della Chiesa di Roma. In questo periodo Leone IX cap\u00ec come i normanni fossero destinati a diventare la nuova potenza territoriale e prese in considerazione un ribaltamento di alleanze.\nIl desiderio di Leone IX di regnare sulla Chiesa del Sud d'Italia, che era sotto la giurisdizione del Patriarcato di Costantinopoli, di ricevere assistenza militare nella lotta contro i Normanni, sia da Costantinopoli, sia dalla Russia che era in guerra con l'Impero bizantino, scaten\u00f2 un acuto conflitto con la chiesa bizantina.\nIl primo atto di Leone fu quello di nominare Umberto di Silva Candida arcivescovo di Palermo (1050). Quando a Costantinopoli giunse la notizia che Umberto stava ordinando alle Chiese del Mezzogiorno di passare dal rito bizantino al rito latino, il Patriarca Michele Cerulario reag\u00ec chiudendo tutte le chiese di rito latino della capitale bizantina (anno 1053). In settembre il papa invi\u00f2 una lettera al patriarca, condannando le azioni contro la Chiesa latina e giustificando l'adozione del rito latino nel Sud d'Italia. In seguito al fallimento dei colloqui diplomatici, nel gennaio 1054 il Papa, non potendosi muovere da Benevento, dov'era tenuto in ostaggio dai Normanni, invi\u00f2 una delegazione a Costantinopoli guidata da Umberto di Silva Candida, di cui fecero parte Federico di Lorena e Pietro, vescovo di Amalfi. I legati arrivarono a Costantinopoli in aprile. Negli stessi giorni avvenne il decesso del pontefice.\nLa morte.\nPoco dopo il suo ritorno a Roma, Leone IX mor\u00ec il 19 aprile 1054. Sul letto di morte, le sue ultime parole furono rivolte a Dio affinch\u00e9 \"i fedeli Beneventani che in tuo nome si addossarono la mia cura cos\u00ec onestamente e mi servirono cos\u00ec abbondantemente, e tutti gli altri fedeli, Egli si degnasse di benedire e di preservare\". Da parte loro, i beneventani dedicarono a Leone IX una chiesa, abbattuta in seguito, di cui \u00e8 rimasta intatta soltanto un'epigrafe che recita: \"Devotamente il Presule Ulderico assai soddisfatto, si dimostr\u00f2 presente e consacr\u00f2 il Tempio, in onore del glorioso papa Leone IX\".\nDopo la morte.\nNell'aprile 1054 i legati di Leone IX si trovavano a Costantinopoli. La delegazione venne ricevuta con tutti gli onori alla corte dell'imperatore Costantino IX, tuttavia il patriarca Michele fu irremovibile. Il 16 luglio 1054, tre mesi dopo la morte di Leone IX, i legati papali pronunciarono nella Basilica di Santa Sofia l'anatema contro il Patriarca e tutti i suoi fedeli, cio\u00e8 l'intera Chiesa orientale. Il 18 luglio la delegazione romana ripart\u00ec coi doni ricevuti dall'imperatore, ma il 20 luglio il patriarca lanci\u00f2 l'anatema sui legati papali e sul loro messaggio, scritto da Umberto. Queste scomuniche incrociate determinarono lo scisma tra le due Chiese. Da allora in poi, la Chiesa cristiana di Roma si defin\u00ec cattolica, cio\u00e8 \u201cuniversale\u201d, mentre quella di Costantinopoli si defin\u00ec ortodossa, cio\u00e8 letteralmente della \u201cretta dottrina\u201d.\nCulto.\nLa Chiesa cattolica considera Leone IX santo e ne ricorda la memoria il 19 aprile e l'8 maggio.\nDal Martirologio Romano: \"A Roma presso San Pietro, san Leone IX, papa, che dapprima come vescovo di Toul difese strenuamente per venticinque anni la sua Chiesa; eletto poi alla sede di Roma, in cinque anni di pontificato convoc\u00f2 molti sinodi per la riforma della vita del clero e l'estirpazione della simonia\".\nSan Leone \u00e8 patrono di Colliano (SA), Guardia Lombardi (AV) e Sessa Aurunca (CE). La citt\u00e0 di Benevento lo elesse nel 1762 suo speciale patrono. \u00c8 venerato anche in molte diocesi di Francia."}
{"id": "25390", "revid": "2730", "url": "https://it.wikipedia.org/wiki?curid=25390", "title": "Isola", "text": "Un'isola (dal latino \"ins\u016dla\") \u00e8 una porzione di terra interamente circondata dall'acqua. Un'isola pu\u00f2 trovarsi nelle acque di un fiume, di un lago o del mare. La parte del terreno che separa la terra emersa dall'acqua \u00e8 detta costa o litorale. Pi\u00f9 isole vicine tra di loro formano un arcipelago. In un arcipelago le isole possono essere disposte a corona o a catena.\nAd esempio, le Isole Aleutine nell'Oceano Pacifico formano una catena tra l'Asia e l'America settentrionale.\nClassificazione.\nLe isole possono essere classificate in isole di fiume, di lago, continentali ed oceaniche.\nIsole fluviali.\nLe isole presenti nei corsi di un fiume si trovano alla foce, nel delta, o nel corso intermedio se il fiume ha una certa larghezza. Nella maggior parte dei casi sono formate dal deposito di sedimenti nei punti pianeggianti del suo corso in cui la corrente rallenta e perde la capacit\u00e0 di trasportare a valle la parte pi\u00f9 pesante del materiale sedimentario. Essenzialmente queste sono un impedimento al flusso dell'acqua ed alcune possono nascere nei momenti in cui il livello del fiume \u00e8 normale e sparire quando il volume e la velocit\u00e0 dell'acqua cambia a causa di un periodo di piena. Altre isole sono formate dall'incontro di un'asperit\u00e0 rocciosa che causa la momentanea divisione del fiume in due tronconi.\nIsole lacustri.\nLe isole presenti all'interno dei laghi sono delle sporgenze del terreno sopra il livello dell'acqua che ha riempito una conca naturale o artificiale. Nel caso in cui il lago abbia uno o pi\u00f9 immissari \u00e8 possibile che i sedimenti trasportati da questi fiumi generino una o pi\u00f9 isole. La vegetazione pu\u00f2 a sua volta creare un'isola: le piante che sono in grado di crescere con parte del tronco nell'acqua possono far accumulare detriti organici in punti pi\u00f9 bassi non prossimi alla riva e con l'andare del tempo generare un affioramento del terreno dalle acque del lago.\nIsole continentali.\nLe isole continentali sono le pi\u00f9 vaste, sono collegate alla piattaforma continentale e possono essersi staccate dal continente per erosione, abbassamento del terreno, innalzamento del livello delle acque, forti terremoti, eruzioni vulcaniche, ecc. o semplicemente perch\u00e9 la piattaforma continentale \u00e8 pi\u00f9 bassa, in alcuni punti, del livello delle acque.\nEsempi di isole continentali sono la Sicilia e la Groenlandia.\nUn tipo particolare di isole continentali sono quelle che si sono staccate dal continente a causa della deriva dei continenti come per esempio l'isola del Madagascar staccatasi dal continente africano.\nUn altro tipo particolare sono le isole formatesi dall'accumulazione della sabbia erosa dal continente vicino.\nIsole oceaniche.\nSono dette isole oceaniche quelle isole che non fanno parte della piattaforma continentale e che sono generalmente piccole con una forma arrotondata. \nLe isole oceaniche possono essere suddivise in isole vulcaniche, atolli e cime di catene montuose sottomarine che emergono dalle acque.\nIsole vulcaniche.\nLe \"isole vulcaniche\" sono costituite da lava solidificata eruttata da vulcani che una volta erano al di sotto del livello del mare. Esistono per\u00f2 altri tipi di isole vulcaniche, come i vulcani sommersi che facevano parte di una piattaforma continentale. Un esempio su tutte \u00e8 l'Islanda, la pi\u00f9 grande isola vulcanica della Terra.\nUn altro tipo di isola vulcanica \u00e8 quella formata da una placca tettonica che scorre sotto un'altra. Questo scorrimento crea una catena di vulcani che emergendo formano una catena di isole. Queste isole possono anche reinabissarsi dopo un lungo periodo di frequenti terremoti ed eruzioni, come per esempio le isole Eolie.\nL'ultimo tipo di isola vulcanica \u00e8 formata da un punto caldo sopra cui scorre una placca tettonica. Esempi sono le isole Hawaii.\nAtolli.\nGli atolli si formano a seguito di eruzioni di tipo esplosivo di un'isola vulcanica attorno alla quale si \u00e8 formata una barriera corallina, che, in continua crescita, affiora ed emerge dalla superficie marina, formando bassi fondali al suo interno. Al centro della laguna venutasi a formare tendono ad accumularsi sedimenti emergendo sotto forma di isola piatta, dalla sabbia bianca o quasi rosata e dalla forma solitamente quasi circolare o ellittica.\nCatene montuose sottomarine.\nNei fondali marini sono presenti varie catene montuose sottomarine, in alcuni casi \u00e8 possibile vedere queste formazioni come continenti sommersi dalle acque, o meglio continenti che non hanno altezze sufficienti ad emergere dal livello attuale dei mari. Alcune delle cime possono essere pi\u00f9 alte del livello del mare generando un'isola che, in alcuni casi, pu\u00f2 essere molto distante da qualsiasi altra terra emersa.\nSecondo vari studi risulta che il livello delle acque nel passato era molto pi\u00f9 basso dell'attuale, secondo alcuni era pi\u00f9 basso anche di 100-200 metri. Se ci fosse oggi un abbassamento delle acque di queste proporzioni si avrebbe che molte isole risulterebbero delle cime delle terre emerse. Un caso particolare \u00e8 il Mar Mediterraneo che attualmente \u00e8 collegato all'Oceano Atlantico dallo stretto di Gibilterra, mentre sembra che nel passato fosse un mare interno con un livello delle acque molto pi\u00f9 basso rispetto agli oceani. Quindi un'isola attuale poteva essere parte del continente in un passato non troppo remoto; mentre potevano esserci varie isole dove ora c'\u00e8 solo mare.\nAttualmente stiamo probabilmente vivendo una fase opposta: a causa del riscaldamento globale della Terra sembra che i ghiacciai di tutto il mondo si vadano ridimensionando, causando un costante aumento del livello del mare. Questo fenomeno a lungo andare comporter\u00e0 la scomparsa di varie isole, buona parte della fascia costiera e delle pianure pi\u00f9 basse.\nIsole pi\u00f9 estese del mondo.\nIsole pi\u00f9 estese al mondo sopra i 100\u00a0000 km\u00b2 (le bandiere rappresentano i Paesi sotto la cui sovranit\u00e0, in tutto o in parte, l'isola si trova):\nRecord.\nSecondo i dati del 2009, a queste isole sono riconosciuti i seguenti primati:"}
{"id": "25392", "revid": "39900", "url": "https://it.wikipedia.org/wiki?curid=25392", "title": "Polipo (zoologia)", "text": "I polipi (dal greco , \"pol\u00fds\", \"molto\" e , \"po\u00f9s\", \"piede\", quindi \"dai molti piedi\"), sono animali acquatici di diversa taglia appartenenti al phylum degli Cnidaria. \nI polipi possono essere solitari, come le anemoni di mare, o coloniali, come le madrepore (i coralli costruttori delle barriere coralline). \nSpesso il termine polipo \u00e8 usato erroneamente per riferirsi al polpo, che appartiene invece al phylum dei Mollusca.\nSistematica.\nIn alcune classi (idrozoi, scifozoi e cubozoi), la forma di polipo rappresenta uno dei due stadi vitali dell'organismo e pu\u00f2 risultare ridotta o prevalente rispetto al successivo stadio di medusa.\nIn questi casi il polipo si riproduce asessualmente per gemmazione o strobilazione fino alla trasformazione in medusa, la quale potr\u00e0 riprodursi sessualmente mediante creazione di gameti.\nNella classe degli antozoi e in alcuni idrozoi lo stadio di medusa \u00e8 assente e i polipi possono riprodursi con le due modalit\u00e0.\nMorfologia.\nI polipi presentano simmetria radiale negli Idrozoi e simmetria tetraradiale in Scifozoi e Cubozoi, sensibilit\u00e0 alle variazioni dell'intensit\u00e0 della luce sviluppata in strutture dette ocelli; un sistema nervoso non gerarchizzato e reticolare.\nI polipi corallini dell'ordine Scleractinia vivono all'interno di una \"coppa\", il corallite, che funge da sostegno all'animale e all'interno del quale il polipo si pu\u00f2 ritrarre. Il corallite \u00e8 composto di aragonite, che \u00e8 una forma cristallina di carbonato di calcio, secreto dal polipo stesso. Ogni polipo pu\u00f2 essere unito ai polipi adiacenti grazie al cenosarco: una membrana fatta da mesoglea ricoperta da un sottile strato di epidermide che collega gastrovascolarmente ogni polipo, permettendo cos\u00ec lo scambio di nutrienti.\nBiologia.\nPossono essere solitari o coloniali.\nSono di norma sessili o sedentari (effettuano rilocalizzazioni sporadiche). Fanno eccezione i polipi che appartengono a colonie natanti (formate da polipi e meduse) come \"Velella velella\"."}
{"id": "25399", "revid": "1359705", "url": "https://it.wikipedia.org/wiki?curid=25399", "title": "Gran Premio degli Stati Uniti d'America", "text": "Il Gran Premio degli Stati Uniti d'America di Formula 1 \u00e8 una gara automobilistica.\nStoria.\nIl primo Gran Premio in terra statunitense si svolse nel 1908 col nome di American Grand Prize sul circuito di Savannah e vide sfidarsi costruttori locali e provenienti dall'Europa. La corsa cambi\u00f2 spesso sede (Milwaukee, Santa Monica, San Francisco) fino al 1916. L'anno successivo gli Stati Uniti entrarono nella Prima Guerra Mondiale cos\u00ec la corsa non fu pi\u00f9 organizzata n\u00e9 la cosa avvenne a conflitto terminato, data soprattutto la crescente popolarit\u00e0 della 500 Miglia di Indianapolis, che in breve divenne una gara di portata internazionale, con molti piloti e soprattutto costruttori provenienti dall'Europa. Solo negli anni 1936 e 1937 i Gran Premi fecero ritorno negli Stati Uniti grazie a due edizioni della Coppa Vanderbilt ma furono eventi isolati. La stessa 500 Miglia, che negli anni '20 era stata corsa con regole della AIACR ed inserita nel Campionato Mondiale Costruttori torn\u00f2 ad essere un evento di portata pi\u00f9 limitata.\nIn assenza di un vero e proprio Gran Premio, nei primi anni di campionato del mondo, la 500 Miglia di Indianapolis fu una delle prove del calendario, anche se molto spesso venne disertata dai piloti europei. Fu questo lo stimolo per organizzare di nuovo il Gran Premio degli Stati Uniti nel 1959, disputato sul circuito di Sebring, per poi passare a Riverside l'anno successivo ed infine trovare una sede stabile nel circuito di Watkins Glen, dove la corsa si tenne per venti edizioni consecutive. Nel frattempo, nel 1976 si corse anche sul tracciato cittadino di Long Beach, mentre tra il 1981 e il 1991 la Formula 1 fu di scena su tracciati cittadini pi\u00f9 o meno estemporanei nelle citt\u00e0 di Las Vegas, Detroit, Dallas e Phoenix.\nIl Gran Premio degli Stati Uniti d'America del 1984 ebbe la denominazione ufficiale di Gran Premio di Dallas per distinguerlo dal Gran Premio di Detroit, ma nell'albo d'oro \u00e8 stato inserito ufficialmente nel Gran Premio degli Stati Uniti d'America. Il Gran Premio di Las Vegas, corso nel 1981 e nel 1982, ha invece un suo albo d'oro poich\u00e9 in quei due anni a Long Beach si corse il Gran Premio degli Stati Uniti d'America-Ovest.\nPer un decennio la F1 abbandon\u00f2 gli Stati Uniti (l'ultima edizione a Phoenix fu nel 1991); poi nel 2000, su un'idea di Tony George, proprietario del \"Indianapolis Motor Speedway\", si torn\u00f2 sulla celebre pista della 500 Miglia. Fu costruito, all'interno del catino, un circuito che si snoda tra i parcheggi e le strade di servizio e che utilizza in parte il velocissimo anello (per la precisione la curva 1 e il rettilineo di arrivo). La gara di Formula 1 gir\u00f2 in senso opposto alla 500 Miglia, cos\u00ec quella che nella corsa americana era la curva 1, in Formula 1 divent\u00f2 la piega conclusiva del giro.\nIl circuito cos\u00ec risultante era lungo 4,192\u00a0km, e venne percorso per 73 volte per un totale di 306,016\u00a0km.\nLa gara rimase nel celeberrimo impianto dell'Indiana fino al 2007 ed ospit\u00f2 in totale otto edizioni, tra cui quella controversa del 2005.\nIl 25 maggio 2010 fu annunciato il ritorno degli Stati Uniti nel calendario mondiale della Formula 1 a partire dalla stagione 2012 sul nuovo Circuito delle Americhe in Texas, ad Austin.\nNella stagione il Gran Premio fu annullato a causa della pandemia di COVID-19."}
{"id": "25401", "revid": "628767", "url": "https://it.wikipedia.org/wiki?curid=25401", "title": "Carlo Gesualdo", "text": "Discendente di Guglielmo di Gesualdo e di una famiglia che vantava origini normanne, principe di Venosa e conte di Conza, Gesualdo \u00e8 conosciuto soprattutto per l'omicidio eseguito nel 1590 ai danni della sua prima moglie Maria d'Avalos e del suo amante, Fabrizio II Carafa, entrambi sorpresi in flagranza di adulterio.\nRappresentante accanto a Luzzasco Luzzaschi, Luca Marenzio e Claudio Monteverdi del madrigale italiano nella sua massima espressione, il suo status privilegiato gli consent\u00ec grande libert\u00e0 artistica nella stesura delle sue partizioni. I suoi lavori, alcuni dei quali andati perduti e quasi interamente dedicati alla voce trattata in polifonia, inglobano sei raccolte di madrigali e tre raccolte di musica religiosa.\nLa reputazione sulfurea di Gesualdo, principe compositore e assassino, gli imped\u00ec di sprofondare completamente nell'oblio. Storici e musicologi sono rimasti presto affascinati dalla sua tumultuosa storia personale, circostanza che ha confezionato, attorno all'aristocratico, una vera e propria \"leggenda nera\" nel corso dei secoli, poi variamente ricostruita, interpretata e giudicata in ogni epoca successiva ponendo l'attenzione sui suoi valori morali.\nA partire dal 1950, la riscoperta delle sue partiture, eseguite in concerto o registrate su supporti di memorizzazione, ha segnato l'inizio di un crescente interesse per il lavoro di Gesualdo. Direttamente accessibile e scevra da pregiudizi accademici, la sua musica raggiunge oggi un vasto pubblico grazie alla sua forza espressiva e originalit\u00e0, in particolare nel campo armonico. Il nobile ha ispirato anche vari compositori, che concordano nel considerarlo come un maestro dalla personalit\u00e0 ambigua e affascinante.\nBiografia.\nGiovinezza.\nL'anno della nascita di Gesualdo \u00e8 stato a lungo oggetto di congetture: in passato, le due correnti principali proponevano il 1557 o il 1560, o ancora il 1562 o il 1564, fino al ritrovamento di due lettere conservate nel gruppo della Biblioteca Ambrosiana di Milano. La prima, datata 21 febbraio 1566 e indirizzata da Geronima Borromeo al fratello Carlo, arcivescovo di Milano, annuncia l'imminente nascita di un bambino che, se maschio, sarebbe stato Carlo \u00abper amore di Vostra Signoria Illustrissima\u00bb.\nLa seconda lettera, datata 30 marzo 1566, anch'essa indirizzata a Carlo Borromeo, conferma che la data fosse l'8 marzo 1566: in quel giorno, \u00ab\u00e8 nato un figlio maschio della signora Borromeo, di nome Carlo\u00bb. Secondo Denis Morrier, le due missive non lasciano spazio a dubbi ulteriori. Glenn Watkins, uno specialista statunitense che si \u00e8 interessato alla figura del nobile campano-lucano, afferma tuttavia che la questione relativa alla data di nascita del principe non \u00e8 stata ufficialmente risolta fino al 2009.\nCarlo Gesualdo crebbe in una famiglia aristocratica con stretti legami con la Chiesa: tra i suoi zii spiccavano i cardinali Alfonso Gesualdo e Carlo Borromeo, cos\u00ec come il papa Pio IV tra i prozii. Ultimo dei quattro figli del principe Fabrizio Gesualdo e di Geronima Borromeo (dopo il fratello Luigi, nato nel 1563, la sorella Isabella, nata nel 1564, e Vittoria, nata nel 1565), era destinato a intraprendere la carriera ecclesiastica, in quanto la sorte che gli tocc\u00f2 in futuro era solitamente riservata al primogenito. Con ogni probabilit\u00e0, Carlo trascorse la giovinezza a studiare.\nLa corte napoletana del padre vedeva la presenza, tra gli altri, di musicisti, quali Scipione Dentice, Pomponio Nenna e Giovanni de Macque, e teorici, come Mutio Effrem. Carlo Gesualdo si avvicin\u00f2 alla musica sin dalla tenera et\u00e0, in particolare al liuto e alla composizione.\nNel 1585, il fratello Luigi, all'epoca ventunenne e non ancora sposato n\u00e9 con eredi maschi, sub\u00ec una caduta da cavallo e mor\u00ec. Questo evento fece di Carlo, diciottenne, l'unico erede dei titoli e delle tenute paterne, ragion per cui ci si mosse in fretta per organizzare le sue nozze. La scelta finale ricadde su Maria d'Avalos, figlia di Carlo d'Avalos, marchese di Montesarchio, e cugina di primo grado dell'aristocratico, ragion per cui occorse una dispensa papale. Maria aveva gi\u00e0 avuto precedentemente due mariti e dei figli.\nPrimo matrimonio.\nLa novit\u00e0 dei doveri imposti a Carlo, per i quali la sua carriera precedente lo aveva a malapena preparato, unita al fatto che Maria avesse quattro anni in pi\u00f9 del marito, non fu senza conseguenze nel rapporto coniugale, poi culminato in maniera tragica.\nIl matrimonio tra Carlo Gesualdo e Maria d'Avalos si tenne il 28 febbraio 1586 nella basilica di San Domenico Maggiore di Napoli. I festeggiamenti per le nozze durarono diversi giorni nel palazzo di San Severo, dove egli risiedeva. A questo periodo risalgono anche i primi brani pubblicati dal giovane compositore.\nPare che la coppia formata da Carlo e Maria visse in maniera felice per due o tre anni, ovvero per Cecil Gray il tempo massimo entro cui Maria riusc\u00ec a sopportare l'unione, durante il quale fu dato alla luce un figlio di nome Emanuele; nei mesi che anticiparono la morte, tuttavia, l'uomo assunse l'abitudine di picchiare e insultare la consorte.\nLa relazione col tempo s'incancren\u00ec e Gesualdo cominci\u00f2 a diventare sospettoso nei confronti della moglie. La notte in cui Maria fu sorpresa con il suo amante, tra il 16 e il 17 ottobre 1590, \u00e8 nota grazie a tre diverse testimonianze, le quali riepilogano tra l'altro la vicenda: si tratta dei resoconti delle indagini condotte dai giudici del Gran Tribunale del vicariato del Regno di Napoli, di una lettera di Silvia Albana, la domestica di Maria, e di quella di Pietro Malitiale, detto Bardotto, servo di Carlo (queste ultime due invero pi\u00f9 complete di dettagli).\nSecondo questo resoconto dei fatti:\nUn'altra versione riferisce:\nQuesto resoconto \u00e8 ritenuto da alcuni il pi\u00f9 affidabile, oltre a figurare tra i pi\u00f9 analizzati. Tuttavia, molti dettagli rimangono contraddittori; l'analisi dettagliata dei verbali ha portato Cecil Gray a dubitare della veridicit\u00e0 di alcuni elementi riportati, a cominciare dalla trappola tesa dal giovane principe, che annunci\u00f2 la sua intenzione di andare a caccia, che sembra ripresa da una frase pronunciata dal sultano Shahriy\u0101r in \"Le mille e una notte\", la famosa opera frutto di pura fantasia. Inoltre, dettaglio di non secondaria rilevanza, \u00e8 plausibile ritenere che Carlo non uccise con le sue mani i due, ma che avesse assoldato qualche mandante che lo facesse per lui.\nIl tragico esito del suo matrimonio \u00e8 all'origine della fama di Carlo Gesualdo, che divenne il \"compositore assassino\" nella storia della musica.\nL'esilio a Gesualdo.\nCarlo fugg\u00ec subito dopo il misfatto da Napoli e si rifugi\u00f2 a Gesualdo, in Irpinia. Il processo venne archiviato il giorno dopo la sua apertura \u00abper ordine del Vicer\u00e9, stante la notoriet\u00e0 della causa giusta dalla quale fu mosso don Carlo Gesualdo, Principe di Venosa, ad ammazzare sua moglie e il duca d'Andria\u00bb. I fatti emersi dalle deposizioni non lasciavano dubbi: Maria d'Avalos era l'amante di Fabrizio Carafa (cosa, del resto, da tempo risaputa da tutti, dallo stesso magistrato, dall'avvocato e dal vicer\u00e9). L'intero regno di Napoli si appassion\u00f2 a questa vicenda, cos\u00ec come la nobilt\u00e0 romana dello Stato Pontificio. Se certe azioni sono corroborate da diverse testimonianze, (come il fatto che Gesualdo abbia gridato ai suoi uomini: \u00abUccideteli, uccidete questo vile e questa puttana! Corna alla famiglia Gesualdo?\u00bb prima di tornare da Maria gridando \u00bbNon deve essere ancora morta!\u00bb, per causarle altre ferite nella zona dell'addome inferiore), altri elementi rientrerebbero nella pura finzione. \u00c8 impossibile dire se i corpi degli innamorati siano stati gettati per strada, se fossero stati violentati da un monaco cappuccino, se siano rimasti impiccati fino a quando la loro putrefazione fosse diventata tale da rendere necessaria la sepoltura, al fine di evitare un'epidemia, o se invece le salme siano state riconsegnate alle rispettive famiglie, \u00ablavate dalle loro ferite, vestite di raso nero e velluto nero\u00bb, come sembra pi\u00f9 probabile secondo i documenti d'archivio dal XVII secolo.\nLa colpa di Maria d'Avalos appariva, per il diritto del tempo, indubbia: il marito, godendo della facolt\u00e0 di farlo, aveva agito per vendicare l'onore proprio e quello della famiglia. Glenn Watkins osserva che era usanza degli ambienti spagnoli, dunque anche di Napoli, prodigarsi per uccidere la donna adultera insieme all'amante, mentre, nel Nord Italia, la tradizione prevedeva solo la morte della moglie. I membri della famiglia Carafa contestavano in particolare a Gesualdo di aver fatto ricorso alla servit\u00f9 per trucidare il loro parente. Per questo, si comprende come una punizione cos\u00ec severa riservata agli amanti, anche se comunemente accettata all'epoca, spron\u00f2 Carlo a rifugiarsi a Gesualdo, lontano dagli ambienti nobiliari e dalle famiglie delle vittime.\nL'esilio fu accompagnato da altri \"ritiri\" forzati di membri della sua casata, nonostante l'intervento del vicer\u00e9 di Napoli Juan de Zu\u00f1iga volto a contenere qualsiasi proposito di vendetta verso il Gesualdo e i suoi affini. Suo padre Fabrizio mor\u00ec il 2 dicembre 1591, lontano da Napoli, nel castello a Calitri. In dodici mesi di esilio, Carlo Gesualdo diveniva cos\u00ec, all'et\u00e0 di venticinque anni, capofamiglia e uno dei pi\u00f9 ricchi proprietari terrieri di tutto il Mezzogiorno.\nSecondo matrimonio.\nGesualdo si spos\u00f2 una seconda volta con Eleonora d'Este (riportata anche come Leonora), sorella di Cesare d'Este, erede apparente del duca Alfonso II, nel 1594. Lasciando i propri possedimenti per stabilirsi a Ferrara, all'epoca importante centro musicale, il compositore trov\u00f2 terreno fertile per il suo sviluppo artistico. Lo stesso anno furono pubblicati da Vittorio Baldini, editore presso la corte ducale, i suoi primi due libri di madrigali.\nLe nozze, i cui preparativi sembrarono far superare all'uxoricida il suo passato, erano state imbastite dal cardinale Gesualdo (zio del principe, allora considerato in corsa per il soglio pontificio), e dal duca Alfonso II per motivi politici complessi. La tela di questa nuova e prestigiosa unione, se da un lato mirava a sottrarre il Gesualdo a un isolamento troppo lungo e intellettualmente sterile, inserendolo in un ambiente culturalmente vivacissimo come quello ferrarese, dall'altro corrispondeva alle aspettative - andate poi deluse - di Alfonso II d'Este di impedire con l'appoggio del potente cardinale napoletano che Ferrara tornasse alla Chiesa dopo la sua morte. Nel lento viaggio verso la citt\u00e0 estense, Carlo fece, alla fine del 1593, una sosta a Roma, dove incontr\u00f2 Jacopo Corsi e quel celebre \u00abfiorentino che canta sul chitarrone\u00bb, Francesco Rasi.\nUna volta giunto in Romagna, la combinazione delle nozze dimostr\u00f2 subito delle crepe: molto impaziente e desideroso di incontrare la futura moglie, \u00abmostrandosi in questo un personaggio napuletanissimo\u00bb, apparve presto evidente che Gesualdo si interessasse piuttosto alle attivit\u00e0 musicali della corte di Alfonso II che a Eleonora; il suo carattere particolare fu presto notato da vari membri della cerchia ducale, ma \u00e8 Alfonso stesso a tracciarne un profilo abbastanza dettagliato: \nLa donna a lui promessa aveva allora trentadue anni, cinque in pi\u00f9 del principe, ed era considerata di et\u00e0 superiore alla media ritenuta idonea per le consuetudini dell'epoca. Il contratto di matrimonio venne firmato il 28 marzo 1593. Pi\u00f9 tardi, da Ferrara i novelli sposi passarono a Venezia nel 1594; partendo da l\u00ec, via mare, e raggiungendo a met\u00e0 agosto Barletta, proseguirono infine per l'Irpinia. Gesualdo aveva avuto un figlio dal primo matrimonio, Emanuele, nato nel 1587 o nel 1588. Poich\u00e9 Eleonora era incinta, nel dicembre dello stesso anno ritornarono a Ferrara, dove rimasero per circa due anni e dove nacque il figlio, Alfonsino, nel 1595.\nI rapporti tra il principe e la principessa di Venosa con il tempo si deteriorarono irreparabilmente: Leonora non lasci\u00f2 Ferrara quando Gesualdo si era ritirato in Irpinia nel 1596 e si un\u00ec a lui solo dopo la morte di Alfonso II, avvenuta il 27 ottobre 1597. Alle insistenti preghiere che gli giungevano dalla Romagna perch\u00e9 vi facesse ritorno, la principessa di Venosa cedette alle richieste nel dicembre del 1597, quando al fianco del conte Sanseverino e dell'immancabile conte Fontanelli raggiunse con il figlio il castello della citt\u00e0 lucana, accolta con \u00abhonori infiniti\u00bb dal marito, con il quale poi, nel maggio successivo, mosse alla volta di Gesualdo. Seguirono anni di sofferenze, per il pessimo trattamento riservatole dal marito, come emerge dalle missive inviate nel 1600, e per la perdita del figlio Alfonsino, vivendo come \u00abmartire volontaria in Regno, a patire il Purgatorio in questa vita, per godere il Paradiso nell'altra\u00bb. La dipartita prematura del pargolo, avvenuta il 22 ottobre del 1600, fu causata da insufficienze respiratorie dopo quattro giorni di febbre, secondo la corrispondenza tra Cesare e suo fratello Alessandro d'Este; nei racconti di epoca successiva, talvolta la morte viene attribuita allo stesso Carlo.\nSuccessivamente la nobildonna risult\u00f2 pi\u00f9 volte assente dalla corte di Gesualdo per ricongiungersi a quella della sua famiglia, a Modena, dal 1607 al 1608, poi dal 1609 al 1610, con irritazione del marito, che la esort\u00f2 a tornare alla casa coniugale. Lo strettissimo legame tra Leonora, i suoi fratelli e uno dei suoi fratellastri calamit\u00f2 maliziose allusioni: nel suo studio su \"Carlo Gesualdo, prince of Venosa, musician and murderer\", Cecil Gray evocava una relazione incestuosa tra Leonora e questo fratellastro cardinale. Da parte sua, Gesualdo riconosceva un figlio illegittimo, Antonio, al quale assegnava una rendita mensile. Nella coppia principesca, nessuno dei due coniugi era particolarmente fedele o \u00abvirtuoso\u00bb.\nIl 22 ottobre 1607 il figlio del principe, Emanuele, spos\u00f2 Maria Polissena di F\u00fcrstenberg, principessa di Boemia. Il loro figlio Carlo nacque nel febbraio del 1610, ma mor\u00ec nel mese di ottobre, evento che rattrist\u00f2 il compositore. Lo stesso anno, lo zio Carlo Borromeo fu canonizzato. Questa sequela di eventi segn\u00f2 profondamente il nobile e potrebbe aver costituito il punto di partenza dei suoi atti di dolore, eseguiti in maniera cos\u00ec sentita da spingerlo ad accettare in seguito le pratiche di fustigazione che contribuirono ulteriormente alla sua fama postuma.\nIsolamento.\nNell'immaginario popolare, i crimini di Gesualdo tornarono a perseguitarlo verso la fine della vita. La scomparsa del secondo figlio venne considerata da quest'uomo, assai religioso, come opera della giustizia divina, una condanna per i suoi peccati che necessitava di un percorso di espiazione. Questo spiegherebbe le pratiche masochiste del compositore, che reclut\u00f2 alcuni ragazzi in et\u00e0 adolescente per fustigarlo e scacciare i demoni che lo perseguitavano.\nTra gli altri esercizi di mortificazione della carne, (come la recita dell'\"Atto di dolore\"), le pratiche di penitenza, severe se non stravaganti, furono incoraggiate all'epoca dalla spiritualit\u00e0 nata dalla Controriforma. Risulta ragionevole considerare questi metodi legati alla fervente devozione che attanagli\u00f2 Gesualdo alla fine della sua vita, piuttosto che a un piacere morboso o perverso.\nNel 1611, e poi di nuovo l'anno successivo, il principe ottenne le reliquie di Carlo Borromeo, diventato suo ideale padrino e santo patrono. In una lettera del 1\u00ba agosto 1612, ringraziava il cugino, il cardinale Federico Borromeo:\nCon lo stesso spirito, Gesualdo aveva offerto nella sua cappella, nel 1609, un grande dipinto per l'altare maggiore, ultimato da Giovanni Balducci, che rappresenta il giudizio universale. Qui Gesualdo appare con la seconda moglie nell'atto di implorare il Cristo: al suo fianco si trova anche lo zio materno Carlo Borromeo nella posizione di protettore, mentre Maria Maddalena, la Vergine Maria, Francesco d'Assisi, Domenico di Guzm\u00e1n e Caterina da Siena intercedono tutti per ottenere la remissione dei suoi peccati.\nSempre nel 1611, Gesualdo fece stampare la sua opera pi\u00f9 lunga, la \"Tenebrae Responsoria\" per sei voci, dove la figura di Cristo martire \u00e8 espressa musicalmente in modo toccante e assolutamente personale.\nMorte.\nIl 20 agosto 1613, Emanuele Gesualdo per\u00ec \u00abper esser in doi volte caduto da cavallo nella caccia\u00bb, allo stesso modo dello zio, fratello di Carlo. Sua moglie era incinta di otto mesi e la coppia aveva solo una figlia, Isabella, di due anni. Il principe Carlo Gesualdo, verosimilmente frastornato dalla notizia della morte del figlio, si ritir\u00f2 nell'anticamera della \"camera dello Zembalo\" (la camera da musica con il clavicembalo), dove diciotto giorni dopo, l'8 settembre 1613, si spense, per essersi lasciato andare: \u00abnon havendo il signor Prencipe di Venosa altro figliolo, sentette assai et in modo ch'oltre al suo male ancho s'aggrav\u00f2\u00bb. La nuora, Maria Polissena, diede alla luce una figlia poco tempo dopo e, pertanto, la linea successoria di Gesualdo di Venosa si estinse con il compositore.\nIl testamento del principe, redatto pochi giorni prima della sua morte da don Pietro Cappuccio, costitu\u00ec un ultimo tentativo di conservare tutti i titoli, terre e domini feudali in famiglia, in assenza di filiazione maschile diretta:\nComunque queste disposizioni non furono rispettate: la principessa Isabella spos\u00f2, nel 1622, don Niccol\u00f2 Ludovisi, nipote di papa Gregorio XV, della nobilt\u00e0 romano-bolognese, senza legame alcuno con la dinastia dei Gesualdo.\nIl principe fu sepolto accanto al figlio Emanuele nella cappella di Santa Maria delle Grazie, ma poi la salma venne trasferita nella chiesa del Ges\u00f9 Nuovo di Napoli, ai piedi dell'altare dedicato a Ignazio di Loyola, la cui costruzione era stata progettata da Gesualdo prima di morire. Oggi si conosce solo l'ubicazione della sua tomba: dopo il terremoto del 1688, i lavori di ricostruzione dell'edificio religioso rimossero la lapide.\nIl rapido susseguirsi di eventi tragici, l'attivit\u00e0 frenetica mostrata da Gesualdo nei suoi ultimi giorni e le volont\u00e0 espresse con autorevolezza nel testamento sono incoerenti con l'immagine del nobile in preda alla pazzia. Le circostanze della sua morte risultano tuttavia oscure. Nel 1632, il cronista Ferrante della Marra afferma nello scritto \"Rovine di case napoletane del suo tempo\":\nVerosimilmente colpito dall'immagine del principe torturato, Michele Giustiniani, di passaggio a Gesualdo, scrive in una lettera datata 10 ottobre 1674 (a oltre sessant'anni dai fatti):\nPrima leggenda nera.\nLa nascita di Leonora, la seconda nipote di Gesualdo, fu accolta senza troppo clamore dalla popolazione. La vedova del principe, Leonora, di ritorno a Venosa per assistere alla nascita della principessa Maria Polissena, riporta la notizia al fratello Cesare con queste parole:\nEleonora d'Este mor\u00ec nel 1637.\nNel frattempo, la perdita della fortuna e delle propriet\u00e0 signorili era accompagnata da voci volte a \"spiegare\" tali grandi disgrazie per effetto di una qualche punizione divina. Si credeva generalmente che la colpa fosse di Carlo Gesualdo, il quale pareva aver perso la ragione e trattava i suoi vassalli con avidit\u00e0 e lussuria, oltre che in modo tirannico, scatenando l'ira di Dio contro di lui.\nPochi giorni dopo la morte di Gesualdo, un cronista modenese, Giovan Battista Spaccini, inaugur\u00f2 la \"leggenda nera\" che si concentr\u00f2 sulla memoria del principe caduto:\nLa corte della famiglia Estense si era ritirata a Modena, cacciata da Ferrara dalle truppe papali. Il ricordo della mancata trattativa tra Alfonso II e il cardinale Alfonso Gesualdo, decano del Sacro Collegio e zio del principe, generarono sicuramente risentimento nei confronti del Gesualdo. Le maldicenze si diffusero presto da Modena a Napoli, da Roma ad altre regioni dell'Italia. Risulta strano e interessante, tuttavia, osservare che, anche nei racconti pi\u00f9 oscuri del tempo della \"prigionia\" di Gesualdo nel suo castello, si faccia riferimento alla seconda consorte del principe ma mai alla prima, Maria d'Avalos, il cui omicidio, gi\u00e0 lontano, pareva sorprendentemente dimenticato da tutti.\nOpere.\nCarlo Gesualdo lascia un catalogo di quasi 150 fatiche, sia vocali che strumentali.\nOpere profane.\nI madrigali di Gesualdo, con il loro contenuto sensuale e doloroso, hanno riscosso grande apprezzamento nei secoli successivi. I critici distinguono i suoi primi due libri di madrigali, dalla scrittura brillante ma convenzionale (in uno stile vicino a quello di Luca Marenzio e ai primi libri di Claudio Monteverdi), dai lavori successivi, caratterizzati da molte insolite modulazioni, cromatismi e, talvolta, figuralismi confusi.\nUn primo \"libro\" sarebbe stato stampato sotto lo pseudonimo \"Gioseppe Pilonij\", nel 1591. In seguito, il compositore inaugur\u00f2 uno stile pi\u00f9 personale, esigente nella tecnica e raffinato nella scrittura. Se il risultato non \u00e8 mai scontato nei primi libri, \u00e8 attraverso la scelta di testi musicati, rivelatasi decisiva poich\u00e9 Gesualdo pratica il \u00abcanto affettuoso\u00bb, che la musica plasma o colora le parole della poesia.\nLa pubblicazione dei primi quattro \"Libri dei madrigali\" in cinque parti \u00e8 avvenuta a Ferrara: il \"Primo\" e il \"Secondo\" furono pubblicati lo stesso anno del suo arrivo alla corte di Alfonso II d'Este, nel 1594. Il \"Terzo libro dei madrigali\" venne ultimato nel 1595 e il \"Quarto\" l'anno seguente. Il compositore affid\u00f2 in quegli anni tutta la sua produzione all'editore ducale Vittorio Baldini e, nell'arco di un triennio, la maggior parte del lavoro che realizz\u00f2, circolando in vari luoghi d'Italia, ne diffuse la fama musicale.\nNel 1611, il principe promosse la fondazione di una stamperia privata nel suo feudo di Gesualdo, trasferendo lo studio di un tipografo napoletano, Giovanni Giacomo Carlino, direttamente nel suo stesso castello. In tal modo, egli stesso supervision\u00f2 la redazione del \"Quinto\" e del \"Sesto\" libro dei madrigali a cinque voci.\nGesualdo aveva anche fatto stampare le indicazioni per la corretta conduzione dei suoi madrigali, circostanza che permette a un musicista esperto di cogliere, durante la lettura della partitura, le sottigliezze del contrappunto e delle armonie. I compositori di solito pubblicavano solo le parti vocali separate sufficienti per un'esecuzione in pubblico. Questa pratica \u00abanalitica\u00bb fu proseguita da padre Molinaro, il quale produsse la prima edizione integrale dei sei libri l'anno della morte di Gesualdo. I compositori delle generazioni successive furono sollecitati a considerare questi brani, al di l\u00e0 del fascino della loro esecuzione, allo scopo di studiarli.\nUn ultimo libro di madrigali a sei voci fu pubblicato postumo nel 1626 da Mutio Effrem, musicista al servizio del principe di Venosa. Questa raccolta resta purtroppo molto incompleta, poich\u00e9 solo la parte di \"quinto\" \u00e8 pervenuta a noi; le altre sezioni vocali sono considerate perse. Queste composizioni rispettano alcuni canoni dell'epoca, rimanendo nel complesso riconducibili al linguaggio modale. Tuttavia, spesso ne sperimentano i limiti e talvolta li fanno \u00abesplodere dall'interno\u00bb, risultando in ultima analisi, assai originali, bizzarre e sorprendenti nel mondo musicale tardo-rinascimentale italiano.\nI musicologi del XX secolo, concentrandosi sulla \"leggenda nera\" che aleggia attorno al compositore, hanno ingigantito la dimensione dei suoi crimini e delle pratiche di penitenza, associandole sistematicamente alle sue opere. Il genio musicale del Gesualdo trovava dunque la sua fonte anche nei colpi di scena del nevrotico senso di colpa, pi\u00f9 precisamente nel trauma di un \u00abomicidio a cinque voci\u00bb, cos\u00ec come lo ha definito Alberto Consiglio.\nIl cambio di giudizio su quanto realizzato da Carlo Gesualdo emerge soprattutto da \"Moro, lasso! al mio duolo\" (numero 17 del \"Sesto libro\"), uno dei madrigali pi\u00f9 denigrati del compositore da Charles Burney, musicologo classico, ma poi diventato tra i pi\u00f9 famosi. Nello spazio di cinque versi, la poesia esprime i paradossi dell'amore utilizzando e abusando del campo lessicale del tormento e del dolore, portando la musica a picchi di tensione armonica:\nOpere sacre.\nNon avendo alcun obbligo di comporre musica religiosa, si potrebbe rimanere sorpresi di rintracciare opere sacre nel catalogo del Gesualdo: tale sentimento pu\u00f2 emergere anche dopo aver ascoltato le sue opere profane, improntate alla sensualit\u00e0. La loro esistenza si pu\u00f2 quindi spiegare in virt\u00f9 di una scelta consapevole, essendo Gesualdo tanto appassionato negli amori profani quanto nella fede in Dio. Fanno inoltre notare gli studiosi che l'ispirazione del principe sembra ancora pi\u00f9 personale nei suoi pezzi religiosi. Si pensi all'opinione di Denis Morrier, il quale asserisce che Gesualdo non ha lasciato alcun brano che potesse appartenere all'Ordinario della messa.\nDue libri di \"Sacrae Cantiones\" furono pubblicati a Napoli nel 1603, riunendo tutti i mottetti composti da Carlo Gesualdo. Il \"Liber Primus\", scritto a cinque voci, \u00e8 paragonabile ai madrigali pi\u00f9 avanzati, mentre il \"Liber Secundus\" utilizza un insieme esteso di sei voci (e fino a sette voci per l\"'Illumina nos\", conclusione e climax di questa raccolta), che modifica l'equilibrio e la fusione dei versi del canto. Il compositore presenta questi ultimi mottetti come \u00abcomposti con un singolare artificio\u00bb (\"singulari artificio compositae\") sul frontespizio.\nL'ultima raccolta pubblicata da Gesualdo, il ciclo di \"Tenebrae Responsoria\", edita da Giovanni Giacomo Carlino nel palazzo del principe, vide la luce nel 1611. Scritto per sei voci, si tratta della sua impresa pi\u00f9 impressionante: tutti i ventisette mottetti tradizionali sono musicati, ossia l'equivalente di due grandi libri di madrigali.\nLe sue opere religiose appaiono mature: il compositore si esprime con notevole maestria e spesso sorprendente libert\u00e0, date le esigenze del repertorio ecclesiastico. Se preghiere e latino sostituiscono suppliche amorose in lingua vernacolare, lo stile musicale del Gesualdo rimane immediatamente riconoscibile, trattandosi di testi talvolta davvero toccanti La maggioranza dei mottetti si concentra sui temi della redenzione e del perdono dei peccati:\nLa scoperta relativamente recente del \"Tenebrae Responsoria\" e del \"Liber Secundus\" del nobile ha reso possibile riconsiderare il suo intero lavoro, che alcuni critici moderni ancora tacciavano come frutto di dilettantismo. Nella musica religiosa, e pi\u00f9 in particolare nei brani dedicati al culto mariano, Gesualdo impiega formule complesse di contrappunto, come il canone rigoroso e il \"cantus firmus\" in modo esperto e virtuoso, lasciando all'ascoltatore un'impressione di serena maest\u00e0.\nLavori strumentali.\nLa produzione strumentale di Gesualdo si limita a una manciata di brani isolati, che l'autore non volle raccogliere o pubblicare ma che permettono di affrontare aspetti meno noti della sua personalit\u00e0. Infatti, per i contemporanei, la prima impressione che il giovane principe diede fu quella di un liutista e clavicembalista, particolarmente appassionato dall'improvvisazione dinanzi a una cerchia ristretta.\nNel 1586, quando Gesualdo aveva solo vent'anni, Giovanni de Macque gli pubblic\u00f2 tre \"ricercares\" a quattro voci in un'opera collettiva, accompagnandoli con una piacevole prefazione la quale dimostra che, \u00aboltre ad essere un grande amante di questa scienza [la musica], ha una padronanza cos\u00ec perfetta da aver pochi eguali, sia nel suonare il liuto che nelle attivit\u00e0 di composizione\u00bb. La \"Gagliarde del principe di Venosa\", per quattro voci, e la \"Canzone francese\", per liuto o clavicembalo, sono stati conservati solo sotto forma di manoscritto, il che suggerisce che un gran numero di brani simili fu composto ma andato oggi perduto.\nLa \"Canzone francese\", ricca di sorprendenti cromatismi e di un grande virtuosismo nella scrittura, \u00e8 stata oggetto di numerose registrazioni, venendo inserita tra i madrigali di Gesualdo come intermezzo.\nOpere pubblicate in raccolte collettive.\nSe alcuni brani composti dal Gesualdo sono andati perduti, anche tra quelli che aveva avuto cura di pubblicare lui stesso, altri sono sopravvissuti grazie all'interesse mostrato per essi da compositori o editori tra i suoi contemporanei. Pertanto (a parte il giovanile mottetto in cinque parti \"Ne reminiscaris Domine\", incluso nel \"Liber Secundus Motectorum\" di Stefano Felis, pubblicato da Gardano a Venezia, nel 1585), si tratta di pezzi probabilmente trascurati dal loro autore e prestati o raccolti senza la sua autorizzazione, a volte editi postumi.\nCos\u00ec, \"T'amo mia vita\" e \"La mia cara vita\", due madrigali in cinque parti, sono inclusi nel \"Theatro de madrigali a cinque voci\", opera collettiva pubblicata da Guagano e Nucci a Napoli, nel 1609. \"Ite sospiri ardenti\", una canzonetta a cinque voci, compare nel \"Terzo libro di canzonette\" di Camillo Lambardi realizzato da Vitale a Napoli nel 1616. \"All'ombra degli amori\" e \"Come vivi cor mio\", due canzonette a cinque voci, sono integrate nell\"'Ottavo libro dei madrigali\" da Pomponio Nenna edito da Robletti, a Roma, nel 1618. \"In te dominate speravi\", mottetto in cinque parti, figura nei \"Salmi delle compiete de diversi musici napolitani\", pubblicato da Beltrano a Napoli, nel 1620. Si devono segnalare altri due brani manoscritti, \"Il leon'infernal\" e \"Dove \u00e8 interessato a mai\", inediti ma conservati presso la Biblioteca Queriniana di Brescia.\nPersonalit\u00e0.\nIl velo di mistero che avvolge Carlo Gesualdo \u00e8, tutto sommato, lo stesso che ombreggia i volti di alcuni suoi contemporanei, come Caravaggio (1571-1610) e Christopher Marlowe (1564-1593), ovvero artisti brillanti ma ambigui, sopra le righe, omicidi e morenti in circostanze strane. Tali personaggi completano la rappresentazione, per un osservatore odierno, delle incertezze, delle nobili aspirazioni, delle chimere e della violenza del Rinascimento, tra tradizioni sedimentate, guerre di religione, rinnovamento artistico e rivoluzione copernicana. Per comprendere meglio dunque il carattere e il lavoro del principe, Carlo Gesualdo va studiato non dimenticando il contesto storico e sociale in cui visse.\nCarattere.\nRitratto.\nTre ritratti permettono di porre un volto nel frontespizio delle opere di Gesualdo, raffigurante il principe vestito di nero e con indosso la gorgiera, occhi scuri, capelli e barba tagliati, aria austera o supplicante e mani quasi sempre giunte. Ad oggi, si ritiene che \"Il Perdono di Gesualdo\" dall'altare maggiore di Santa Maria delle Grazie fornisca l'unico ritratto autentico del compositore.\nNella prima monografia dedicata alla sua figura e intitolata \"Gesualdo, musician and murderer\", nel 1926, Cecil Gray sottolinea che il ritratto del principe \u00abinnesca una curiosa e sgradevole impressione per l'osservatore: analizzando i lineamenti del viso, rivela una personalit\u00e0 perversa, crudele, vendicativa e tuttavia fisicamente pi\u00f9 debole che forte, quasi addirittura femminile: si tratterebbe tra l'altro proprio del profilo tipico di un uomo tronfio di s\u00e9 perch\u00e9 discendente da una nobile e longeva famiglia aristocratica\u00bb.\nSe si ammette che Gesualdo indossasse l'armatura cerimoniale offerta dagli Este durante il suo matrimonio a Ferrara, armatura conservata presso il museo del castello di Konopi\u0161t\u011b, in Repubblica Ceca, il compositore era di piccole dimensioni o di media altezza per il suo tempo (tra 1,65 e 1,70 m). Magro, abile nel brandire la spada e nell'auto-elogiarsi di fronte al conte Fontanelli, \u00abesperto in entrambe le arti\u00bb della caccia e della musica, egli aveva una bella voce da tenore.\nGli ultimi anni della sua vita (un decennio circa) risultarono costellati da molti problemi di salute: asma, emicrania e acciacchi intestinali erano tra gli altri \u00abdisturbi gravi e continui\u00bb che gli impedirono di lasciare i suoi feudi in Irpinia (e lo costrinsero perlopi\u00f9 a Gesualdo), di cui spesso si lamentava nella corrispondenza.\nI grandi eventi della vita di Gesualdo sono noti in una certa misura. Anche le lettere conservate e le testimonianze ottenute dai contemporanei gettano luce sulla sua vita quotidiana: l'ambiente in cui crebbe il principe di Venosa fu quello delle corti napoletane, romane e ferraresi, in cui si distinse perch\u00e9 appariva chiuso in se stesso, algido, geloso dei suoi privilegi, violento e litigioso, attaccato alle tradizioni e ad ogni tipo di segno esterno di ricchezza, nobilt\u00e0 e dominio.\nPatrimonio: fortuna e dovere.\nForti del loro status di principi e della loro alleanza con papa Pio IV, che li preserv\u00f2 dalla sorte riservata alla maggioranza dei grandi baroni napoletani progressivamente rovinati e soggiogati alla famiglia reale spagnola, il nonno e il padre di Gesualdo accumularono un'ingente fortuna, la cui importanza si misurava al momento del matrimonio con Maria d'Avalos, nel 1586. I gioielli ricevuti dai suoceri testimoniano l'agiatezza in cui il compositore crebbe:\nPer avere un'idea del valore di tali doni, baster\u00e0 ricordare che un famoso musicista come Giovanni de Macque, organista della Santissima Annunziata di Napoli, percep\u00ec una rendita mensile di dieci ducati nel 1591, anno della morte di Fabrizio Gesualdo.\nIl testamento di quest'ultimo fornisce ulteriori elementi finalizzati a stimare il valore del patrimonio familiare e per misurare il peso delle responsabilit\u00e0 che di conseguenza gravavano sul Gesualdo: \nInoltre, lo stesso documento statuisce che, nel caso in cui suo figlio non avesse avuto un erede, la somma di 300.000 ducati sarebbe stata elargita in favore dell'ordine dei Gesuiti, e che gli ospedali degli Incurabili e dell'Annunziata avrebbero dovuto ricevere 200.000 ducati.\nEssendo diventato un principe, Gesualdo si prodig\u00f2 per trovare una moglie al figlio Emanuele. Egli forse speriment\u00f2 delle difficolt\u00e0 a causa della sua reputazione personale: il futuro marito non aveva pi\u00f9 una madre per colpa del padre e, proprio come Carlo fu costretto a fare, pure il figlio si avvicin\u00f2 a una donna non facente parte della nobilt\u00e0 napoletana, ma di una corte pi\u00f9 settentrionale. A nulla serv\u00ec descrivere le qualit\u00e0 in una lettera alla moglie di suo cognato, che gli aveva ripetutamente rifiutato entrambe le figlie. La nascita del nipote Carlo, tre anni dopo le nozze, sembr\u00f2 dare al principe la soddisfazione di aver adempiuto ai suoi doveri, ma purtroppo presto questo evento fu oscurato dalla prematura morte del bambino.\nIl crimine del secolo.\nUna versione molto romanzata del duplice omicidio, intitolata \"Successo di don Fabrizio Carafa, Duca d'Andria e di donna Maria d'Avalos\" e firmata con il doppio pseudonimo di Silvio e Ascanio Corona, divenne nel giro di breve famosa e poi citata in pi\u00f9 documenti ufficiali sotto sigillo. Lo scritto descrive l'incontro dei due innamorati, la gelosia del cardinale Giulio Gesualdo, zio di Carlo e le cui \"avances\" Maria avrebbe rifiutato, l'incitamento alla vendetta, i desideri impuri della moglie adultera, il suo \u00absfrenato appetito di provare le dolcezze d'amore et godere le bellezze del cavalier Fabrizio\u00bb e le ultime parole scambiate dalla donna prima di essere colpita a morte. \nMolto inchiostro \u00e8 stato versato sull'evento fino al XIX secolo: al di l\u00e0 dello scandalo che coinvolse tre grandi famiglie della nobilt\u00e0 e in chiave analogica, per via delle alleanze, l'intera aristocrazia napoletana, questo delitto d'onore divenne un soggetto popolare in vari racconti, a testimonianza di un genuino senso di compassione riservato alle vittime. Anche Torquato Tasso rievoca gli ultimi momenti degli innamorati in diversi sonetti, ma, poich\u00e9 il poeta faceva parte della cerchia familiare dei Carafa, si tratta di un'apologia elegiaca piuttosto che di un resoconto fattuale. Cecil Gray nota che i poeti paragonano Maria a Venere e il suo amante Fabrizio a Marte, cosicch\u00e9 \u00abil personaggio di Carlo si trova costretto a vestire il ruolo di Vulcano\u00bb.\nNel Regno di Francia, Pierre de Bourdeille, signore di Brant\u00f4me riprese la storia nel suo \"Vies des dames galantes\" (il primo discorso si intitola: \"Sulle signore che fanno l'amore e i loro mariti cornuti\", in lingua originale: \"Sur les dames qui font l'amour et leurs maris cocus\"). Denis Morrier definisce l'affare Gesualdo il \u00abcrimine del secolo\u00bb, che ha permesso di far assumere alla reputazione del principe compositore una straordinaria risonanza intorno al suo gesto.\nUn signore legato ai suoi domini.\nIn seguito all'assassinio di Maria d'Avalos, nel 1591 Carlo si era ritirato nel suo castello di Gesualdo. La morte del padre, avvenuta poco pi\u00f9 di un anno dopo, mise nelle sue mani tutte le terre, i castelli e gli altri possedimenti legati al principato. Gesualdo intraprese quindi una vasta impresa per restaurare la casa di famiglia, trasformando l'antica cittadella normanna in una residenza fortificata, in grado di ospitare una corte degna di questo nome. A questi lavori si associavano grandi piani di disboscamento della pineta sulla collina che circonda il castello (spesso interpretati come operazione dissuasiva, volta a proteggersi da un possibile attacco della famiglia Carafa).\nQueste opere, infatti, rientravano in un programma urbanistico di ampio respiro, dotando la citt\u00e0 di piazze, fontane ed edifici religiosi. Gesualdo supervision\u00f2 in particolare la costruzione di due conventi, uno domenicano, l'altro dei cappuccini, nonch\u00e9 la realizzazione delle rispettive chiese del Santissimo Rosario, completata nel 1592, e di Santa Maria delle Grazie, di cui non vide mai il completamento.\nLa testimonianza del conte Fontanelli, astuto diplomatico e fiduciario di Alfonso II, oltre che consigliere di musica presso l'Accademia dei partenii e che lo accompagn\u00f2 nel viaggio nelle sue terre napoletane nel 1594, fornisce una descrizione positiva dei feudi del Gesualdo, \u00abun paese ameno et vago alla vista quanto si possa desiderare, con un'aria veramente soave et salubre [...] et per quello ch'io vedo [Carlo Gesualdo] ha uno stato assai grande, et li vassalli svisceratissimi\u00bb, cio\u00e8 attaccati visceralmente al loro signore. La serie di missive inviate al duca d'Este permette di pensare al Gesualdo come a un principe responsabile della prosperit\u00e0 dei possedimenti e della buona gestione degli affari. Gli archivi cittadini rivelano anche la sua abilit\u00e0 nell'amministrazione dei beni, il che suggerirebbe di riqualificare il ritratto di un compositore ancora consumato dal rimorso, costantemente convinto di dover rimediare ai suoi errori e \u00abperso nella musica\u00bb.\nL'importanza dell'ambiente sociale.\nI matrimoni di Gesualdo permettono di immaginare l'ambiente elitario in cui viveva. Nella corrispondenza, sia ufficiale che privata, si rintracciano solo propositi di eterno attaccamento, giuramenti infranti, impegni reciproci, alleanze familiari dello stesso rango, vendite e acquisti di terreni, continui mercanteggiamenti e contratti dove i sentimenti umani non trovano posto. Cesare d'Este, fratello della seconda moglie del compositore, tratt\u00f2 Gesualdo con freddezza nelle sue lettere, ottemperando al pagamento della dote di Leonora in termini diversi da quelli pattuiti. Anche i membri del clero, a cominciare dallo zio del principe, l'illustre cardinale Alfonso, mostravano una formidabile abilit\u00e0 nel manipolare coloro che li circondavano. Si pu\u00f2 quindi intuire, in numerose occasioni, che Gesualdo fosse condizionato dai suoi genitori, dalla corte in cui doveva comparire e dai membri della famiglia che occupavano alte cariche vicine al soglio pontificio.\nSi pu\u00f2 pensare che Gesualdo trovasse una via di fuga nella composizione di madrigali armoniosi e ingegnosi, di cui si rivel\u00f2 veramente quasi un maestro. Lo spirito di emulazione, anche di superamento nelle prime opere, e il desiderio di competere con i musicisti pi\u00f9 stimati del suo tempo, potrebbero anche essere intesi come una sicura via di fuga dall'opprimente mondo fatto di lezioni che lo circondava. Con il duca di Ferrara Alfonso II parl\u00f2 tra l'altro solo di musica.\nPrincipe e compositore.\nI Gesualdo di Venosa: gloria e declino.\nLa nobilt\u00e0 dei Gesualdo vantava origini notevolmente illustri, in quanto la discendenza risaliva a Ruggero di Normandia, re di Sicilia, duca di Puglia e Calabria e, se si considera il figlio illegittimo Guglielmo Gesualdo, primo conte di Gesualdo, si traccia un legame di sangue anche con Roberto il Guiscardo, il leggendario condottiero che conquist\u00f2 la Sicilia nel XI secolo. Il feudo e il castello di Gesualdo risalivano al XII secolo. Figurando inoltre come la bisnonna per linea paterna Maria Balsa, anche se non vi \u00e8 la certezza assoluta, \u00e8 possibile che il celebre Vlad III di Valacchia, padre naturale della nobildonna montenegrina, fosse trisavolo del compositore.\nLa vita del compositore occupa una posizione molto speciale in questo lignaggio: la sua nascita coincide con il momento pi\u00f9 glorioso nella storia della famiglia e la sua morte, per mancanza di un erede maschio, ne segna la fine. Il matrimonio dei suoi genitori, in data 13 febbraio 1561, fu all'origine di una formidabile ascesa sociale di tutta la casata. La madre del compositore era nipote di papa Pio IV, e la tradizionale politica di nepotismo dello Stato pontificio permise incarichi importanti ad alcuni tra i suoi zii. In tale contesto, Alfonso Gesualdo fu nominato cardinale il 1 marzo 1561.\nD'altra parte, Luigi IV, nonno del compositore, ottenne il principato di Venosa dal re di Spagna Filippo II, il 30 maggio 1561. A questo titolo si aggiunse quello di conte di Conza, assegnato dal re Alfonso V d'Aragona a Sansone II il 1\u00ba agosto 1452, e alla dignit\u00e0 di Grande di Spagna conferito a Fabrizio Gesualdo e ai suoi discendenti dall'imperatore Carlo V d'Asburgo nel 1536.\nCarlo Gesualdo sarebbe per\u00f2 solo un nome tra gli altri, nella genealogia delle case regnanti, se non avesse pubblicato i suoi libri di madrigali e di musica religiosa.\nIl rapporto con la musica.\nL'interesse di Gesualdo per la musica non era senza precedenti, anche tra i membri della sua famiglia. L'educazione di un principe incoraggiava una buona conoscenza degli autori classici e della poesia contemporanea, la pratica del canto e quella di uno strumento.\nIl nonno del compositore, Luigi IV, era protettore del poeta Bernardo Tasso, padre di Torquato. Il padre, Fabrizio, aveva al suo seguito uno stuolo di musici: Giovanni de Macque, probabilmente maestro di Carlo, dedic\u00f2 al principe il suo \"Secondo libro di madrigali in sei parti\" nel 1589. Il compositore Giovan Leonardo Pocaterra offr\u00ec inoltre, nel 1585, a Carlo, il suo \"Settimo libro dei madrigali\" testimoniando nella prefazione di essere in \"debito\" con Fabrizio.\nCarlo Gesualdo continu\u00f2 la tradizione dei suoi antenati; il matrimonio con Eleonora d'Este divenne l'occasione per la pubblicazione di poesie e canzoni dell'editore ducale di Ferrara, Baldini. Il giovane principe incoraggi\u00f2 cos\u00ec Luzzasco Luzzaschi a pubblicare, con lo stesso editore, i suoi libri di madrigali IV (1594), V (1595) e VI (1596) quando lo incontr\u00f2. Luzzaschi espresse la sua gratitudine nella prefazione e nella dedica del \"Quarto Libro\":\nAnche Alfonso Fontanelli, che aveva seguito Gesualdo in ambasciata, per conto del duca di Ferrara, da Napoli a Venezia, fece pubblicare nel 1595 un primo libro di madrigali di suo pugno. Tuttavia, in accordo con l'usanza aristocratica secondo cui la composizione musicale appariva non in linea con i canoni della nobilt\u00e0, Fontanelli intitol\u00f2 questa pubblicazione \"Primo libro di madrigali senza nome dell'autore\".\nSecondo diverse testimonianze, a cominciare da quella di Fontanelli, l'atteggiamento di Gesualdo verso la composizione musicale era totalmente privo di quel distacco aristocratico, la \u00absprezzatura\u00bb, che richiedeva che una persona di alto rango dovesse sapere molto senza mettersi in mostra. Al contrario, Carlo Gesualdo intendeva esporre chiaramente la sua arte. Le testimonianze di Fontanelli su questo punto appaiono eloquenti, anche se non manca di sottolineare la qualit\u00e0 di Gesualdo come musicista:\nQuesto atteggiamento insolito gli confer\u00ec uno status molto speciale, prima tra le corti reali e ducali di Napoli e Ferrara, poi tra i grandi compositori del tardo Rinascimento.\nUna passione personale.\nLibero di comporre secondo il suo \u00abbuon piacere\u00bb, senza preoccuparsi di dover rispondere ai gusti di un mecenate, Gesualdo sub\u00ec per\u00f2 un evidente \u00abcomplesso di legittimit\u00e0\u00bb. Agli occhi dei contemporanei, le sue fatiche sembravano testimoniare una caratura degna di un musicista professionista. Vincenzo Giustiniani parla infatti di \u00abmadrigali pieni di molto artificio e di contraponto esquisito, con fughe difficili e vaghe in ciascuna parte, intrecciate fra loro\u00bb:\nL'unico segno di distacco mostrato da Gesualdo riguarda l'assenza di una firma ufficiale nella pubblicazione dei suoi madrigali: nei sei libri si osserva infatti, sotto forma di locuzione che non lo indica per nome e cognome, l'intestazione \"Madrigali del prencipe di Venosa\".\nLa prima composizione conosciuta di Gesualdo, il mottetto \"Ne reminiscaris Domine\", apparve in forma anonima nel 1585, in una raccolta presentata e firmata da Stefano Felis, maestro del coro presso la cattedrale di Bari. I primi due libri di madrigali sono indirizzati \u00abal mio signore e capo, illustre ed eccellente, Don Carlo Gesualdo, principe di Venosa\u00bb da Scipione Stella, giovane sacerdote e musicista dell'entourage del compositore, nel maggio del 1594. Il \"Terzo\" e il \"Quarto\" sono offerte allo stesso modo da Hettore Gesualdo, anch'egli vicino al principe, nel 1595 e 1596.\nLe lettere di dedica degli ultimi due libri sono firmate da don Pietro Cappuccio nel giugno 1611 e risultano eccezionalmente ricche di informazioni, e tra queste l'affermazione delle qualit\u00e0 musicali di Gesualdo. Quella del quinto specifica che \u00abalcuni compositori volevano supplire alla povert\u00e0 del loro genio con un'arte fraudolenta attribuendo a se stessi molti bei passaggi dalle opere di Vostra Eccellenza, oltre che dalle vostre invenzioni, come \u00e8 avvenuto soprattutto in questo quinto libro dei vostri meravigliosi madrigali\u00bb.\nCon gli ultimi madrigali, pi\u00f9 originali e arditi, Gesualdo voleva essere davvero considerato un compositore, un maestro la cui opera poteva divenire rilevante nella storia della musica.\nMaestro del madrigale e ispirazioni poetiche.\nAl suo tempo, Gesualdo appariva come un compositore tradizionale. Se Claudio Monteverdi realizza il passaggio dal madrigale \u00abmanierista\u00bb e dall'opera all'invenzione del madrigale \u00abdrammatico\u00bb, una vera cerniera tra Rinascimento e Barocco, Gesualdo non modific\u00f2 fondamentalmente le forme esistenti. Egli compose con chiavi molto personali, ricche di scale cromatiche (con largo uso di note alterate da diesis e da bemolli), dissonanze e pause ritmiche e armoniche. Secondo Catherine Deutsch, Cipriano de Rore, Giaches de Wert o Luca Marenzio non avevano permesso al cromatismo di corrompere le loro esecuzioni fino a questo punto e non originarono mai una \u00abcontinua primavera compositiva\u00bb, come invece fece Carlo Gesualdo.\nGli approcci concomitanti di Gesualdo e Monteverdi si completano a vicenda, portando il madrigale a un tale grado di potere musicale che il genere stesso sprofonda sulle sue fondamenta. Gli artifici estremamente virtuosistici rappresentati dai contrappunti, tanto apprezzati dal principe, furono poi rapidamente soppiantati da melodiose arie accompagnate, e le sue stravaganze cromatiche furono sopraffatte dall'efficienza e dalla chiarezza del nascente concetto di tono.\nGesualdo ebbe grande cura nella scelta dei testi per i madrigali. La sua musica si attacca ai pi\u00f9 piccoli dettagli della poesia, l'accompagna letteralmente \u00abparola per parola\u00bb e pu\u00f2 passare da un estremo all'altro (dalla luce al buio, dalla gioia alla tristezza) con i cambiamenti adeguati in termini di armonia e tempo, oltre che poche note nel caso in cui il testo lo richiedeva. I compositori coevi svilupparono una nuova tecnica, il \u00abcanto affettuoso\u00bb, dove la poesia non si limita a guidare la musica, ma si distingue per le sue qualit\u00e0 espressive. Ci\u00f2 ha permesso un allontanamento dalle regole del contrappunto tradizionale e, per soddisfare queste nuove richieste, i musicisti si avvicinarono allora a brevi testi concepiti come \u00abserbatoi di affetti\u00bb intesi in senso psicologico. Gesualdo port\u00f2 questa tendenza all'estremo, attaccandosi a figure retoriche come l'ossimoro (ad esempio \u00abgiorno oscuro\u00bb, \u00abdolce dolore\u00bb, \u00abamati martiri\u00bb, \u00abgioia dolorosa\u00bb, tutti presenti nell'arco di pochi minuti).\nEgli mostr\u00f2 grande ammirazione per Torquato Tasso, ad esempio, che conobbe a Ferrara e di cui ha messo in musica nove madrigali. I rapporti tra il poeta e il musicista sono stati a lungo oggetto di un fascino romantico, associando prontamente le passioni e i tormenti dei due creatori. Tuttavia, dando uno sguardo alla loro corrispondenza, sembra che il poeta cercasse semplicemente di soddisfare le richieste di un principe dal quale poteva sperare in favori. Su una quarantina di liriche ultimate per Gesualdo gi\u00e0 nel 1592, il compositore ne conservava solo un piccolo numero, inclusa \"Se cos\u00ec dolce \u00e8 il duolo\", numero 5 del \"secondo libro dei madrigali\".\nGesualdo attinse anche ai testi di Battista Guarini e di pochi altri poeti apprezzati dai compositori di madrigali. Pu\u00f2 anche darsi che le sue scelte riflettessero soprattutto la voglia di competere con i grandi nomi del panorama musicale dell'epoca. \"Tirsi morir volea\" aveva gi\u00e0 conquistato Luca Marenzio (1580), Giaches de Wert (1581), Philippe de Monte (1586) e Andrea Gabrieli (1587), cos\u00ec come una ventina di altri compositori prima che Gesualdo ultimasse il suo \"Primo libro dei madrigali\" nel 1591.\nIncontri e influenze musicali.\nDurante le feste in onore del suo secondo matrimonio, Gesualdo ebbe modo di entrare in contatto con la camerata Bardi di Firenze. Giulio Caccini riferisce che Jacopo Corsi, Ottavio Rinuccini e Giulio Romano si recarono a Ferrara \u00abper goder delle maschere, musiche, et nozze\u00bb. Tuttavia, il principe mostr\u00f2 pi\u00f9 interesse per l'abilit\u00e0 strumentale e vocale, polifonica e cromatica di Luzzaschi, che verso gli iniziatori del melodramma, membri della grande accademia fiorentina, dove la monodia accompagnata trionfava.\nInfatti, Luzzasco Luzzaschi di certo influenz\u00f2 Gesualdo nella maniera \u00abespressionista\u00bb dei suoi madrigali, almeno quelli del \"Quarto libro\". A Ferrara aveva sede pure il famoso Canto delle dame, un piccolo consesso di musiciste che eseguiva concerti presso la corte e per cui anche il principe compose diversi brani. In particolare, Carlo Gesualdo ammir\u00f2 quel modo cos\u00ec diverso di cantare, i virtuosismi, l'abilit\u00e0 nel far intendere appieno le parole e il loro repertorio di musiche, scritte in larga misura da Luzzaschi, non pi\u00f9 destinate solo al \u00abdiletto\u00bb riservato delle esecutrici, bens\u00ec al piacere dell'ascolto da parte di un pubblico vasto e competente. Il 25 giugno 1594, Fontanelli lo testimonia in una lettera al duca Alfonso II:\nGesualdo non pubblic\u00f2 per\u00f2 nessuna aria o dialogo per questi tre soprani. Apparentemente, il compositore voleva limitare le pubblicazioni ai soli brani che riteneva degni di essere resi pubblici, lasciando per s\u00e9 le composizioni pi\u00f9 modeste.\nMentre si trovava a Venezia, nel 1595, espresse anche il desiderio di incontrare Giovanni Gabrieli. Fontanelli fa un commento interessante al riguardo: \nPalesemente, Gesualdo aveva uno stretto rapporto con la comunit\u00e0 musicale del tempo, in virt\u00f9 della sua doppia identit\u00e0 di principe e compositore. L'atteggiamento generalmente adottato dai musicisti professionisti giustifica alcune delle sue scelte come compositore.\nCritica musicale.\nXVII secolo: l'elogio dei contemporanei.\nI madrigali del principe di Venosa furono naturalmente eseguiti anche alla sua corte, con la partecipazione dei migliori artisti che Gesualdo pot\u00e9 riunire e che apprezzavano la presenza di un tale mecenate. Nel suo trattato \"Della prattica musica vocale e strumentale\" del 1601, Scipione Cerreto dipinge un ritratto cos\u00ec lusinghiero del compositore che ne diventa quasi sospettosa la sincerit\u00e0: \nLe testimonianze dei parenti di Gesualdo non sempre forniscono pareri simili al riguardo: Fontanelli si limita a scrivere che appare chiara la grandezza della sua vena artistica. Il poeta Ridolfo Arlotti fornisce nel 1601 un'ironica descrizione delle serate musicali al castello di Gesualdo in una lettera al cardinale Alessandro d'Este: \nIl numero di ristampe dei libri di madrigali di Gesualdo basterebbe ad attestare che il pubblico apprezzava la sua musica, cosa che vale per tutti i madrigali: vi furono pi\u00f9 di cinque ristampe del \"Primo libro\" dal 1603 al 1617 e quattro ristampe del \"Secondo\", del \"Terzo\" e del \"Quarto\" fino al 1619. Nello stesso anno della morte del principe (il 1613), era in preparazione un'edizione completa dei sei libri, sotto la direzione di Simone Molinaro. Questa venne stampata a Genova (\"Fatica di Simone Molinaro maestro di capella nel duomo di Genova\") come \"Partitura delli sei libri de' madrigali a cinque voci\", anche se non si sa se autorizzata dall'autore prima della morte, ma di certo esempio rarissimo per l'epoca di una raccolta di polifonia vocale in partitura. Nel 1626 apparve un unico \"libro di madrigali\" a sei voci e, per un signore senza discendenti da onorare o lusingare, la diffusione dell'opera in Italia ed Europa si rivel\u00f2 un riconoscimento ulteriore delle sue qualit\u00e0 di musicista.\n\u00c8 significativo trovare la sua influenza sulle opere dei compositori napoletani, ovvero coevi come Giovanni de Macque, Pomponio Nenna e Scipione Dentice, e su quelli della successiva generazione come Sigismondo d'India, Giacomo Tropea, Crescenzio Salzilli, Scipione Lacorcia, Antonio Cifra, Michelangelo Rossi, nonch\u00e9 su Girolamo Frescobaldi, i quali cercarono di estendere la ricerca espressiva di Gesualdo nel senso del cromatismo.\nI teorici della musica non avevano mancato, come Adriano Banchieri, di salutare la maestria del compositore, affiancandolo a Claudio Monteverdi per la forza espressiva dei contenuti. Pietro Della Valle, nel suo trattato \"Della musica dell'et\u00e0 nostra\" (1640), gli rende un magnifico tributo postumo, raddoppiato da una raffinata analisi musicale:\nLe frequenti esecuzioni romane di madrigali di Gesualdo presso i Barberini e, pi\u00f9 tardi, alla corte di Cristina di Svezia o la presenza di composizioni in archivi romani come quello dei Doria Pamphili non appaiono gli unici esempi rintracciabili di esecuzione negli anni successivi. La fama di Gesualdo continu\u00f2 a varcare i confini dell'odierna Italia anche dopo la sua morte: il compositore \u00e8 menzionato in termini elogiativi in \"The Compleat Gentleman\" di Henry Peacham, pubblicato a Londra nel 1622. Nel 1638, il poeta inglese John Milton acquis\u00ec una collezione di madrigali provenienti da Venezia dei migliori maestri italiani dell'epoca (ovvero Luca Marenzio, Claudio Monteverdi, Orazio Vecchi, Antonio Cifra, il principe di Venosa e pochi altri).\nA Dresda, Heinrich Sch\u00fctz richiese nel 1632 che gli venissero inviate copie dei madrigali del principe di Venosa e dei suoi epigoni napoletani per studiarli. Nel 1650, nel suo trattato \"Musurgia universalis, sive ars magna consoni et dissoni\", Athanasius Kircher considera Gesualdo come \u00abuniversalmente riconosciuto per essere stato il primo a portare l'arte della musica all'attuale livello di eccellenza, e la cui memoria \u00e8 circondata dall'ammirazione e dal rispetto per tutti i musicisti\u00bb. Il musicologo inglese John Hawkins fa eco a questa lode nel suo \"History of music\", pubblicato nel 1776. Philip Heseltine ritiene, tuttavia, che Hawkins aveva solo una conoscenza molto superficiale dell'opera di Gesualdo, ma cita i primi due madrigali del \"Secondo libro\" con riferimento al plauso di Kircher.\nXVIII secolo: il periodo classico.\nLa rivoluzione armonica apportata da Jean-Philippe Rameau, l'avvento della tonalit\u00e0 e del temperamento equabile grazie a Johann Sebastian Bach oscurarono, per un certo periodo, la comprensione dell'estetica polifonica \u00abespressiva\u00bb, modale e cromatica. I madrigali del Gesualdo e il loro spirito di ricerca e persino di trasgressione non avevano pi\u00f9 motivo di essere citati al tempo di Franz Joseph Haydn e Wolfgang Amadeus Mozart, dove le dissonanze facevano solo timide apparenze e dove le progressioni armoniche erano fissate secondo rigide cadenze.\nIn un primo momento, la debole diffusione della musica religiosa di Gesualdo spinse a una lettura generalmente poco entusiastica delle sue fatiche. Una prima eccezione per\u00f2 si rintraccia nel XVII secolo, con Giovanni Battista Doni che affermava, nella sua \"Appendice a' trattati di musica\", che \u00abil principe di Venosa (che era nato propriamente per la Musica e con l'espressione del canto, poteva vestire a suo talento qualsivoglia concetto) non attese mai, che si sappia, a Canoni e simili Componimenti laboriosi. Tale dunque bisognerebbe, che fosse il genio del buon compositore\u00bb. Alla fine dell'Illuminismo, anche Giovanni Battista Martini si esprimeva in toni positivi, sostenendo che lo stile di Gesualdo abbondava di ogni tipo di raffinatezza nell'arte musicale. \nIl musicologo inglese Charles Burney, dal canto suo, rintraccia invece nei lavori del principe-compositore \u00abnon la minima regolarit\u00e0 del disegno melodico, del fraseggio o del ritmo, e niente di notevole nei suoi madrigali se non una successione di modulazioni contro i princ\u00ecpi, che testimoniano il perpetuo imbarazzo e la mancanza di esperienza di un musicista dilettante\u00bb. Nella sua \"Histoire g\u00e9n\u00e9rale de la Musique\" (1776), considera il madrigale \"Moro, lasso! al mio duolo\" come un caratteristico esempio del suo stile: aspro, scarno e pieno di modulazioni lascive, \u00abveramente ripugnante secondo le regole di transizione ormai consolidate, ma anche estremamente scioccante e fastidioso per le orecchie\u00bb. Gli elementi del contrappunto gesualdiano, in particolare, gli appaiono ingestibili e introdotti senza alcun discernimento su consonanze o dissonanze, sulle battute forti o deboli della misura, a tal punto che, quando la melodia viene eseguita, c'\u00e8 pi\u00f9 confusione nell'effetto complessivo che nella musica di qualsiasi compositore di madrigali di cui io conosca le opere. [...] Il \u00ab\"celebrated and illustrious Dilettante\"\u00bb sembra meritare altrettanti pochi elogi per le sue espressioni linguistiche, per le quali fu celebrato da Giovanni Battista Doni, quanto per il suo contrappunto.\nOltre ai pareri sopra esposti, pi\u00f9 di un critico tra il XVIII secolo e la met\u00e0 del Novecento ha considerato gli ultimi madrigali del Gesualdo \u00abnient'altro che una massa di mostruosit\u00e0 senza testa n\u00e9 coda\u00bb. Gesualdo non \u00e8 menzionato nella \"Oxford History of Music\" compilata da Hubert Parry, ma solo nell'edizione del \"Grove Dictionary of Music and Musicians\", la cui realizzazione venne supervisionata da Reginald Lane Poole. Leggere le sue partiture attraverso l'unico prisma della tonalit\u00e0 \u00e8 stato essenziale per molto tempo per stigmatizzare il principe di Venosa come un \u00abeccentrico dilettante\u00bb, mentre l'eminente musicologo Alfred Einstein evocava la sensazione di \u00abmal di mare\u00bb che l'ascolto dei madrigali di Gesualdo suscitava in lui.\nXIX secolo: la rivalutazione in epoca romantica.\nGli attacchi di Charles Burney contro i madrigali del Principe di Venosa trovano risposta con Fran\u00e7ois-Joseph F\u00e9tis, che difende punto per punto lo stile del principe:\nF\u00e9tis ritiene inoltre che \u00abil sistema di successioni tonali impiegato da Gesualdo non \u00e8 la vera modulazione, perch\u00e9 l'elemento armonico della sequenza di toni non esisteva ancora quando questi partor\u00ec le sue opere\u00bb. Ciononostante, proprio queste propriet\u00e0 fanno parte del suo pensiero, e Burney sbagliava a giudicarle secondo \u00abcriteri di epoca successiva\u00bb, aggiungendo in conclusione: \u00ab\u00e8 nel pathos che l'autore si distingue, e non si pu\u00f2 negare che in questo genere sia superiore ai suoi contemporanei. Se avesse conosciuto l'accento passionale che risiede solo nell'armonia dissonante che costituisce la tonalit\u00e0 moderna, c'\u00e8 ragione di credere che avrebbe prodotto modelli di espressione drammatica\u00bb.\nDenis Morrier conferma il giudizio secondo cui Gesualdo appare come un \u00abgenio straordinario\u00bb. Le normali regole di tonalit\u00e0 non possono spiegare la sua musica. Quelle della musica modale e del contrappunto rivelano un autore rispettoso di certe tradizioni, che il XIX secolo transalpino riscopr\u00ec grazie all'insegnamento di Louis Niedermeyer. In un passaggio dei suoi melodrammi, Gaetano Donizetti lo definisce \u00abmadrigalista straordinario\u00bb.\nAllo stesso tempo, certa audacia del linguaggio gesualdiano trova eco nella generazione dei grandi musicisti romantici, Hector Berlioz in particolare, \u00abuno dei primissimi musicisti della storia ad espandere il sistema tonale integrando le vecchie tradizioni\u00bb. Romain Rolland osserva che \u00able sue melodie si conformano all'emozione, al punto da rendere il minimo brivido della carne e dell'anima, con alternanza vigorosa impasto e un sottile modellismo, con una grandiosa brutalit\u00e0 di modulazioni e un cromatico intenso e bruciante, con impalpabili degradazioni di ombre e luci, impercettibili brividi di pensiero, come onde nervose che percorrono tutto il corpo\u00bb. Come fa notare Camille Saint-Sa\u00ebns, si tratta di \u00abuna rappresentazione artistica di un'iperestesia unica, che non si accontenta della tonalit\u00e0 moderna, ma ricorre ad antiche consuetudini, ribellandosi all'enarmonia che regna sulla musica dai tempi di Johann Sebastian Bach, e che forse \u00e8 un'eresia, destinata a scomparire\u00bb.\nConcentrandosi sull'espressione musicale delle passioni, allontanandosi dalla \u00abgiusta misura\u00bb (\"mediocritas\") e il \u00abbuon gusto\u00bb classico definito severamente da Charles Burney, la musica di Gesualdo appare d'incanto sorprendentemente moderna. Il musicologo inglese Peter Warlock, basandosi sul principio per cui \u00abl'armonia\u00bb, in linea teorica, \u00ab\u00e8 una questione d'istinto\u00bb, afferma una continuit\u00e0 tra Gesualdo e alcuni compositori del XIX e del XX secolo: \u00abGesualdo, come Berlioz, Musorgskij, Delius e altri compositori istintivi, si sono sempre preoccupati di mantenere una propria espressione personale\u00bb.\nXX secolo: la risurrezione.\nSeconda leggenda nera.\nAnche se il compositore Charles Koechlin cita come esempio i madrigali \u00abmolto curiosi [e] con una libert\u00e0 tonale pi\u00f9 ardita\u00bb nel suo \"Trattato sull'armonia\" del 1926, la riscoperta del compositore \u00e8 legata, all'inizio, non alla sua musica, ma alla sua reputazione. Secondo Catherine Deutsch, siccome l'adulterio cominciava a essere visto con pi\u00f9 clemenza nelle societ\u00e0 moderne, la colpa del compositore cambia volto. Da principe tirannico, colpito dalla punizione divina, Gesualdo diventa il musicista assassino, il sanguinario torturato dalla coscienza e dallo spettro della prima moglie.\nNel 1926, Cecil Gray e Philip Heseltine pubblicarono la prima opera dedicata quasi interamente a questa nuova \"leggenda nera\" del Gesualdo. Tutta la seconda parte di questo studio, intitolata \"Carlo Gesualdo consider as a Murderer\", offre un'analisi psicologica del principe dal punto di vista de \"L'assassinio come una delle belle arti\" di Thomas de Quincey (1854). Allo stesso tempo, i musicologi associano sistematicamente le stranezze armoniche dei madrigali che studiano a qualche trauma legato all'assassinio di Maria d'Avalos, dove i contemporanei del principe vedevano un paradosso:\nLa terza sezione di questo studio, dedicata a Gesualdo come compositore, ha avuto un impatto immenso sui musicisti. Dall'inizio degli anni Trenta, alcuni dei suoi madrigali furono eseguiti in Francia sotto la direzione di Nadia Boulanger, in Italia sotto Luigi Dallapiccola, in Germania sotto Paul Hindemith e di l\u00ec fino agli USA, dove Igor' F\u00ebdorovi\u010d Stravinskij prese notizia del compositore e si rec\u00f2 personalmente in visita a Gesualdo, in Irpinia, e alla sua tomba a Napoli, per ammirare i luoghi in cui visse l'aristocratico. Nel 1939, Tibor Serly\nrealizz\u00f2 a Budapest una versione del madrigale \"Dolcissima mia vita\", n\u00ba 4 del \"Quinto libro dei madrigali\", per orchestra d'archi.\nVirgil Thomson, in Gran Bretagna, e Aldous Huxley, Stati Uniti, divennero i portavoce del principe compositore. Da quel momento in poi, come ha asserito Glenn Watkins, la fama \u00e8 aumentata a dismisura. L'interesse di Stravinskij e Huxley, in virt\u00f9 della loro autorit\u00e0, spron\u00f2 il compositore Ernst K\u0159enek a scrivere a Robert Craft alla fine del 1950: \nDopo il 1950: la \"febbre Gesualdo\".\nLe opinioni su Gesualdo sono cambiate notevolmente dalla riscoperta e diffusione del suo lavoro nel Novecento, principalmente grazie all'edizione moderna della totalit\u00e0 dei madrigali di Wilhelm Weismann e Glenn Watkins, seguito da un'edizione italiana \u00abperfetta\u00bb di Ildebrando Pizzetti. Da compositore marginale e sbilanciato, la cui musica sembrava destinata all'oblio, Gesualdo appare da allora un visionario per storici e critici musicali, il primo, diversi secoli in anticipo rispetto a Hector Berlioz, Richard Wagner e ai post-romantici, a fare ampio uso di scale cromatiche espressive e inaspettate modulazioni, rivelandosi in pi\u00f9 un precursore della musica moderna per il suo uso di contrasti estremi e interruzioni dinamiche originali.\n\u00c8 per questo motivo che alcuni compositori del XX secolo gli hanno reso omaggio. In \"The Gesualdo Hex\", pubblicato nel 2010, Glenn Watkins osserva lo scoppio di una vera \"febbre\" per il campano-lucano dai primi anni Sessanta, che si traduce in un gran numero di opere adattate o ispirate dal compositore. Lo studio elenca pi\u00f9 di ottanta lavori, tra i quali figurano tra i pi\u00f9 rilevanti:\nNel campo della musica popolare, Frank Zappa ammette di aver realizzato brani rifacendosi a quattro compositori: Edgard Var\u00e8se, Gesualdo, Stravinskij e Conlon Nancarrow. Lalo Schifrin compone \"Variants on a Madrigal\" per orchestra, nel 1969, dopo \"Io pur respiro\" tratta dal \"Sesto libro dei madrigali\". Franco Battiato ha dedicato una canzone al principe compositore nel suo album \"L'ombrello e la macchina da cucire\" nel 1995, dove, in pochi versi, ne riassume tutti gli aspetti della personalit\u00e0:\nLa cantautrice di rock alternativo inglese Anna Calvi ha affermato nel 2011 che Gesualdo \u00abha scritto nel XVI secolo una musica cos\u00ec progressiva e cos\u00ec estrema che nessuno \u00e8 riuscito a ricreare il suo stile fino al Novecento\u00bb, e lo cita come una grande fonte di ispirazione personale.\nXXI secolo: \"avanguardia dal passato\".\nPer la generazione postmoderna, meno attaccata a criteri teorici e musicologici, la musica di Gesualdo ha un fascino particolare: l'originalit\u00e0 del suo linguaggio, meglio assimilato, \u00e8 comunque riconoscibile sin dal primo ascolto. Le registrazioni su CD, eseguite da gruppi vocali professionisti, consentono a un pubblico pi\u00f9 ampio di giudicare la qualit\u00e0 dei madrigali e della musica religiosa.\nL'accessibilit\u00e0 dell'opera permette inoltre un approccio pi\u00f9 raffinato alla sua originalit\u00e0 nel dominio armonico. Antoine Gol\u00e9a intende in tal guisa \u00abfugare un malinteso, intrattenuto con piacere da alcuni, che non avevano paura di vedere in Gesualdo un precursore del cromatismo wagneriano, oltre che del cromatismo del XX secolo e della scrittura atonale\u00bb. Egli aveva, sempre secondo il francese, saltato oltre tre secoli di necessaria evoluzione che, al tempo del Gesualdo e poi di Monteverdi, difficilmente possono essere considerati anche solo un'alba.\nOpponendosi a quella che considera un'\u00aberesia partigiana\u00bb, Gol\u00e9a offre una sottile analisi storica di \u00abun cromatismo che distrugge la modalit\u00e0 per finire con la sensazione tonale\u00bb. Ovviamente, non pu\u00f2 gi\u00e0 essere il cromatismo che distrugger\u00e0 la tonalit\u00e0 per finire con l'indifferenza tonale dell'uguaglianza funzionale dei gradi della scala cromatica come inaugurato, pi\u00f9 di tre secoli dopo, da Arnold Sch\u00f6nberg. Al contrario, il cromatismo di Gesualdo conduce dalla relativa indifferenza modale alla sensibilizzazione tonale.\nL'importanza di Gesualdo nella storia della musica diventa pi\u00f9 chiara, allorch\u00e9 si stabiliscono i componenti della sua tecnica compositiva come elementi di passaggio tra sistemi armonici stabili, e spiegando l'instabilit\u00e0 del suo linguaggio in termini estetici: \nD'altro canto, se la leggenda sopravvive intorno alla persona, i giudizi sul compositore e principe assassino si sono evoluti a mano a mano che i documenti dell'epoca sono diventati pi\u00f9 accessibili. La musica di Gesualdo si \u00e8 avvicinata all'uomo di oggi, ma, quasi come in un paradosso, la sua figura \u00e8 diventata stranamente pi\u00f9 distante, quasi teatrale. \u00c8 cos\u00ec che lo descrive indirettamente Aldous Huxley in \"Le porte della percezione\" (1954), il quale vedeva gi\u00e0 in lui \u00abun personaggio fantastico, degno di un melodramma di John Webster\u00bb. Denis Morrier, che ha pubblicato nel 2003 il primo lavoro di analisi interamente dedicato a Gesualdo, nota che i suoi predecessori si sono trovati a lungo \u00abconfrontati con il dualismo di questo personaggio ai confini tra finzione e realt\u00e0\u00bb: le monografie pubblicate nel Novecento oscillavano infatti tra i generi di saggio e romanzo.\nGli studi sulla musica di Gesualdo hanno poi scavato gallerie pi\u00f9 in profondit\u00e0: il cromatismo dei madrigali del compositore e la sua tecnica di tensione e rottura diventano elementi di riferimento per i musicologi. Analizzando la struttura degli \"\u00c9tudes\" di Claude Debussy (1915), composti da continuit\u00e0 e rotture costanti, Andr\u00e9 Boucoure\u010dliev segnala che Fr\u00e9d\u00e9ric Chopin viene contraddetto in ogni momento. Guardando al passato, bisogna intravedere qualche segnale simile in Beethoven o, ancor di pi\u00f9, in Gesualdo, principe della discontinuit\u00e0 continua.\nGesualdo si impone cos\u00ec forse tra i grandi nomi della storia della musica classica occidentale, e della musica dell'Italia in particolare: il compositore Luigi Nono, sulla scia di questo concetto, lo annovera come \u00aberede vivido e legato agli altri grandi maestri del Rinascimento della penisola, come ad esempio Giovanni Gabrieli\u00bb. Con toni invero molto elogiativi, Denis Morrier propone di intravedere nel principe di Venosa \u00abun vero modello, un archetipo dell'artista maledetto che incarna l'avanguardia del passato\u00bb.\nCarlo Gesualdo nella cultura di massa.\nOpere musicali.\nDiverse opere sono state dedicate alla misteriosa e inquieta figura del compositore. La prima bozza di William Turner Walton, avviata almeno sette anni prima che iniziasse a comporre \"Troilus and Cressida\" (1948-1954), doveva riprendere la biografia di Gesualdo. Tuttavia, il libretto, scritto in collaborazione con Cecil Gray, non and\u00f2 oltre lo stadio di bozza. In seguito, anche David Diamond si impegn\u00f2 a comporre un'opera su Gesualdo, senza per\u00f2 riuscirci.\nTra le opere realizzate, le pi\u00f9 notevoli sono le seguenti:\nGlenn Watkins riferisce di \u00abun'opera intitolata \"Gesualdo\", di quindici minuti, a cura di Ian Rankin, nel 2008\u00bb e di un musical per il teatro di Broadway, nel 2010, con nome \"Gesualdo, Prince of Pain\", \u00abimmediatamente adottato dall'Opera di Vienna, quando il lavoro di Schnittke fu ripreso\u00bb. Un balletto composto da Brett Dean nel 1998, intitolato \"One of a Kind\", include il madrigale \"Sparge la morte\" del \"Quarto libro dei madrigali\".\nPino Daniele, nell'album \"Medina\" (2001) ha arrangiato e interpretato \"Ahi disperata vita\" madrigale a 5 voci dal terzo libro di madrigali di Gesualdo da Venosa.\nA Gesualdo da Venosa \u00e8 stato intitolato il Conservatorio Statale di Potenza, cos\u00ec come il teatro comunale di Avellino.\nLetteratura.\nBasandosi sulla storia di Pierre de Bourdeille, Anatole France menziona l'omicidio della prima moglie di Gesualdo in \"Le Puits de Sainte-Claire\" nel 1875. La vita del compositore \u00e8 poi romanzata in \"Madrig\u00e1l\" dello scrittore magiaro L\u00e1szl\u00f3 Passuth (1968), il racconto \"Madrigal napolitain\" della raccolta \"Neapolitan Chronicles\" del 1984 di Jean-No\u00ebl Schifano e \"Il testimone nell'ombra\" di Michel Breitman (vincitore del prix des Deux Magots nel 1986). Denis Morrier conclude che \u00abancora oggi, don Carlo Gesualdo costituisce una manna per i romanzieri in cerca d'ispirazione\u00bb.\nNel suo romanzo \"Tynset\", pubblicato nel 1965 e dedicato alla memoria della Shoah, Wolfgang Hildesheimer evoca \u00abuna visita spettrale a Gesualdo sul letto di morte, circondato da fantasmi e progressioni armoniche \"proibite\"\u00bb. Glenn Watkins loda questo passaggio, rivelando, \u00abattraverso le qualit\u00e0 visionarie della scrittura del tedesco, una sorprendente conoscenza del dramma di Gesualdo e degli aspetti tecnici della sua musica\u00bb.\nNel 1976, il drammaturgo inglese David Pownall mette in scena i fantasmi di Gesualdo e di Philip Heseltine in \"Music to kill by\" per affermare, di fronte alla critica musicale, che \u00abtutto deve essere sperimentato nella musica\u00bb.\nNel 1980, Julio Cort\u00e1zar ha scritto un racconto intitolato \"Clone\", inserito nella raccolta \"Queremos tanto a Glenda\" in cui \u00abun gruppo di madrigalisti sperimenta disturbi della personalit\u00e0 nell'eseguire la musica di Gesualdo, oscuramente legata ai tragici eventi della sua vita, per poi tornare a un comportamento normale solo cambiando il repertorio con l\"'Offerta musicale\" di Bach\u00bb.\nNella sua raccolta di racconti \"Ritratto veneziano\", tradotta in italiano nel 1995, Gustaw Herling-Grudzi\u0144ski evoca un musicologo russo, affascinato dall'opera e dalla vita di Gesualdo al punto da innamorarsi della leggenda di questo genio tormentato (\u00abUn madrigale in lutto\u00bb).\nNel suo romanzo \"La corsa all'abisso\", pubblicato nel 2003, Dominique Fernandez fa incontrare Caravaggio, figura centrale dello scritto, con Carlo Gesualdo a Napoli. Nello scritto si riferisce del timore anche solo di pronunciare il nome di Carlo Gesualdo, il cui fantasma sarebbe uscito esclusivamente di notte tranne che in occasione di una sera dell'anno, quella di San Martino (11 novembre).\nNel 2019, lo scrittore Andrea Tarabbia pubblica il romanzo \"Madrigale senza suono\" per la casa editrice Bollati Boringhieri, nel quale immagina che Stravinskij abbia trovato un manoscritto del Seicento, redatto da un servitore di Gesualdo da Venosa, dove \u00e8 raccontata la vita del musicista. Il romanzo \u00e8 vincitore del Premio Campiello 2019.\nIn \"Dans R\u00e9pons de t\u00e9n\u00e8bres: Carlo Gesualdo\", pubblicato nel 2020 e presentato come una \u00abbiografia immaginaria\u00bb, Jean-Philippe Guye fa esprimere cinque personaggi, come le voci di un madrigale (un narratore testimone, tale \"Historicus\", il compositore e le sue due mogli, Maria d'Avalos e Leonora d'Este, nonch\u00e9 un'immaginaria contessa veneziana), in un viaggio che appare immerso nella musicologia, nel romanticismo e nella fantasia.\nCinema e televisione.\n\"Morte in cinque voci\", un docu-drama diretto da Werner Herzog per la ZDF nel 1995, rievoca la vita tormentata, la leggenda e l'opera visionaria del compositore in maniera pi\u00f9 romanzata (mescolando le analisi di Alan Curtis e Gerald Place alle testimonianze degli attuali abitanti di Napoli, Gesualdo, e discendenti delle famiglie coinvolte nell'omicidio di Maria d'Avalos, tra cui il principe Francesco d'Avalos) che storicamente corretta o rigorosa.\nNel 2009 il regista Luigi Di Gianni gli ha dedicato un film dal sapore documentaristico, \"Carlo Gesualdo. Appunti per un film\", girato nei luoghi in cui il principe visse e con la testimonianza del compositore e direttore d'orchestra Francesco d'Avalos, discendente di Maria, la moglie infedele.\nNel 2017, Gonzalo L\u00f3pez ha diretto \"Dolorosa Gioia\", un film incentrato sul matrimonio di Carlo Gesualdo con Maria d'Avalos. La trama si svolge nel presente con un approccio audace, raccontando la storia con pochi dialoghi, dando cos\u00ec particolare importanza alla musica.\nNel 2019 il regista Roberto Aldorasi ha realizzato lo spettacolo intermediale \"In Flagrante Delicto - Gesualdo da Venosa, Principe dei musici\", con Marcello Prayer, su testo di Francesco Niccolini e musica di Alessandro Grego, presentato al Napoli Teatro Festival Italia diretto da Ruggero Cappuccio, lavoro che ripropone poeticamente la vicenda umana e artistica di Gesualdo insieme alla ricomposizione elettronica di alcuni dei suoi madrigali. Dallo spettacolo, nel 2020, Cue Press ha pubblicato il libro \"In Flagrante Delicto\"."}
{"id": "25406", "revid": "74801", "url": "https://it.wikipedia.org/wiki?curid=25406", "title": "James Warren Jones", "text": "\u00c8 conosciuto per avere indotto 909 membri della sua congregazione da lui fondata - il \"Tempio del Popolo\" - tra cui anche bambini e neonati, a uno spaventoso massacro e suicidio di massa a Jonestown e per avere fatto uccidere cinque persone nella vicina pista aerea di atterraggio, tra cui Leo Ryan, un deputato del Congresso degli Stati Uniti d'America.\nBiografia.\nOrigini e formazione.\nJim Jones nacque a Lynn, un piccolo villaggio situato nel confine dell'Ohio. Suo padre, James Jones, iscritto al Ku Klux Klan, era tornato dalla prima guerra mondiale con un grave problema al polmone per cui gli fu riconosciuta l'invalidit\u00e0. L'indigenza della famiglia spinse Jim a frequentare le chiese del villaggio, appassionandosi a improvvisare dei sermoni con gli amici e a bacchettare chi facesse rumore durante il salmo.\nPi\u00f9 tardi lasci\u00f2 Lynn per andare a lavorare come inserviente nell'ospedale \"Reid Memorial\" a Richmond. L\u00ec conobbe Marceline Baldwin, sua futura moglie, che lo accompagner\u00e0 fino alla fine della sua vita. Si trasfer\u00ec con Marceline a Indianapolis dove fond\u00f2 la sua prima chiesa, People's Temple Christian Church.\nIl proselitismo e il Tempio del Popolo.\nAlla ricerca di adepti per il movimento denominato con il nome di \"Wings of Deliverance\" da lui fondato nel 1955, Jones si spost\u00f2 continuamente negli Stati Uniti d'America. A Mendocino, California, fond\u00f2 una cooperativa agricola. Il movimento era stato fondato nel 1955, nello stato americano dell'Indiana, mutato il nome in \"Tempio del popolo\", nel 1965 si era trasferito in California con 70 membri (prima a Redwood Valley, presso Ukiah, quindi in una sinagoga abbandonata a Fillmore, quartiere di San Francisco). I membri venivano invitati a vivere in comune, con seguaci raccolti principalmente tra gli emarginati e le minoranze etniche. Praticava una mescolanza tra gli insegnamenti di Cristo e il comunismo dottrinario stalinista.\nNel 1971, si trasfer\u00ec a San Francisco. La comunit\u00e0 - che si batteva contro la speculazione edilizia e gli sfratti, propugnando una sorta di Socialismo cristiano - raccolse numerosi diseredati, soprattutto di colore. Per incrementare il proprio potere, Jim Jones si serv\u00ec dell'appoggio elettorale dato a George Moscone candidato sindaco di San Francisco nelle elezioni del 1976. Dopo la vittoria di quest'ultimo infatti, Jones riusc\u00ec ad entrare nella commissione interna comunale con la carica di \"commissario degli alloggi\".\nIl trasferimento in Guyana, l'omicidio Ryan e la morte.\nMesso sotto accusa da pi\u00f9 parti, Jones si accord\u00f2 segretamente con il governo della Guyana per ottenere alcuni lotti di terreno nella giungla. Nell'estate del 1977, pi\u00f9 di mille persone si trasferirono con un ponte aereo di cargo e voli charter nella nuova \"terra promessa\" di Jonestown, Jones scelse quel posto perch\u00e9 lo riteneva luogo ideale per pregare e salvarsi da una guerra nucleare.\nNel 1978 il deputato del Congresso Leo Ryan si rec\u00f2 in visita a Jonestown assieme a un gruppo di giornalisti per verificare cosa accadesse nella comunit\u00e0; durante la sua permanenza, ricevette un biglietto di richiesta d'aiuto e denuncia per le condizioni di schiavit\u00f9 in seno alla comunit\u00e0. Le guardie del corpo di Jones scoprirono per\u00f2 il tradimento e uccisero a colpi di mitra il deputato e la sua scorta vicino all'aereo prima del decollo.\nIl 18 novembre 1978 il reverendo annunci\u00f2 alla comunit\u00e0 che \"per difendersi dall'invasione del Male\" tutti i fedeli del \"Tempio del popolo\" avrebbero dovuto uccidersi e fece distribuire un cocktail di \"Flavor Aid\" al cianuro. Il reverendo venne trovato morto con un colpo di proiettile alla testa; attorno a lui giacevano i corpi di 909 persone.\nIl pensiero.\nJones pur predicando una specie di socialismo cristiano, era ateo e in un certo senso odiava il cristianesimo (in un episodio, gett\u00f2 una Bibbia chiamandola \"libro idolo\"). Ma Jones iniziava a dare segni di squilibrio: asseriva infatti di essere in grado di compiere miracoli e le prime voci di molestie sessuali nei confronti di alcuni adepti cominciarono a diffondersi.\nI documenti riportano sermoni di stampo socialista, sebbene in altri si conservi invece un fondo religioso cristiano. Nella retorica della setta si notano molti riferimenti positivi a Cristo, mentre vi \u00e8 una critica al Vecchio testamento come libro razzista, sessista, imperialista e anti-progressista. La Bibbia, e in particolar modo i suoi primi libri, sono considerati responsabili della non completa realizzazione della felicit\u00e0 umana, e un ostacolo allo sviluppo del cristianesimo e del socialismo."}
{"id": "25410", "revid": "2160814", "url": "https://it.wikipedia.org/wiki?curid=25410", "title": "Stampa (disambigua)", "text": ""}
{"id": "25412", "revid": "104485", "url": "https://it.wikipedia.org/wiki?curid=25412", "title": "Libro", "text": "Un libro \u00e8 un insieme di fogli, stampati oppure manoscritti, delle stesse dimensioni, rilegati insieme in un certo ordine e racchiusi da una copertina.\nIl libro \u00e8 il veicolo pi\u00f9 diffuso del sapere. L'insieme delle opere stampate, inclusi i libri, \u00e8 detto letteratura. I libri sono pertanto opere letterarie. Nella biblioteconomia e scienza dell'informazione un libro \u00e8 detto monografia, per distinguerlo dai periodici come riviste, bollettini o giornali.\nUn negozio che vende libri \u00e8 detto libreria, termine che in italiano indica anche il mobile usato per conservare i libri. La biblioteca \u00e8 il luogo usato per conservare e consultare i libri. Google ha stimato che al 2010 sono stati stampati approssimativamente 130 milioni di titoli diversi. Con la diffusione delle tecnologie digitali e di Internet, ai libri stampati si \u00e8 affiancato l'uso dei libri elettronici, o \"e-book\".\nEtimologia del termine.\nLa parola italiana \"libro\" deriva dal latino \"liber\". Il vocabolo originariamente significava anche \"corteccia\", ma visto che era un materiale usato per scrivere testi (\"in libro scribuntur litterae\", Plauto), in seguito per estensione la parola ha assunto il significato di \"opera letteraria\". Un'evoluzione identica ha sub\u00ecto la parola greca \u03b2\u03b9\u03b2\u03bb\u03af\u03bf\u03bd (\"bibl\u00econ\"): si veda l'etimologia del termine biblioteca.\nIn inglese, la parola \"book\" proviene dall'antico inglese \"b\u014dc\" che a sua volta si origina dalla radice germanica \"*b\u014dk-\", parola imparentata con \"beech\" (\"faggio\"). Similmente, nelle lingue slave (per es., russo, bulgaro) \"\u0431\u0443\u043a\u0432\u0430\" (bukva\u2014\"lettera\") \u00e8 imparentata con \"beech\". In russo ed in serbo, altra lingua slava, le parole \"\u0431\u0443\u043a\u0432\u0430\u0440\u044c\" (bukvar') e \"\u0431\u0443\u043a\u0432\u0430\u0440\" (bukvar), si riferiscono rispettivamente ai libri di testo scolastici che assistono gli alunni di scuola elementare nell'apprendimento delle tecniche di lettura e scrittura. Se ne deduce che le prime scritture delle lingue indoeuropee possano esser state intagliate su legno di faggio. In maniera analoga, la parola latina \"codex/codice\", col significato di libro nel senso moderno (rilegato e con pagine separate), originalmente significava \"blocco di legno\".\nStoria del libro.\nLa storia del libro segue una serie di innovazioni tecnologiche che hanno migliorato la qualit\u00e0 di conservazione del testo e l'accesso alle informazioni, la portabilit\u00e0 e il costo di produzione. Essa \u00e8 strettamente legata alle contingenze economiche e politiche nella storia delle idee e delle religioni.\nDall'invenzione nel 1455 della stampa a caratteri mobili di Gutenberg, per pi\u00f9 di quattro secoli l'unico vero medium di massa \u00e8 stata la \u00abparola stampata\u00bb.\nLa scrittura \u00e8 la condizione per l'esistenza del testo e del libro. La scrittura, un sistema di segni durevoli che permette di trasmettere e conservare le informazioni, ha cominciato a svilupparsi tra il VII e il IV millennio a.C. in forma di simboli mnemonici diventati poi un sistema di ideogrammi o pittogrammi attraverso la semplificazione. Le pi\u00f9 antiche forme di scrittura conosciute erano quindi principalmente logografiche. In seguito \u00e8 emersa la scrittura sillabica e alfabetica (o segmentale).\nAntichit\u00e0.\nQuando i sistemi di scrittura vennero inventati, furono utilizzati quei materiali che permettevano la registrazione di informazioni sotto forma scritta: pietra, argilla, corteccia d'albero, lamiere di metallo. Lo studio di queste iscrizioni \u00e8 conosciuto come epigrafia. La scrittura alfabetica emerse in Egitto circa anni fa. Gli antichi Egizi erano soliti scrivere sul papiro, una pianta coltivata lungo il fiume Nilo. Inizialmente i termini non erano separati l'uno dall'altro (\"scriptura continua\") e non c'era punteggiatura. I testi venivano scritti da destra a sinistra, da sinistra a destra, e anche in modo che le linee alternate si leggessero in direzioni opposte. Il termine tecnico per questo tipo di scrittura, con un andamento che ricorda quello de solchi tracciati dall'aratro in un campo, \u00e8 \"bustrofedica\".\nTavolette.\nUna tavoletta pu\u00f2 esser definita come un mezzo fisicamente robusto adatto al trasporto e alla scrittura.\nLe tavolette di argilla furono ci\u00f2 che il nome implica: pezzi di argilla secca appiattiti e facili da trasportare, con iscrizioni fatte per mezzo di uno stilo possibilmente inumidito per consentire impronte scritte. Furono infatti usate come mezzo di scrittura, specialmente per il cuneiforme, durante tutta l'Et\u00e0 del Bronzo e fino alla met\u00e0 dell'Et\u00e0 del Ferro.\nLe tavolette di cera erano assicelle di legno ricoperte da uno strato abbastanza spesso di cera che veniva incisa da uno stilo. Servivano da materiale normale di scrittura nelle scuole, in contabilit\u00e0, e per prendere appunti. Avevano il vantaggio di essere riutilizzabili: la cera poteva essere fusa e riformare una \"pagina bianca\". L'usanza di legare insieme diverse tavolette di cera (romano \"pugillares\") \u00e8 un possibile precursore dei libri moderni (cio\u00e8 il \"codex, codice\"). L'etimologia della parola codex (blocco di legno) fa presupporre che potesse derivare dallo sviluppo delle tavolette di cera.\nRotolo.\nIl papiro, fatto di materiale spesso simile alla carta che si ottiene tessendo insieme gli steli della pianta di papiro, poi battendolo con un attrezzo simile al martello, veniva utilizzato in Egitto per scrivere, forse gi\u00e0 durante la Prima dinastia, anche se la prima prova proviene dai libri contabili del re Neferirkara Kakai della V dinastia egizia (circa 2400 a.C.). I fogli di papiro venivano incollati insieme a formare un rotolo (scrollo). Erano utilizzate anche le cortecce di albero, come per esempio quelle della Tilia, e altri materiali consimili.\nSecondo Erodoto (\"Storie\" 5:58), i Fenici portarono in Grecia la scrittura ed il papiro verso il X secolo o il IX secolo a.C. La parola greca per papiro come materiale di scrittura (\"biblion\") e libro (\"biblos\") proviene dal porto fenicio di Biblo, da dove si esportava il papiro verso la Grecia. Dal greco deriva anche la parola \"tomo\" (\u03c4\u03cc\u03bc\u03bf\u03c2), che in origine significava una fetta o un pezzo, e gradualmente cominci\u00f2 a indicare \"un rotolo di papiro\". \"Tomus\" fu usato dai latini con lo stesso significato di \"volumen\" (vedi sotto anche la spiegazione di Isidoro di Siviglia).\nChe fossero fatti di papiro, pergamena o carta, i rotoli furono la forma libraria dominante della cultura ellenistica, romana, cinese ed ebraica. Il formato di codex si stabil\u00ec nel mondo romano nella tarda antichit\u00e0, ma il rotolo persistette molto pi\u00f9 a lungo in Asia.\nCodex.\nNel VI secolo, Isidoro di Siviglia spieg\u00f2 l'allora corrente relazione tra codex, libro e rotolo nella sua opera \"Etymologiae\"\u02d0 \"Un \"codice\" si compone di numerosi libri, mentre un libro consta di un unico volume.Il nome \"codice\" \u00e8 stato dato metaforicamente, con riferimento ai \"codices\" ossia ai \"tronchi\", degli alberi o delle viti, quasi a dire \"caudex\", che significa appunto \"tronco\", per il fatto di contenere gran numero di libri, che ne costituiscono, per cos\u00ec dire, i rami..\" L'uso moderno differisce da questa spiegazione.\nUn codice (in uso moderno) \u00e8 il primo deposito di informazioni che la gente riconosce come \"libro\": fogli di dimensioni uniformi legati in qualche modo lungo uno dei bordi, e in genere tenuti tra due copertine realizzate in un materiale pi\u00f9 robusto. La prima menzione scritta del codice come forma di libro \u00e8 fatta da Marziale (vedi sotto), nel suo \"Apophoreta\" alla fine del suo secolo, dove ne loda la compattezza. Tuttavia, il codice non si guadagn\u00f2 mai molta popolarit\u00e0 nel mondo pagano ellenistico, e soltanto all'interno della comunit\u00e0 cristiana ottenne grande diffusione. Questo cambiamento avvenne comunque molto gradualmente nel corso dei secoli III e IV, e le ragioni per l'adozione del modello di codice sono molteplici: il formato \u00e8 pi\u00f9 economico, in quanto entrambi i lati del materiale di scrittura possono essere utilizzati, ed \u00e8 portatile, ricercabile, e facile da nascondere. Gli autori cristiani potrebbero anche aver voluto distinguere i loro scritti dai testi pagani scritti su rotoli.\nLa storia del libro continua a svilupparsi con la graduale transizione dal rotolo al codex, spostandosi dal Vicino Oriente del II-II millennio a.C. al primo periodo bizantino, durante il IV e V secolo d.C., quando la diffusione del cristianesimo e del monachesimo cambi\u00f2 in maniera fondamentale il corso della storia libraria.\nFino al II secolo d.C., tutti i patrimoni scritti venivano conservati sotto forma di rotoli (o scrolli), alcuni di pergamena, ma la maggioranza di papiro. All'arrivo del Medioevo, circa mezzo millennio dopo, i codici - di foggia e costruzione in tutto simili al libro moderno - rimpiazzarono il rotolo e furono composti principalmente di pergamena. Il rotolo continu\u00f2 ad esser usato per documenti e simili, scritture della sorta che vengono ordinate in schedari o archivi, ma il codex ebbe supremazia nella letteratura, studi scientifici, manuali tecnici, e cos\u00ec via, scritture della sorta che vengono poste in biblioteche. Fu un cambiamento che influ\u00ec profondamente su tutti coloro che avevano a che fare coi libri, dal lettore casuale al bibliotecario professionale.\nI primi riferimenti ai codici si ritrovano su Marziale, in alcuni epigrammi, come quello del Libro XIII pubblicato nell'anno 85/86 d.C.:\nAnche nei suoi distici, Marziale continua a citare il codex: un anno prima del suddetto, una raccolta di distici viene pubblicata con lo scopo di accompagnare donativi. Ce n'\u00e8 una, che porta il titolo \"Le \"Metamorphoses\" di Ovidio su \"Membranae\"\" e dice:\nLa parola \"membranae\", letteralmente \"pelli\", \u00e8 il nome che i romani diedero al codex di pergamena; il dono che i citati distici dovevano accompagnare era quasi sicuramente una copia dell'opera completa di Marziale, quindici libri in forma di codice e non di rotolo, pi\u00f9 comune in quell'epoca. Altri suoi distici rivelano che tra i regali fatti da Marziale c'erano copie di Virgilio, di Cicerone e Livio. Le parole di Marziale danno la distinta impressione che tali edizioni fossero qualcosa di recentemente introdotto.\nIl codice si origin\u00f2 dalle tavolette di legno che gli antichi per secoli avevano usato per scrivere annotazioni. Quando c'era bisogno di pi\u00f9 spazio di quello offerto da una singola tavoletta, gli scribi ne aggiungevano altre, impilate una sopra all'altra e legate insieme con una corda che passava nei buchi precedentemente forati su uno dei margini: si otteneva cos\u00ec un \"taccuino\". Sono stati rinvenuti \"taccuini\" contenenti fino a dieci tavolette. Nel tempo, furono anche disponibili modelli di lusso fatti con tavolette di avorio invece che di legno. I romani chiamarono tali tavolette col nome di \"codex\" e solo molto pi\u00f9 tardi questo termine acquis\u00ec il senso che attualmente gli diamo. Ad un certo punto i romani inventarono un taccuino pi\u00f9 leggero e meno ingombrante, sostituendo legno o avorio con fogli di pergamena: ponevano due o pi\u00f9 fogli insieme, li piegavano nel mezzo, li bucavano lungo la piega e ci passavano dentro una cordicella per tenerli (ri) legati. Il passo fu breve dall'usare due o tre fogli come taccuino al legarne insieme una certa quantit\u00e0 per trascrivere testi estesi - in altre parole, creando un \"codex\" nel senso proprio che usiamo oggigiorno.\nEgiziani e romani.\nAi romani va il merito di aver compiuto questo passo essenziale, e devono averlo fatto alcuni decenni prima della fine del I secolo d.C., dato che da allora, come ci dimostrano i distici di Marziale, divennero disponibili a Roma le edizioni di autori comuni in formato \"codex\", sebbene ancora una novit\u00e0. Poich\u00e9 Roma era il centro del commercio librario di libri in latino, si pu\u00f2 certamente concludere che la produzione di tali edizioni si originasse da questa citt\u00e0. Il grande vantaggio che offrivano rispetto ai rolli era la capienza, vantaggio che sorgeva dal fatto che la facciata esterna del rotolo era lasciata in bianco, vuota. Il codice invece aveva scritte entrambe le facciate di ogni pagina, come in un libro moderno.\nCos\u00ec si meravigliava Marziale in uno dei suoi epigrammi: l'Eneide da sola avrebbe richiesto almeno quattro o pi\u00f9 rotoli.\nI codici di cui parlava erano fatti di pergamena; nei distici che accompagnavano il regalo di una copia di Omero, per esempio, Marziale la descrive come fatta di \"cuoio con molte pieghe\". Ma copie erano anche fatte di fogli di papiro. In Egitto, dove cresceva la pianta del papiro ed era centro della sua manifattura per materiale scrittorio, il codex di tale materiale era naturalmente pi\u00f9 comune della pergamena: tra le migliaia di frammenti di scrittura greca e latina rinvenuti tra le sabbie egiziane, circa 550 sono di codici e appena pi\u00f9 del 70% di questi sono fatti di papiro. Si presume inoltre che il codice papiraceo fosse maggiormente comune anche fuori dell'Egitto. Quando i greci ed i romani disponevano solo del rotolo per scrivere libri, si preferiva usare il papiro piuttosto che la pergamena. \u00c8 quindi logico credere che la stessa preferenza venisse usata per il codex quando questo divenne disponibile.\nI ritrovamenti egiziani ci permettono di tracciare il graduale rimpiazzo del rotolo da parte del codice. Fece la sua comparsa in Egitto non molto dopo il tempo di Marziale, nel II secolo d.C., o forse anche prima, alla fine del I secolo. Il suo debutto fu modesto. A tutt'oggi sono stati rinvenuti 1.330 frammenti di scritti letterari e scientifici greci, databili al primo e secondo secolo; sono tutti su rotolo, eccetto poco meno di venti, appena l'1,5%, su codici. Nel terzo secolo la percentuale aumenta dall'1,5% a circa il 17%; chiaramente il codex stava ottenendo successo. Verso il 300 d.C. la percentuale si alza fino al 50% - una parit\u00e0 col rotolo che si riflette in certe rappresentazioni che mostrano un uomo che tiene in mano un rotolo vicino ad un altro che tiene un codice. Entro il 400 d.C. arriva all'80% e nel 500 a 90%. Il rotolo comunque aveva ancora parecchi secoli davanti a s\u00e9, ma solo per documenti; quello che la gente leggeva per piacere, edificazione o istruzione era praticamente tutto su codici.\nPapiro e pergamena.\nI ritrovamenti egiziani gettano luce anche sulla transizione del codex dal papiro alla pergamena. In teoria, in Egitto, terra ricca di pianta di papiro, il codice papiraceo avrebbe dovuto regnar supremo, ma non fu cos\u00ec: il codice di pergamena appare in zona allo stesso tempo di quello di papiro, nel II secolo d.C. Sebbene gli undici codici della Bibbia datati in quel secolo fossero papiracei, esistono circa 18 codici dello stesso secolo con scritti pagani e quattro di questi sono in pergamena. Inoltre, alcune interessanti informazioni vengono fornite da una lettera dell'epoca, rinvenuta in un villaggio egiziano - un figlio scrive al padre che\nDeios, a quanto pare un libraio ambulante, voleva vendere una quantit\u00e0 di almeno quattordici codici di pergamena, che interessavano un residente del villaggio egiziano. Il codex tanto apprezzato da Marziale aveva quindi fatto molta strada da Roma.\nNel terzo secolo, quando tali codici divennero alquanto diffusi, quelli di pergamena iniziarono ad essere popolari. Il numero totale di codici sopravvissuti correntemente ammontano a pi\u00f9 di cento; almeno 16 di questi sono di pergamena, quindi il 16%. Nel quarto secolo la percentuale si alza al 35% - di circa 160 codici, almeno 50 sono di pergamena - e rimane allo stesso livello nel V secolo. In breve, anche in Egitto, la fonte mondiale del papiro, il codice di pergamena occupava una notevole quota di mercato.\nEra cristiana.\nI codici pi\u00f9 antichi che sono sopravvissuti fuori dall'Egitto risalgono al quarto e quinto secolo d.C. e sono pochi - diversi per la Bibbia, alcuni di Virgilio, uno di Omero e poco altro. Sono tutti di pergamena, edizioni eleganti, scritti in elaborata calligrafia su sottili fogli di pergamena. Per tali edizioni di lusso il papiro era certamente inadatto.\nIn almeno un'area, la giurisprudenza romana, il codex di pergamena veniva prodotto sia in edizioni economiche che in quelle di lusso. Titoli di compilazioni celebri, il Codice teodosiano promulgato nel 438, ed il Codice giustinianeo promulgato nel 529, indicano che gli imperatori li facevano scrivere su codici, sicuramente di pergamena dato che erano pi\u00f9 duraturi e pi\u00f9 capienti e inoltre di ottima qualit\u00e0, dato che erano prodotti sotto l'egida dell'imperatore. Dall'altro lato, basandoci sulle annotazioni di Libanio, intellettuale del IV secolo che nelle sue molteplici attivit\u00e0 faceva anche l'insegnante di legge, si apprende che i libri di testo dei suoi studenti erano codici di pergamena. Le ragioni erano buone: la pergamena poteva resistere a maltrattamenti vari, il codice poteva venir consultato velocemente per riferimenti giuridici, sentenze e giudizi, e cos\u00ec via. La pergamena usata doveva certo essere di bassa qualit\u00e0, con pelli cos\u00ec spesse da far piegare le ginocchia agli allievi che le trasportavano. Il peso era per\u00f2 un altro fattore d'importanza, per le \"attivit\u00e0\" fuori di classe: servivano per le lotte tra studenti e i libri venivano usati al posto dei sassi.\nMedioevo.\nManoscritti.\nLa caduta dell'Impero romano nel V secolo d.C., vide il declino della cultura della Roma antica. Il papiro divenne difficile da reperire a causa della mancanza di contatti con l'Antico Egitto e la pergamena, che per secoli era stata tenuta in secondo piano, divenne il materiale di scrittura principale.\nI monasteri continuarono la tradizione scritturale latina dell'Impero romano d'Occidente. Cassiodoro, nel Monastero di Vivario (fondato verso il 540), enfatizz\u00f2 l'importanza della copiatura dei testi. Successivamente, anche Benedetto da Norcia, nella sua \"Regula Monachorum\" (completata verso la met\u00e0 del VI secolo) promosse la lettura. La Regola di San Benedetto (Cap. ), che riserva certi momenti alla lettura, influenz\u00f2 fortemente la cultura monastica del Medioevo ed \u00e8 uno dei motivi per cui i chierici divennero i maggiori lettori di libri. La tradizione e lo stile dell'Impero romano predominavano ancora, ma gradualmente emerse la cultura del libro medievale.\nI monaci irlandesi introdussero la spaziatura tra le parole nel VII secolo. Essi adottarono questo sistema perch\u00e9 leggevano con difficolt\u00e0 le parole latine. L'innovazione fu poi adottata anche nei Paesi neolatini (come l'Italia), anche se non divenne comune prima del XII secolo. Si ritiene che l'inserimento di spazi tra le parole abbia favorito il passaggio dalla lettura semi-vocalizzata a quella silenziosa.\nPrima dell'invenzione e della diffusione del torchio tipografico, quasi tutti i libri venivano copiati a mano, il che li rendeva costosi e relativamente rari. I piccoli monasteri di solito possedevano al massimo qualche decina di libri, forse qualche centinaio quelli di medie dimensioni. In et\u00e0 carolingia le pi\u00f9 grandi collezioni raccoglievano circa 500 volumi; nel Basso Medioevo la biblioteca pontificia di Avignone e la biblioteca della Sorbona di Parigi possedevano circa volumi.\nIl processo della produzione di un libro era lungo e laborioso. Il supporto di scrittura pi\u00f9 usato nell'Alto Medioevo, la pergamena, o \"vellum\" (pelle di vitello), doveva essere preparato, poi le pagine libere venivano pianificate e rigate con uno strumento appuntito (o un piombo), dopo di che il testo era scritto dallo scriba, che di solito lasciava aree vuote a scopo illustrativo e rubricativo. Infine, il libro veniva rilegato dal rilegatore. Le copertine erano fatte di legno e ricoperte di cuoio. Poich\u00e9 la pergamena secca tende ad assumere la forma che aveva prima della trasformazione, i libri erano dotati di fermagli o cinghie.\nIn quest'epoca si usavano differenti tipi di inchiostro, usualmente preparati con fuliggine e gomma, e pi\u00f9 tardi anche con noce di galla e solfato ferroso. Ci\u00f2 diede alla scrittura un colore nero brunastro, ma nero o marrone non erano gli unici colori utilizzati. Esistono testi scritti in rosso o addirittura in oro, e diversi colori venivano utilizzati per le miniature. A volte la pergamena era tutta di colore viola e il testo vi era scritto in oro o argento (per esempio, il \"Codex Argenteus\").Vedi illustrazione a margine\nPer tutto l'Alto Medioevo i libri furono copiati prevalentemente nei monasteri, uno alla volta. Con l'apparire delle universit\u00e0, la cultura del manoscritto dell'epoca port\u00f2 ad un aumento della richiesta di libri e si svilupp\u00f2 quindi un nuovo sistema per la loro copiatura. I libri furono divisi in fogli non legati (\"pecia\"), che furono distribuiti a differenti copisti; di conseguenza la velocit\u00e0 di produzione libraria aument\u00f2 notevolmente. Il sistema venne gestito da corporazioni laiche di cartolai, che produssero sia materiale religioso che profano. Nelle prime biblioteche pubbliche i libri venivano spesso incatenati ad una libreria o scrivania per impedirne il furto. Questi libri furono chiamati \"libri catenati\". Tale usanza perdur\u00f2 fino al XVIII secolo.Vedi illustrazione a margine\nL'ebraismo ha mantenuto in vita l'arte dello scriba fino ad oggi. Secondo la tradizione ebraica, il rotolo della Torah posto nella sinagoga deve esser scritto a mano su pergamena e quindi un libro stampato non \u00e8 permesso, sebbene la congregazione possa usare libri di preghiere stampati e copie della Bibbia ebraica possano esser utilizzate per studio fuori della sinagoga. Lo scriba ebraico (\"sofer\") \u00e8 altamente rispettato nell'ambito della comunit\u00e0 ebraica osservante.\nNel mondo islamico.\nAnche gli arabi produssero e rilegarono libri durante il periodo medievale islamico, sviluppando tecniche avanzate di calligrafia araba, miniatura e legatoria. Un certo numero di citt\u00e0 del mondo islamico medievale furono sede di centri di produzione libraria e di mercati del libro. Marrakech, in Marocco, ebbe una strada denominata \"Kutubiyyin\", o \"venditori di libri\", sulla quale nel XII secolo si affacciavano pi\u00f9 di 100 librerie; la famosa Moschea Koutoubia \u00e8 cos\u00ec chiamata a causa della sua posizione in quella strada.\nIl mondo islamico medievale utilizz\u00f2 anche un metodo di riproduzione di copie affidabili in grandi quantit\u00e0 noto come \"lettura di controllo\", in contrasto con il metodo tradizionale dello scriba che, da solo, produceva una copia unica di un manoscritto unico. Col metodo di controllo, solo \"gli autori potevano autorizzare le copie, e questo veniva fatto in riunioni pubbliche, in cui il copista leggeva il testo ad alta voce in presenza dell'autore, il quale poi la certificava come precisa\". Con questo sistema di lettura controllata, \"un autore poteva produrre una dozzina o pi\u00f9 copie di una data lettura e, con due o pi\u00f9 letture, pi\u00f9 di cento copie di un singolo libro potevano essere facilmente prodotte.\"\nXilografia.\nIn xilografia, un'immagine a bassorilievo di una pagina intera veniva intagliata su tavolette di legno, inchiostrata e usata per stampare le copie di quella pagina. Questo metodo ebbe origine in Cina, durante la Dinastia Han (prima del 220 a.C.), per stampare su tessili e successivamente su carta, e fu largamente usato in tutta l'Asia orientale. Il libro pi\u00f9 antico stampato con questo sistema \u00e8 il \"Sutra del Diamante\" (868 d.C.).\nQuesto metodo (chiamato \"intaglio\" quando lo si usa in arte) arriv\u00f2 in Europa agli inizi del XIV secolo fu adoperato per produrre libri, carte da gioco e illustrazioni religiose. Creare un libro intero era per\u00f2 un compito lungo e difficile, che richiedeva una tavoletta intagliata a mano per ogni pagina, e le tavolette spesso si crepavano se tenute oltre un certo tempo. I monaci o altri che le scrivevano, venivano pagati profumatamente.\nCaratteri mobili e incunaboli.\nL'inventore cinese Bi Sheng realizz\u00f2 caratteri mobili di terracotta verso il 1045, ma non esistono esempi sopravvissuti della sua stampa. Intorno al 1450, in quello che viene comunemente considerata come un'invenzione indipendente, il tedesco Johannes Gutenberg invent\u00f2 i caratteri mobili in Europa, insieme allo stampo per la fusione in metallo dei caratteri per ciascuna delle lettere dell'alfabeto latino. Questa invenzione gradualmente rese i libri meno laboriosi e meno costosi da produrre e pi\u00f9 ampiamente disponibili. La stampa \u00e8 una delle prime e pi\u00f9 importanti forme di produzione in serie.\nI primi libri stampati, i singoli fogli e le immagini che furono creati prima del 1501 in Europa, sono noti come incunaboli.\nEt\u00e0 moderna e contemporanea.\nLe macchine da stampa a vapore diventarono popolari nel XIX secolo. Queste macchine potevano stampare fogli l'ora, ma i tipografi erano in grado di impostare solo lettere l'ora.\nLe macchine tipografiche monotipo e linotipo furono introdotte verso la fine del XIX secolo. Potevano impostare pi\u00f9 di lettere l'ora e una riga completa di caratteri in maniera immediata.\nI secoli successivi al XV videro quindi un graduale sviluppo e miglioramento sia della stampa, sia delle condizioni di libert\u00e0 di stampa, con un relativo rilassamento progressivo delle legislazioni restrittive di censura. A met\u00e0 del XX secolo, la produzione libraria europea era salita a oltre titoli all'anno.\nNella seconda met\u00e0 del XX secolo la tecnologia informatica ha reso possibile con la diffusione di libri in formato elettronico, poi chiamati \"eBook\" o \"e-book\" (da \"electronic book\"), una rivoluzione in quanto come ha evidenziato il bibliofilo Nick Carr dalle caratteristiche della carta stampata ovvero: \"fissit\u00e0 della pagina, fissit\u00e0 dell'edizione, fissit\u00e0 dell'oggetto, fissit\u00e0 della realizzazione\", si passa alla: \"fluidit\u00e0 della pagina, fluidit\u00e0 dell'edizione, fluidit\u00e0 del contenitore, fluidit\u00e0 della crescita.\"\nNel 1971 nasce il Progetto Gutenberg, lanciato da Michael S. Hart, la prima biblioteca di versioni elettroniche liberamente riproducibili di libri stampati. L'uso degli eBook al posto dei libri stampati si \u00e8 tuttavia diffuso solo all'inizio del XXI secolo.\nFormati dei libri.\nI libri a stampa sono prodotti stampando ciascuna imposizione tipografica su un foglio di carta. Le dimensioni del foglio hanno sub\u00ecto variazioni nel tempo, in base alle capacit\u00e0 delle presse (dei torchi). Il foglio stampato viene poi opportunamente piegato per ottenere un fascicolo o segnatura di pi\u00f9 pagine progressive. Le varie segnature vengono rilegate per ottenere il volume. L'apertura delle pagine, specialmente nelle edizioni in brossura, era di solito lasciata al lettore fino agli anni sessanta del XX secolo, mentre ora le segnature vengono rifilate direttamente dalla tipografia.\nNei libri antichi il formato dipende dal numero di piegature che il foglio subisce e, quindi, dal numero di carte e pagine stampate sul foglio.\nNei libri moderni il formato \u00e8 dato dall'altezza in centimetri, misurata al frontespizio, entro un minimo e un massimo convenzionalmente stabilito.\nLibro tascabile.\nIl termine \"tascabile\" riferito al libro rappresenta un concetto commerciale e identifica libri economici stampati in sedicesimo, la cui diffusione, a partire dall'ultimo Ottocento (ma soprattutto nella seconda met\u00e0 del XX secolo), ha permesso un notevole calo dei prezzi. Sostanzialmente - sia per il formato, sia per l'economicit\u00e0 - esso trova precedenti nella storia del libro anteriore alla stampa, gi\u00e0 a partire dall'antichit\u00e0 (il \"libro che sta in una mano\": nel mondo greco \"encheiridion\", in quello latino i \"pugillares\", nel Medioevo il \"libro da bisaccia\").\nParti di un libro.\n\"In ordine alfabetico:\"\nCarte di guardia.\nLe \"carte di guardia\", o risguardi, o sguardie, sono le carte di apertura e chiusura del libro vero e proprio, che collegano materialmente il corpo del libro alla coperta o legatura. Non facendo parte delle segnature, non sono mai contati come pagine.\nLa loro utilit\u00e0 pratica \u00e8 evidente in libri cartonati, o rilegati in tela, pelle o pergamena, dove aiutano a tenere unita la coperta rigida al blocco del libro. Nel libro antico le sguardie, poste a protezione delle prime pagine stampate o manoscritte del testo, contribuiscono a tenerlo insieme alla copertina con spaghi o fettucce passanti nelle cuciture al dorso; nel libro moderno \u00e8 invece la garza che unisce i fascicoli alla copertina. Si chiama \"controguardia\" la carta che viene incollata su ciascun \"contropiatto\" (la parte interna del \"piatto\") della coperta, permettendone il definitivo ancoraggio.\nLe sguardie sono solitamente di carta diversa da quella dell'interno del volume e possono essere bianche, colorate o decorate con motivi di fantasia (nei libri antichi erano\u00a0marmorizzate). Nei libri antichi di lusso,\u00a0possono essere in numero variabile, da due a quattro (raramente di pi\u00f9), sia all'inizio sia alla fine.\nNei libri in\u00a0brossura\u00a0e negli opuscoli i risguardi solitamente mancano, ma \u00e8 spesso presente una singola carta di guardia in principio e in fine.\nColophon.\nIl \"colophon\" o colofone, che chiude il volume, riporta le informazioni essenziali sullo stampatore e sul luogo e la data di stampa. In origine nei manoscritti era costituito dalla firma (o \"subscriptio\") del copista o dello scriba, e riportava data, luogo e autore del testo; in seguito fu la formula conclusiva dei libri stampati nel XV e XVI secolo, che conteneva, talvolta in inchiostro rosso, il nome dello stampatore, luogo e data di stampa e l'insegna dell'editore. Sopravvive ancor oggi, soprattutto con la dicitura \"Finito di stampare\".\nCoperta o copertina.\nDi norma i fascicoli che costituiscono il libro vengono tenuti insieme da un involucro detto appunto '\"coperta\" o \"copertina\", \u00e8 la parte pi\u00f9 esterna del libro spesso rigida e illustrata. La pi\u00f9 antica copertina illustrata oggi conosciuta ricopr\u00ec le \"Consequentiae\" di Strodus, libretto stampato a Venezia da Bernardo da Lovere nel 1484. Usata raramente fino a tutto il Settecento (quando solitamente l'editore vendeva i libri slegati o applicava una semplice copertina di protezione, che veniva poi gettata dal legatore) divenne molto popolare a partire dai primi anni dell'Ottocento, forse su impulso degli stampatori Brasseur di Parigi.\nNel libro antico poteva essere rivestita di svariati materiali: pergamena, cuoio, tela, carta e costituita in legno o cartone. Poteva essere decorata con impressioni a secco o dorature. Ciascuno dei due cartoni che costituiscono la copertina viene chiamato piatto. I piatti hanno dimensioni leggermente pi\u00f9 ampie rispetto al corpo del volume. La parte che sporge oltre il margine dei fogli \u00e8 chiamata unghiatura, o \"unghia\" o \"cassa\". Essa \u00e8 anche realizzata nelle segnature (fogli piegati) per facilitare la raccolta o l'assemblaggio di un opuscolo.\nNel libro moderno la coperta \u00e8 costituita dai due piatti e da un \"dorso\", per le cosiddette copertine rigide (\"legature a cartella\" o \"Bradel\" o \"cartonato\"), oppure da un cartoncino pi\u00f9 o meno spesso che, opportunamente piegato lungo la linea del dorso, abbraccia il blocco delle carte. In quest'ultimo caso si parla di brossura e l'unghiatura \u00e8 assente.\nNata con funzioni prettamente pratiche quali la protezione del blocco delle carte e il permetterne la consultabilit\u00e0, la coperta assume nel tempo funzioni e significati diversi, non ultimo quello estetico e rappresentativo. Nel XIX secolo la coperta acquista una prevalente funzione promozionale. Con la meccanizzazione e la diffusione dell'industria tipografica vengono introdotti altri tipi di legature e coperte, pi\u00f9 economiche e adatte alle lavorazioni automatiche.\nIl cartonato si diffonde nel XIX secolo, preferito per economicit\u00e0, robustezza e resa del colore. Ha caratterizzato a lungo l'editoria per l'infanzia e oggi, ricoperto da una \"sovraccoperta\", costituisce il tratto caratteristico delle edizioni maggiori. Modernamente la brossura \u00e8 un sistema di legatura in cui i fascicoli o segnature vengono fresate dal lato del dorso e i fogli sciolti vengono incollati a una striscia di tela o plastica sempre al dorso (cosiddetta \"brossura fresata\").\nAletta.\nLe \"alette\" o \"bandelle\" (comunemente dette \"risvolti di copertina\") sono le piegature interne della copertina o della sovraccoperta (vedi \"infra\"). Generalmente vengono utilizzate per una succinta introduzione al testo e per notizie biografiche essenziali sull'autore.\nPrima di copertina.\nLa \"prima di copertina\" o \"copertina anteriore\" o \"piatto superiore\" \u00e8 la prima faccia della copertina di un libro. Di norma, riporta le indicazioni di titolo e autore.\nQuarta di copertina.\nLa \"quarta di copertina\" o \"copertina posteriore\" o \"piatto inferiore\" \u00e8 l'ultima faccia della copertina, usata oggi a scopo promozionale. Solitamente riporta notizie sull'opera e sull'autore, nonch\u00e9 il codice ISBN e il prezzo del volume (se non \u00e8 indicato nel risvolto di copertina).\nSovracopertina o sopracopertina.\nI libri con copertina cartonata in genere sono rivestiti da una \"sovraccoperta\". Ha di solito la funzione di reclamizzare il libro, per cui riporta i dati essenziali dell'opera ed \u00e8 sempre a colori ed illustrata. La sovracopertina \u00e8 stampata, nella maggior parte dei casi, solo sull'esterno.\nTaglio.\nI tre margini esterni del libro, cio\u00e8 la superficie presentata dai fogli in un volume chiuso, si chiamano \"tagli\". Oltre al taglio \"superiore\" (o di \"testa\") vi sono il taglio esterno, detto \"davanti\" (o \"concavo\"), e il taglio inferiore, detto \"piede\". Dal punto di vista industriale, il taglio di testa \u00e8, con la cucitura, il lato pi\u00f9 importante di un libro in quanto determina il registro frontale della macchina da stampa. I tagli possono essere al naturale, decorati o colorati in vario modo. In questi ultimi casi, si parla di \"taglio colore\", nel passato usati per distinguere i libri religiosi o di valore dalla restante produzione editoriale, utilizzando una spugna imbevuta di inchiostri all'anilina (anni 70-80 del XX secolo). Dalla fine degli anni novanta vengono svolti in labbratura con colori a base d'acqua.\nDorso.\nIl \"dorso\" o \"costa\" o \"costola\" del libro \u00e8 la parte della copertina che copre e protegge le pieghe dei fascicoli, visibile quando il volume \u00e8 posto di taglio (ad esempio su una scaffalatura). Riporta solitamente titolo, autore, e editore del libro.\nEx libris.\nL'\"ex libris\" \u00e8 un foglietto che veniva (e talvolta viene ancora) incollato all'interno della copertina di un libro per indicarne, con uno stemma araldico o un'immagine simbolica, il proprietario. Sovente riporta un motto.\nFascetta.\nNel libro moderno, la \"fascetta\" \u00e8 la striscia di carta, applicata trasversalmente alla copertina del libro, utilizzata per riportare slogan pubblicitari destinati a sottolineare il successo del libro. Assente nel libro antico.\nFrontespizio.\nIl \"frontespizio\" \u00e8 la pagina pari, di solito la prima (o la terza) di un libro, che presenta le informazioni pi\u00f9 complete sul libro stesso.\nI primi incunaboli e manoscritti non avevano il frontespizio, ma si aprivano con una carta bianca con funzione protettiva. Introdotto alla fine del Quattrocento, il frontespizio aveva la forma di un occhiello o di un incipit, quindi si arricch\u00ec di elementi decorativi come cornici xilografiche. Nel XVII secolo cede la parte decorativa all'antiporta e vi compaiono le indicazioni di carattere pubblicitario riferite all'editore, un tempo riservate al colophon. In epoca moderna, le illustrazioni e parte delle informazioni si sono trasferite sulla copertina o sulla sovraccoperta e altre informazioni nel verso del frontespizio.\nNervi.\nNel libro antico i \"nervi\" sono i supporti di cucitura dei fascicoli. Generalmente sono fatti in corda, cuoio, pelle allumata o, pi\u00f9 recentemente, fettuccia. I nervi possono essere lasciati a vista (e messi in evidenza attraverso la \"staffilatura\"), oppure nascosti in modo da ottenere un dorso liscio. Nel libro moderno i nervi sono di norma finti, apposti per imitare l'estetica del libro antico e conferire importanza al libro.\nOcchiello.\nL'\"occhiello\" (o occhietto) \u00e8 una pagina con un titolo (spesso della serie o collana) che precede il frontespizio. Nei libri suddivisi in pi\u00f9 parti, si possono avere occhietti intermedi.\nTavole.\nUn libro spesso \u00e8 arricchito di figure. Se esse fanno parte integrante del testo sono chiamate \"illustrazioni\". Se invece sono fuori testo, cio\u00e8 vengono stampate a parte e sono unite al libro in un secondo tempo, vengono chiamate \"tavole\". Esse hanno una numerazione di pagina distinta da quella del testo; vengono impresse su una carta speciale, quasi sempre una carta patinata.\nValore del libro.\nIl valore di un libro non \u00e8 dato dal solo costo di produzione, c\u2019\u00e8 innanzitutto da considerare che il libro \u00e8 un\u2019opera dell\u2019ingegno. In quanto bene creativo, il libro riflette un valore identitario di natura sociale e collettiva, segnando una collettivit\u00e0: si pu\u00f2 perci\u00f2 considerare un \"prodotto simbolico\" (nel senso etimologico di \"simbolico\": il greco \u03c3\u1fe0\u0301\u03bc\u03b2\u03bf\u03bb\u03bf\u03bd (\"s\u00fambolon\"), da cui l'aggettivo \u03c3\u03c5\u03bc\u03b2\u03bf\u03bb\u03b9\u03ba\u03cc\u03c2 (\"sumbolik\u00f3s\"), deriva dal verbo \u03c3\u03c5\u03bc\u03b2\u03ac\u03bb\u03bb\u03c9 (sumb\u00e1ll\u014d), letteralmente \"mettere insieme, riunire\"."}
{"id": "25425", "revid": "104458", "url": "https://it.wikipedia.org/wiki?curid=25425", "title": "Ping-Pong", "text": ""}
{"id": "25427", "revid": "1305772", "url": "https://it.wikipedia.org/wiki?curid=25427", "title": "Hamburg", "text": ""}
{"id": "25431", "revid": "122582448", "url": "https://it.wikipedia.org/wiki?curid=25431", "title": "Christiania", "text": "Christiania, nota anche come Citt\u00e0 Libera di Christiania (in danese \"Fristaden Christiania\"), \u00e8 un quartiere parzialmente autogovernato della citt\u00e0 danese di Copenaghen, che ha conseguito uno status semi-legale come comunit\u00e0 indipendente.\nUbicazione.\nChristiania si trova nel centrale distretto di Christianshavn, uno dei quindici in cui si divide Copenaghen. La stazione della metropolitana pi\u00f9 vicina \u00e8 quella di Christianshavn, sulla grande arteria \"Knippelsbro Torvegade\" dalla quale si accede alla strada \"Prinsessegade\", che dopo circa cinquanta metri porta all'ingresso principale di Christiania in \"Pusher Street\".\nIl territorio, costeggiato dalle vie \"Prinsessgade\" e \"Refshalevej\", si trova lungo un canale che d\u00e0 verso il porto cittadino e dispone, sul corso d'acqua, di tre bastioni: il \"Vilhelms Bastion\", il \"Sofie Hedevigs Bastion\" e l\"'Ulriks Bastion\". Vicino a quest'ultimo baluardo si trova l'isolotto di \"Kanino\", possedimento christianita. La parte meridionale, al di l\u00e0 del canale \u00e8 una striscia di terra separata dal resto della citt\u00e0 da un altro rio.\nIl quartiere \u00e8 accessibile solo attraverso due ingressi principali, e non \u00e8 permessa l'entrata degli autoveicoli.\nStoria.\nChristiania venne fondata nel 1971, quando un gruppo di hippy occup\u00f2 una base navale dismessa alle porte della capitale danese, costituita da edifici militari abbandonati. Una delle persone pi\u00f9 influenti del gruppo era Jacob Ludvigsen, un \"provo\" che pubblicava il giornale anarchico \"Hovedbladete\", che ufficializz\u00f2 la proclamazione della Citt\u00e0 Libera, in danese \"Fristad\". Per anni lo status legale della zona \u00e8 rimasto in un limbo, mentre il governo danese tentava, senza successo, di espellere gli occupanti.\nI residenti del borgo, dopo varie vicissitudini, sono riusciti a raggiungere un accordo con il governo danese per il riconoscimento di Christiania come suolo autogestito. La comunit\u00e0 si \u00e8 basata per decenni sul principio dell'autodeterminazione e della propriet\u00e0 collettiva. \nAl suo interno, famosi sono i negozietti d'artigianato, la centralissima \"pusher street\" e i servizi per i cittadini, tutti totalmente autogestiti. Il villaggio danese \u00e8 conosciuto anche per i suoi edifici colorati, per il divieto di circolazione per le automobili e per la mancanza di forze dell'ordine. Esperimento sociale unico al mondo e attrazione turistica, utopia vivente basata sui principi del rispetto e del libero arbitrio, ovvero sull'ideologia dell'anarco-pacifismo.\nAttivit\u00e0.\nPi\u00f9 di cinquanta collettivi diversi esercitano attivit\u00e0 artigianali, culturali, teatrali ecc. Christiania ha il suo asilo, la panetteria, la sauna, la fabbrica di biciclette, la tipografia, la radio libera, laboratori di restauro, il cinema, bar, ristoranti, luoghi di spettacolo.\nRinomata per la sua via principale, la \"pusher street\", dove l'hashish viene venduto in piccoli chioschi. Christiania ha comunque delle regole che vietano le droghe pesanti. Essa \u00e8 finalmente riuscita, nel maggio del 2011, ad acquistare il proprio territorio dal governo danese e ora i suoi membri dispongono di maggiore libert\u00e0 esecutiva.\nProspettive future.\nGli abitanti contrattaccano con l'umorismo o la perseveranza - ad esempio, quando nel 2002 le autorit\u00e0 chiesero che il commercio di hashish venisse reso meno visibile, le bancarelle vennero coperte con dei teli mimetici. Il 4 gennaio 2004, i banchetti vennero demoliti dagli stessi proprietari (senza per questo cessare il commercio della sostanza, che prosegue su base personale) come un modo per persuadere il governo a permettere che Christiania continui ad esistere.\nIl 1\u00ba gennaio 2006 la cittadella ha perduto il suo statuto speciale di comunit\u00e0 alternativa. Il 19 maggio 2007, a 36 anni dalla sua nascita la polizia ha distrutto uno dei primi edifici, fatto che ha scatenato un vivo conflitto con le forze dell'ordine.\nIl 22 giugno 2011, a quarant'anni dalla fondazione, \u00e8 stato raggiunto un compromesso con i circa mille residenti. Il modello elaborato dal Ministero della Difesa di Copenaghen prevede infatti il diritto di usufrutto sul quartiere occupato e autogestito (35 ettari), a condizione che gli abitanti acquistino attraverso un fondo l'intero complesso residenziale per 76,2 milioni di corone danesi, l'equivalente di circa 10,2 milioni di euro."}
{"id": "25435", "revid": "1318658", "url": "https://it.wikipedia.org/wiki?curid=25435", "title": "Sergio Atzeni", "text": "Biografia.\nNato a Capoterra, trascorre la prima infanzia a Orgosolo per poi approdare a Cagliari.\nDa giovane si dedica al giornalismo, collaborando con le principali testate sarde, e in questo stesso periodo si iscrive al Partito Comunista Italiano, partecipando attivamente alla vita politica dell capoluogo, dove suo padre Licio sar\u00e0 a lungo segretario di federazione del PCI. Solo negli anni seguenti riesce a trovare un lavoro stabile (all'Enel), che tuttavia abbandoner\u00e0 presto.\nNel 1977 \u00e8 tra i fondatori del periodico \u00abAltair. Mensile sardo di turismo e tempo libero\u00bb di cui sar\u00e0 anche direttore responsabile, e che viene pubblicato fino al 1981. Nel 1986 parte per l'Europa, e in seguito si trasferisce a Torino.\nQuesti si riveleranno gli anni pi\u00f9 fecondi nella sua carriera di romanziere: sono quelli in cui scrive le opere pi\u00f9 importanti, come \"L'apologo del giudice bandito\", \"Il figlio di Bakun\u00ecn\", \"Passavamo sulla terra leggeri\" e \"Il quinto passo \u00e8 l'addio\".\nI suoi romanzi sono ambientati in Sardegna e traggono spunto soprattutto dalla passione dell'autore per la ricostruzione storica di scenari del passato sardo, dall'epoca dei nuraghi fino alle lotte sociali dei minatori del Sulcis e dell'Iglesiente a inizio Novecento. I protagonisti delle sue storie appartengono alle pi\u00f9 diverse classi sociali, ma Atzeni mette in scena soprattutto il popolo degli umili, degli sconfitti, dei marginali.\n\"Passavamo sulla terra leggeri\", pubblicato postumo, \u00e8 una rievocazione mitica della storia dei sardi, vista e raccontata come memoria comune tramandata di padre in figlio; qui, come nel pure postumo \"Bellas mariposas\" (Sellerio 1996, da cui nel 2012 Salvatore Mereu ha tratto l'omonimo film, selezionato per il Festival di Venezia), Atzeni combina insieme sardo (in specie quello popolare della periferia di Cagliari) e italiano attuando una rivalutazione della lingua locale simile a quella operata da Andrea Camilleri con il siciliano. \nNegli ultimi anni, dopo aver abbandonato la militanza politica, si riavvicina, sia pure problematicamente, alla religione.\n\u00abSono sardo, italiano, europeo\u00bb, cos\u00ec si definisce durante il consolidamento dell'integrazione europea.\nLa vita e la carriera di scrittore si concludono tragicamente nel mare di Carloforte, dove Atzeni muore il 6 settembre 1995 gettato da un'onda sugli scogli dell'isola di San Pietro.\nDopo la sua morte si sono ritrovati altri scritti, buona parte dei quali rapidamente pubblicati.\nI libri di Atzeni sono ancora oggi molto letti in Sardegna e trovano numerosi estimatori anche nel resto del paese. Con quella di Salvatore Mannuzzu e di Giulio Angioni, la sua opera \u00e8 spesso citata come fondante di una \"nouvelle vague\" o Nuova letteratura sarda, ormai diffusa in Italia e in Europa.\nOpere.\nRomanzi: \nRacconti:\nPoesie:\nSaggistica:\nVarie:\nTraduzioni: "}
{"id": "25436", "revid": "729019", "url": "https://it.wikipedia.org/wiki?curid=25436", "title": "Flann O'Brien", "text": "Biografia.\nL'attivit\u00e0 di romanziere occup\u00f2 uno spazio marginale nella vita di Brian O'Nolan. Dopo la morte del padre, egli si ritrov\u00f2, ancora giovane, unico sostentamento di una famiglia di dodici persone e si vide costretto ad intraprendere la carriera del funzionario governativo della Repubblica d'Irlanda. Nel 1940 cominci\u00f2 a pubblicare articoli umoristici in inglese e in gaelico sul giornale bilingue \"The Irish Times\" con lo pseudonimo di Myles na gCopaleen (Myles dei Cavallini) e, successivamente su \"The Nationalist\" e sul \"Leinster Times\" con lo pseudonimo di George Knowall.\nMor\u00ec a Dublino il 1\u00ba aprile 1966.\nL'opera letteraria.\n\"Cruiskeen Lawn\".\nFlann O'Brien in vita acquist\u00f2 una certa fama nazionale come Myles na gCopaleen, brillante giornalista satirico e fustigatore dei costumi dei suoi conterranei. Per quasi trent'anni la colonna \"Cruiskeen Lawn\" (il boccale traboccante), apparve con una certa costanza sulle pagine dell\"'Irish Times\", presentando con tocchi pittorici il vivido e ironico quadro di una Dublino sospesa tra genio e straccioneria e una galleria di ritratti irresistibilmente comici, in un trionfo dell'assurdo, del vano, del banale.\n\"At Swim-Two-Birds\".\nLa fama internazionale come romanziere di Flann O'Brien \u00e8 dovuta al suo primo, e per molto tempo unico, romanzo in lingua inglese \"At Swim-Two-Birds\", tradotto in italiano da Rodolfo Wilcock con il titolo \"Una pinta d'inchiostro irlandese\". Si tratta di un \u00abromanzo dentro un romanzo dentro un romanzo\u00bb nel quale i personaggi si ribellano all'autore organizzandosi per mettere fine alle angherie del capriccioso scrittore.\nIl romanzo, pubblicato nel 1939 e considerato uno dei primi esempi di antiromanzo, si rivel\u00f2 un insuccesso commerciale, ma divenne un caso letterario presso gli intellettuali, tra i quali trov\u00f2 gelidi detrattori che lo liquidarono frettolosamente come un'opera divertente ma superficiale, e pochi, ma entusiasti estimatori che salutarono un'opera a loro avviso rivoluzionaria. Tra questi James Joyce, che scrisse dell'autore \u00abecco uno scrittore vero, con un autentico spirito comico\u00bb, Graham Greene, che defin\u00ec il romanzo \u00abun libro tra mille\u2026 sulla linea di \"Tristram Shandy\" e dell\"'Ulisse\"\u00bb e Samuel Beckett. In ogni caso il libro, una riflessione sulla natura della fiction e sulla cultura irlandese, gli dette una fama di scrittore brillante e di promessa della letteratura nazionale.\n\"The Third Policeman\".\nNel 1940 il suo secondo romanzo, \"The Third Policeman\", venne rifiutato dagli editori e O'Brien, avvilito, raccont\u00f2 di averne perduto il manoscritto. L'opera fu ritrovata tra le sue carte solo dopo la sua morte e pubblicata nel 1967.\nGli anni del silenzio.\nL'insuccesso commerciale del primo romanzo, il rifiuto del secondo e le gravi difficolt\u00e0 economiche che egli dovette affrontare aggravarono la naturale insicurezza e disistima dell'autore verso la propria produzione letteraria, determinandone il silenzio come romanziere per due decenni. Queste circostanze, insieme all'acuirsi dei suoi problemi di alcolismo che lo costrinsero alle dimissioni dal suo impiego presso il governo, contribuirono a creare un alone di pregiudizio verso l'autore, considerato ormai una promessa non mantenuta della letteratura irlandese.\nGli ultimi romanzi.\nNel 1959, gli editori MacGibbon and Kee contattarono O'Brien proponendo una riedizione di \"At Swim-Two-Birds\" che vide la luce l'anno successivo. Nonostante O'Brien dichiarasse ormai di detestare il romanzo, il riaccendersi dell'interesse attorno alla sua attivit\u00e0 dovette agire da forte stimolo visto che lo spinse a scrivere un nuovo romanzo. \"The Hard Life\" fu pubblicato nel 1961, seguito nel 1964 da \"The Dalkey Archive\".\nAl loro apparire i romanzi suscitarono scarso interesse, poich\u00e9 ritenuti troppo convenzionali se paragonati ad \"At Swim-Two-Birds\" che aveva indissolubilmente bollato O'Brien come autore d'avanguardia.\nO' Brien fu soprattutto un creatore di mondi in cui fantastico e quotidiano, mito e realt\u00e0 si fondono con effetti sorprendentemente umoristici. La sua attenzione per i modi della letteratura e per la cultura irlandese, la sua abilit\u00e0 nel ritrarre la societ\u00e0 irlandese, con le sue ossessioni, i suoi pregiudizi e il suo provincialismo, e la sensibilit\u00e0 per il linguaggio (in modo particolare per la resa del parlato dublinese) hanno spesso indotto critici e recensori a evocare la figura di Joyce.\nIn Italia una ristretta nicchia di amanti ne ha fatto il suo totem, rammaricandosi che la sua produzione sia stata cos\u00ec avara."}
{"id": "25443", "revid": "217", "url": "https://it.wikipedia.org/wiki?curid=25443", "title": "Simeon Denis Poisson", "text": ""}
{"id": "25452", "revid": "89688", "url": "https://it.wikipedia.org/wiki?curid=25452", "title": "Shod\u014d", "text": "Lo \u00e8 l'arte giapponese della calligrafia. Derivata dalla corrispondente arte cinese (\"sh\u016bf\u01ce\", \u66f8\u6cd5), \u00e8 nota in Corea come \"seoye\" (\uc11c\uc608, \u66f8\u85dd) e in Vietnam come \"Th\u01b0 Ph\u00e1p\" (\u66f8\u6cd5).\nLo \"shod\u014d\" ha influenzato altre forme d'arte giapponesi, come ad esempio il \"sumi-e\", uno stile di pittura che impiega, come la scrittura, l'inchiostro di china.\nStili.\nStile del sigillo, usato ancora oggi per incidere i sigilli.\nStile pi\u00f9 sintetico detto \"dei funzionari\".\nStile pi\u00f9 veloce ed estremamente sintetico con la riduzione all'essenziale\nStile stampatello, caratteri quadrati e angolari.\nStile corsivo.\nStrumenti.\nProdotto partendo dal carbone \u00e8 preparato in tavolette solide. Necessita di essere disciolto con acqua.\nViene posto sotto la carta e serve a tenere il foglio in posizione."}
{"id": "25453", "revid": "599013", "url": "https://it.wikipedia.org/wiki?curid=25453", "title": "Acquatinta", "text": "L'acquatinta \u00e8 una tecnica di incisione indiretta su metallo (rame o zinco) che consiste nell'arricchire una matrice (stampa) di toni chiaroscuri. \u00c8 complementare dell'acquaforte.\nSi cosparge la lastra di polvere di bitume oppure di colofonia, si scalda leggermente in modo che aderisca per fusione facendo in modo che al momento dell'acidatura vengano corrosi solamente gli spazi tra i granellini di polvere producendo una superficie ruvida (tipo granito) che tratterr\u00e0 l'inchiostro a seconda del tipo di morsura che \u00e8 stata fatta. Ottenuta la granitura si disegner\u00e0 in negativo.\nLe parti che si vogliono bianche vanno ricoperte di vernice.\nCon l'acquatinta \u00e8 possibile fare, anche in una stessa matrice, graniture differenti usando polveri di diversa grossezza e con ripetute morsure. Le prove a stampa (e la tiratura definitiva) ottenute durante queste lavorazioni sono definite \"stati\".\nStoria.\nL'inventore di questa tecnica \u00e8 generalmente considerato il francese Jean Baptiste Le Prince, intorno alla met\u00e0 del Settecento, anche se appare probabile che gi\u00e0 nel secolo precedente il pittore olandese Hercules Seghers us\u00f2 per le sue incisioni tecniche a met\u00e0 strada fra l'acquaforte e l'acquatinta.\nAltri due artisti francesi, Louis Philibert Debocourt e Jean Jazet condussero nel secolo successivo l'acquatinta ad un grado di tecnica elevato. Nello stesso periodo Francisco Goya realizz\u00f2 pregevoli opere grazie a questa tecnica.\nDopo che questa tecnica fu molto in voga nel Settecento e nella prima met\u00e0 dell'Ottocento, lentamente perse importanza."}
{"id": "25454", "revid": "125354876", "url": "https://it.wikipedia.org/wiki?curid=25454", "title": "Cha no yu", "text": "Il Cha no yu (\u8336\u306e\u6e6f, \"acqua calda per il t\u00e8\"), conosciuto in Occidente anche come Cerimonia del t\u00e8, \u00e8 un rito sociale e spirituale praticato in Giappone, indicato anche come Chad\u014d o Sad\u014d (\u8336\u9053, \"via del t\u00e8\").\n\u00c8 una delle arti tradizionali zen pi\u00f9 note. Codificata in maniera definitiva alla fine del XVI secolo dal monaco buddhista zen Sen no Riky\u016b (\u5343\u5229\u4f11, 1522-1591), maestro del t\u00e8 di Oda Nobunaga (\u7e54\u7530\u4fe1\u9577, 1534-1582) e successivamente di Toyotomi Hideyoshi (\u8c4a\u81e3\u79c0\u5409, 1536-1598). Il \"cha no yu\" di Sen no Riky\u016b riprende la tradizione fondata dai monaci zen Murata Shuk\u014d (\u6751\u7530\u73e0\u5149, 1423-1502) e Takeno J\u014d\u014d (\u6b66\u91ce\u7d39\u9d0e, 1502-1555). La cerimonia si basa sulla concezione del \"wabi-cha\" (\u4f98\u8336). Questa cerimonia e pratica spirituale pu\u00f2 essere svolta secondo stili diversi e in forme diverse.\nA seconda delle stagioni cambia inoltre la collocazione del bollitore (\u91dc \"kama\"): in autunno e inverno \u00e8 posto in una buca di forma quadrata (\u7210, \"ro\", fornace), ricavata in uno dei \"tatami\" (\u7573) che formano il pavimento, mentre in primavera ed estate \u00e8 in un braciere (\"furo\", \u98a8\u7210) appoggiato sul \"tatami\". La forma pi\u00f9 complessa e lunga (\u8336\u4e8b, \"chaji\") consiste in un pasto in stile \"kaiseki\" (\u61d0\u77f3), nel servizio di t\u00e8 denso (\u6fc3\u8336, \"koicha\") e in quello di t\u00e8 leggero (\u8584\u8336, \"usucha\"). In tutti i casi si usa in varie quantit\u00e0 il \"matcha\" (\u62b9\u8336), t\u00e8 verde polverizzato, che viene mescolato all'acqua calda con l'apposito frullino di bamb\u00f9 (\u8336\u7b45, \"chasen\"). Quindi la bevanda che ne risulta non \u00e8 un'infusione, bens\u00ec una sospensione: questo significa che la polvere di t\u00e8 viene consumata insieme all'acqua. Per questo motivo e per il fatto che il \"matcha\" viene prodotto utilizzando germogli terminali della pianta, la bevanda ha un effetto notevolmente eccitante. Infatti veniva e viene ancora utilizzata dai monaci zen per rimanere svegli durante le pratiche meditative (\"zazen\", \u5750\u7985). Il t\u00e8 leggero \"usucha\", a seguito dello sbattimento dell'acqua col frullino durante la preparazione, si ricopre di una sottile schiuma di una tonalit\u00e0 particolarmente piacevole e che si intona con i colori della tazza.\nOrigini e sviluppo di una cerimonia zen.\nL'origine di una cerimonia formale che accompagnasse e regolasse il consumo del t\u00e8 \u00e8 sicuramente cinese. Anche questo evento, come la stessa scoperta del t\u00e8, \u00e8 tuttavia di difficile datazione. Si pu\u00f2 per\u00f2 presumere che l'esigenza della formazione di un cerimoniale sia correlata alla notevole diffusione di questa bevanda nelle classi aristocratiche durante la dinastia Song (960-1279), anche se il \"Canone del t\u00e8\", il \"Ch\u00e1j\u012bng\" (\u8336\u7d4c, nel sistema \"pinyin\"), redatto da L\u00f9 Y\u01d4 (\u9678\u7fbd, 733-804), \u00e8 databile intorno al 758.\nSempre al periodo della dinastia Song si pu\u00f2 far risalire la diffusione nei monasteri del buddhismo \"ch\u00e1n\" (\u7985\u5b97, \"ch\u00e1n zong\") dell'uso collettivo di bere da una singola tazza del t\u00e8 di fronte a una statua di Bodhidharma (\u83e9\u63d0\u9054\u78e8, 483-540). La bevanda del t\u00e8, contenendo infatti una buona dose di caffeina, era un valido sostegno alle estenuanti pratiche meditative dello \"zu\u00f2ch\u00e1n\" (\u5750\u7985), proprie delle scuole del buddhismo \"ch\u00e1n\".\nUna leggenda, nata in ambito \"ch\u00e1n\", attribuisce allo stesso leggendario fondatore di questa scuola, Bodhidharma, la \"generazione\" della pianta del t\u00e8: questi, addormentatosi incautamente durante lo \"zu\u00f2ch\u00e1n\", al momento del risveglio si strapp\u00f2 le palpebre per impedire nuovamente l'assopimento e le gett\u00f2 via. Da queste nacquero le prime piante del t\u00e8. \u00c8 comunque comprensibile che in un ambito fortemente normativo della vita quotidiana, come quello dei monasteri \"ch\u00e1n\", dove ogni momento della quotidianit\u00e0 veniva formalizzato ai fini dell'esercizio della presenza mentale, anche il consumo di t\u00e8 seguisse delle precise regole di condotta.\nIn Giappone la pianta del t\u00e8, nel suo utilizzo \"matcha\", fu importata dal monaco \"tendai\" Eisai (\u6804\u897f, 1141-1215) che, nel 1191, riport\u00f2 da un suo pellegrinaggio in Cina sia gli insegnamenti \"ch\u00e1n\" \"L\u00ednj\u00ec\" (\u81e8\u6e08, in giapponese \"Rinzai\") del ramo \"Hu\u00e1ngl\u00f3ng \" (\u9ec3\u9f8d, in giapponese \"\u014cry\u016b\"), sia alcune piante di t\u00e8. Cos\u00ec nel 1282 si tenne nel tempio Saidai-ji (\u897f\u5927\u5bfa) di Nara il primo \"\u014cchamori\" (\u5927\u8336\u76db), in cui venivano evidenziati gli aspetti spirituali della Cerimonia del t\u00e8.\nTuttavia la pratica mondana del \"T\u014dcha\" (\u95d8\u8336), passatempo aristocratico fondato su sfarzose gare in cui i partecipanti dovevano indovinare il luogo di origine delle foglie di t\u00e8 che consumavano, prevalse presto in Giappone sull\"Ochamori\" e la decadenza spirituale della pratica del t\u00e8 legata ai principi \"ch\u00e1n\" e zen segu\u00ec tutto il XIV e XV secolo.\nFu il monaco \"zen rinzai\" Murata Shuk\u014d (\u6751\u7530\u73e0\u5149, 1423-1502) a elaborare, sotto la guida del maestro Ikky\u016b S\u014djun (\u4e00\u4f11\u5b97\u7d14, 1394-1481) il cerimoniale del \"chad\u014d\". Ikky\u016b S\u014djun rivestiva in quegli anni il ruolo di abate dell'importantissimo monastero \"zen rinzai\", il Daitoku-ji (\u5927\u5fb3\u5bfa) di Ky\u014dto.\nIl \"chad\u014d\" di Murata Shuk\u014d e Ikky\u016b S\u014djun si fondava sul principio di \"leggere il Dharma del Buddha anche nella bevanda del t\u00e8\", eliminando ogni ostentazione di ricchezza tipica della cerimonia del \"t\u014dcha\" e riportando la cerimonia del t\u00e8 in un ambito di semplicit\u00e0 e sobriet\u00e0.\nNel 1489 l'ottavo \"sh\u014dgun\" del clan Ashikaga, Yoshimasa (\u8db3\u5229\u7fa9\u653f, 1435-1490), dopo essersi ritirato dall'incarico di governo, si trasfer\u00ec in una villa-tempio fatta da lui costruire nel 1473 a nord-est di Ky\u014dto, residenza denominata Jish\u014d-ji (\u6148\u7167\u5bfa) e conosciuta anche come Ginkaku-ji (\u9280\u95a3\u5bfa, \"Padiglione d'argento\"). Yoshimasa trascorse in questa villa il resto dei suoi giorni, promuovendo incontri di poesia e di arti tradizionali. Venuto a conoscenza del \"cha no yu\" elaborato da Murata Shuk\u014d, lo invit\u00f2 a mostrargli le nuove regole cerimoniali.\nAffascinato dalla nuova arte tradizionale zen, Yoshimasa divenne subito un attivo promotore della Cerimonia del t\u00e8. Per questa ragione il Ginkaku-ji \u00e8 considerato, tradizionalmente, il luogo di nascita del \"cha no yu\". Murata Shuk\u014d fu anche il primo ad accentuare l'impronta di semplicit\u00e0 di questa cerimonia, a cominciare dall'oggettistica, che riprende forme della stessa cultura contadina. Fu lui a ideare il \"chashaku\" (\u8336\u6753) in bamb\u00f9 e a ridurre la stanza del t\u00e8 a quattro stuoie (\"tatami\") e mezza, in modo da diminuire gli utensili. Fu sempre Murata Shuk\u014d a esporre dei rotoli che riportavano disegni o scritture (\"kakemono\", \u639b\u7269) dei maestri zen all'interno della stanza e a privilegiare gli oggetti carichi di tempo rispetto a quelli di nuova fattura (concezione dello \"hiesabi\", \u3072\u3048\u3055\u3073).\nCon la morte di Murata Shuk\u014d, avvenuta nel 1502, la pratica del \"chad\u014d\" ebbe un arresto di alcuni decenni, determinato anche dalle feroci guerre civili. Occorre aspettare un altro monaco zen, Takeno J\u014d\u014d (\u6b66\u91ce\u7d39\u9d0e, 1502-1555), allievo dei discepoli di Murata Shuk\u014d, Sochin e Sogo, perch\u00e9 lo sviluppo della cosiddetta \"via del t\u00e8\" riprendesse. Takeno J\u014d\u014d gett\u00f2 le basi della concezione \"wabi-cha\" (\u4f98\u8336), studiando con Sochin e Sogo sia la poesia \"waka\" (\u548c\u6b4c) sia la \"via dell'incenso\" (in giapponese \u9999\u9053, \"K\u014dd\u014d\"). Modific\u00f2 il \"cha no yu\" eliminando gli scaffali per gli utensili e disponendo questi ultimi direttamente sui \"tatami\" e utilizzando solo legno grezzo per il \"tokonoma\" (\u5e8a\u306e\u9593). Takeno J\u014d\u014d ide\u00f2 anche l'usanza di porre il \"ro\" (il focolare sopra il quale veniva poggiato il bollitore per l'acqua per il t\u00e8) direttamente nella stanza della cerimonia, ereditando questa usanza dalla cultura contadina.\nTerzo grande maestro del t\u00e8 fu un altro monaco zen, Sen no Riky\u016b (\u5343\u5229\u4f11, 1522-1591), che inizi\u00f2 lo studio del \"cha no yu\" a diciassette anni con il maestro Kitamuki Dochin (\u5317\u5411\u9053\u9673, 1504-1562), divenendo due anni dopo diretto discepolo di Takeno J\u014d\u014d, a cui rimase vicino per i successivi quindici anni. Dal 1578 al 1582, Sen no Riky\u016b ricopr\u00ec l'incarico di funzionario dello \"sh\u014dgun\" (\u5c06\u8ecd) Oda Nobunaga e, dopo la morte, probabilmente per \"seppuku\" (rituale del suicidio), di questo \"sh\u014dgun\", ricopr\u00ec lo stesso incarico per il suo successore, Toyotomi Hideyoshi.\nTra il nuovo \"sh\u014dgun\" e il maestro del t\u00e8 nacque subito un rapporto di rispetto reciproco, che consent\u00ec la diffusione di questa pratica nell'ambiente dei samurai e persino presso la corte imperiale, dove nel 1585 il monaco S\u014deki (\u5b97\u6613) (questo era il nome religioso di Sen no Riky\u016b, il suo precedente nome laico era Yoshir\u014d) ottenne la possibilit\u00e0 di organizzare un incontro del t\u00e8. Nel 1587, sempre con l'aiuto di Toyotomi Hideyoshi, Sen no Riky\u016b organizz\u00f2 un'importante riunione sulla Cerimonia del t\u00e8 presso il Kitano Tenman-g\u016b (\u5317\u91ce\u5929\u6e80\u5bae, un tempio shintoista a Kamigy\u014d-ku nei pressi di Ky\u014dto), invitando centinaia di persone di ogni estrazione sociale e consentendo ai meno abbienti l'utilizzo del pi\u00f9 economico riso tostato al posto del t\u00e8. Il grande ricevimento del 1587 fu uno degli ultimi episodi dell'amicizia tra lo shogun Hideyoshi e il maestro del t\u00e8. Da quel momento l'amicizia si incrin\u00f2 e tuttora non si conoscono i veri motivi del dissapore tra i due, che si conclusero nel 1591 nel drammatico ordine dello sh\u014dgun Hideyoshi a Sen no Riky\u016b di compiere lo \"seppuku\" (\u5207\u8179).\nTra le ragioni che all'epoca furono adombrate vi erano l'accusa, rivolta a Sen no Riky\u016b, di aver posto nel tempio Daitoku-ji una propria statua all'ingresso di modo che persino lo \"sh\u014dgun\" vi dovesse passare sotto. Un'altra accusa riguardava il fatto di essersi arricchito con la compravendita di oggetti per la Cerimonia del t\u00e8. Ambedue le accuse si mostrarono presto infondate e di certo lo stesso Hideyoshi ebbe motivo di ricredersi se, a distanza di due anni dal tragico evento, decise di riabilitare con tutti gli onori la famiglia di Sen no Riky\u016b. Toyotomi Hideyoshi nomin\u00f2 erede del maestro del t\u00e8 da lui costretto al suicidio proprio Furuta Oribe (\u53e4\u7530\u7e54\u90e8, o Furuta Shigenari, \u53e4\u7530\u91cd\u7136, 1545-1615), l'unico degli allievi di Sen no Riky\u016b a rendergli pubblicamente omaggio nel momento della sua maggiore disgrazia. Lo stesso Oribe fu poi costretto al \"seppuku\" nel 1615 da un altro \"sh\u014dgun\", Tokugawa Ieyasu (\u5fb3\u5ddd \u5bb6\u5eb7, 1542-1616).\nErede di Oribe fu Kobori Enshu (\u5c0f\u5800\u9060\u5dde, anche Kobori Masakazu, \u5c0f\u5800\u653f\u4e00, 1579-1647), che diffuse il \"cha no yu\" presso l'aristocrazia giapponese, fondando il lignaggio della scuola di \"cha no yu\" (denominata Oribe-ry\u016b, \u7e54\u90e8\u6d41).\nL'eredit\u00e0 della casa di Sen no Riky\u016b fu assegnata invece a suo genero, Sh\u014dan S\u014djun (\u5c11\u5eb5\u5b97\u6df3, 1546-1614), a cui segu\u00ec il figlio Genpaku S\u014dtan (\u5143\u4f2f\u5b97\u65e6, 1578-1658). Fu Genpaku S\u014dtan a rivalutare l'ideale \"wabi\" della Cerimonia del t\u00e8 e il suo stretto legame con lo zen del tempio Daitoku-ji, fondando le basi del \"cha no yu\" insegnato dalla famiglia Sen.\nGenpaku S\u014dtan divise nel suo testamento i beni immobili fra tre dei suoi quattro figli, essendo il primogenito Sosetsu deceduto nel 1652. Il gruppo delle case principali della famiglia Sen fu diviso tra il terzogenito Koshin S\u014dsa (\u6c5f\u5c91 \u5b97\u5de6, 1613-1672), che ebbe la parte anteriore (Fushin-an, \u4e0d\u5be9\u5eb5) e il quartogenito Sens\u014d Soshitsu (\u4ed9\u53df\u5b97\u5ba4, 1622-1697) che ebbe la parte posteriore (Konnichini-an, \u4eca\u65e5\u5eb5). Al secondogenito, Ichi\u014d S\u014dshu (\u4e00\u7fc1\u5b97\u5b88, 1593-1675), che si era allontanato dalla famiglia per un certo periodo di tempo, fu assegnata una abitazione situata su una strada vicina, Mushanokoji, denominata Kankyu-an (\u5b98\u4f11\u5eb5). Da ciascuno di questi figli di Genpaku S\u014dtan ebbe origine una differente scuola di \"cha no yu\", che si affianca a quella che ha origine da Furuta Oribe (\"Oribe Ry\u016b\"): da Koshin S\u014dsa ha origine la scuola Omotesenke (\u8868\u5343\u5bb6), da Sens\u014d Soshitsu ha origine la scuola Urasenke (\u88cf\u5343\u5bb6) e da Ichi\u014d S\u014dshu, la Mushanok\u014djisenke (\u6b66\u8005\u5c0f\u8def\u5343\u5bb6). Tutte e tre le scuole sono a tutt'oggi esistenti.\nLa stanza del t\u00e8 e la cerimonia.\nLa Cerimonia del t\u00e8 \u00e8 qualcosa che va molto al di l\u00e0 della semplice preparazione di una bevanda. \u00c8 forse l'espressione pi\u00f9 pura dell'estetica zen, tanto che un adagio giapponese dice: \"cha zen ichimi\" (\u8336\u7985\u4e00\u5473), cio\u00e8 \"t\u00e8 e zen un unico sapore. Entrando nella stanza da una porticina bassa (\"nijiriguchi\", \u8e99\u53e3) che costringe a piegarsi in segno di umilt\u00e0, l'ospite entra in uno spazio piccolo, a volte minimo, dove equilibrio e distacco dal mondo sono procurati da gesti che richiamano costantemente la presenza mentale in un ambito di naturalezza e spontaneit\u00e0, in una sequenza di interazioni codificate e circondata da oggetti semplici ma di grande forza espressiva.\nLa stanza, detta \"chashitsu\" (\u8336\u5ba4), pu\u00f2 essere anche di pochi \"tatami\", le finestre sono schermate e la luce filtra sommessa conferendo un alone di particolare fascino a ogni elemento. Da un lato c'\u00e8 il \"tokonoma\", una piccola nicchia in cui \u00e8 appeso uno scritto eseguito da un calligrafo esperto di \"shod\u014d\" e una piccola composizione simile all\"ikebana\" (\u751f\u82b1) particolarmente adattata alla circostanza e con grande coerenza con la stagione in corso, detta \"chabana\" (\u8336\u82b1), cio\u00e8 \"fiori per il t\u00e8\". Il \"tokonoma\" ha da un lato un pilastro, detto \"toko-bashira\" (\u5e8a\u67f1), formato da un palo di legno appena sgrossato, a cui di solito \u00e8 appeso il \"chabana\" costituito da un piccolo vaso e spesso un unico fiore, in modo che tutta l'attenzione sia attratta dalla sua bellezza.\nIl particolare significato che viene attribuito al \"cha no yu\" si percepisce anche dal fatto che per indicare l'atto del preparare il t\u00e8 si usa il verbo \"tateru\", che solitamente ha il significato di \"celebrare\" e non il pi\u00f9 normale \"suru\" (\u70ba\u308b), cio\u00e8 \"fare\" o \"eseguire\". Dopo che gli invitati si sono accomodati, in ordine rigorosamente precostituito, con la persona pi\u00f9 importante (\"sh\u014dkyaku\", \u6b63\u5ba2) o particolarmente prediletta posta al primo posto, si apre la porta scorrevole (\"sh\u014dji\" \u969c\u5b50) e appare il \"teishu\" (\u4ead\u4e3b, \"chi prepara il t\u00e8\") inginocchiato in posizione \"seiza\" (\u6b63\u5ea7), cio\u00e8 con le punte dei piedi rivolte verso l'esterno.\nNella forma pi\u00f9 semplice della cerimonia (\"usucha\") essa prosegue con il posizionamento dei vari utensili e con la preparazione del t\u00e8 nella tazza \"chawan\" (\u8336\u7897). Ogni commensale (cominciando da quello principale) viene invitato a consumare il dolce con la formula rituale: \u00ab\"okashi o d\u014dzo\"\u00bb (in italiano \"servitevi del dolce, prego\").\nSuccessivamente gli viene posta dinanzi la \"chawan\". Il primo invitato si scusa col vicino e gli chiede il permesso di servirsi per primo: \u00ab\"osakini\"\u00bb, prende la tazza la fa ruotare per esporre lo \"sh\u014dmen\" (\u6b63\u9762, cio\u00e8 la parte di finitura che fa da riferimento) in direzione del \"teishu\", dopodich\u00e9 beve con brevi sorsi esprimendo il suo gradimento. Poi pulisce il bordo della tazza e la posa dinanzi a s\u00e9. La tazza viene ripresa dal \"teishu\" e lavata. La cerimonia procede con gli altri ospiti, finch\u00e9 al termine, quando tutti hanno bevuto il t\u00e8, il primo ospite (\"sh\u014dkyaku\") pronuncia la frase di rito: \u00ab\"onatsume to ochashaku no haiken o\"\u00bb, cio\u00e8 chiede il permesso di esaminare gli utensili: il contenitore del t\u00e8 (\"natsume\") e il cucchiaino di bamb\u00f9 (\"chashaku\"). Il permesso viene accordato e a turno gli ospiti prendono gli utensili e li osservano attentamente. Per ultima viene osservata la tazza, rigirandola tra le mani e chiedendo informazioni sul maestro che l'ha creata, l'epoca e lo stile. All'ospite poi pu\u00f2 venir richiesto se intenda dare un nome poetico (\"mei\") al \"chashaku\" e lui a questo punto pu\u00f2 citare una poesia o un verso o semplicemente fare un riferimento alla stagione in corso. Molto indicati sono i \"kigo\" (\u5b63\u8a9e), cio\u00e8 i riferimenti stagionali contenuti nell'ultimo verso di un \"haiku\", quindi frasi come \"aki no kure\" (\"sera d'autunno\") oppure \"momono hana\" (\"fiori di pesco\") e cos\u00ec via.\nLa cerimonia si conclude col \"teishu\" che ritorna alla posizione iniziale, si inchina profondamente all'unisono con gli ospiti e richiude la porta scorrevole. Quella descritta \u00e8 la cerimonia pi\u00f9 semplice, cio\u00e8 il servizio di \"usucha\" (t\u00e8 leggero), ma ve ne sono di assai pi\u00f9 lunghe e complesse, come quella del servizio di \"koicha\" (t\u00e8 denso), che richiede anche utensili diversi (\"chaire\" e \"kobukusa\"). Le varie procedure di preparazione e svolgimento sono dette \"temae\" (\u624b\u524d secondo la scuola Urasenke; \u70b9\u524d secondo la scuola Omotesenke).\nLa dimora del vuoto.\nLa stanza del t\u00e8 \u00e8 il luogo fisico dove si svolge la cerimonia, ma \u00e8 anche luogo \"spirituale\". In essa sono stati trasfusi gli ideali dell'estetica zen. Ai concetti precedenti di \"y\u016bgen\" (\u5e7d\u7384) e di \"sabi\" (\u5bc2), Sen no Riky\u016b evidenzi\u00f2 quello di \"wabi\" (\u4f98). Se lo \"y\u016bgen\" era l'incanto sottile, collegato al mistero e alla eleganza, impossibile da trasmettere con le parole, caro agli autori del n\u014d (soprattutto Zeami, \u4e16\u963f\u5f25 1363-1443) e il \"sabi\", la patina sottile del tempo che rende gli oggetti affascinanti e ispiratori di tranquillit\u00e0 e armonia, il \"wabi\" di Sen no Riky\u016b introdusse qualcosa di eversivo: la povert\u00e0 ricercata e il rifiuto assoluto dell'ostentazione. Sen no Riky\u016b amava lo stile semplice, cio\u00e8 vedeva la stanza del t\u00e8 come dimora della creativit\u00e0 priva di attaccamenti quindi una dimora del vuoto. Spogliata da ogni possibile orpello, con pareti grezze e praticamente priva di alcun contenuto che non fosse il vissuto libero dagli attaccamenti della vita \"mondana\". I personaggi che si muovono in essa sono usciti temporaneamente dal mondo e dai suoi affanni per contemplare brevemente il vuoto. Il vissuto di \"mu-shin\" (\u7121\u5fc3), cio\u00e8 \"non-mente\", quindi l'abbandonare il pensiero ruminante e giudicante per giungere a un approccio spontaneo e totalizzante con gli oggetti e le persone \u00e8 rappresentato perfettamente dallo spazio racchiuso nella stanza del t\u00e8. Al vuoto materiale deve corrispondere il vuoto \"mentale\", inteso come vissuto di consapevolezza privo di preoccupazioni e attaccamenti mondani. Fin dall'inizio della sua istituzione nella stanza della Cerimonia del t\u00e8 tutti dovevano entrare disarmati e tutti erano uguali, tutti si dovevano inginocchiare e tutti dovevano \"subire\" le stesse regole. \u00c8 chiaro quale fosse il potere destabilizzante di questa pratica e cos\u00ec Sen no Riky\u016b fu costretto al \"seppuku\" in quanto un potere che viveva, come sempre, di ostentazione e di forme vane, si sentiva minacciato dalla forza silenziosa del maestro.\nI quattro principi costitutivi della Cerimonia del t\u00e8 secondo Sen no Riky\u016b.\nIl monaco buddhista zen Sen no Riky\u016b \u00e8 universalmente considerato il codificatore ultimo della Cerimonia del t\u00e8, dopo i grandi maestri Murata Shuk\u014d e Takeno J\u014d\u014d. La Cerimonia del t\u00e8 di Sen no Riky\u016b si fonda su quattro principi basilari a cui fanno riferimento tutti i lignaggi scolastici che proseguono gli insegnamenti di questo maestro del t\u00e8.\nUtensili e ambientazione.\nFrasario.\nElenco di brevi frasi in giapponese da utilizzare durante il \"cha no yu\"\nCeramiche.\nLa diffusione del principio del \"wabi-cha\" di Sen no Riky\u016b sconvolse anche l'arte della ceramica giapponese. Le ceramiche finissime di origine cinese furono scalzate rapidamente da quelle di apparenza rozza che incarnavano l'ideale estetico di semplicit\u00e0 e povert\u00e0 che il maestro intendeva affermare. Tutto inizi\u00f2 quando a un certo Ch\u014djir\u014d (\u9577\u6b21\u90ce, 1515-1592), operaio, forse di origine coreana addetto alla produzione di tegole, Sen no Riky\u016b chiese di realizzare una ciotola senza usare il tornio n\u00e9 la sovrapposizione a spirale di un cordone di materiale, ma semplicemente modellando la forma concava partendo da un pezzo di argilla. Ch\u014djir\u014d esegu\u00ec la commissione e il risultato fu talmente straordinario che Sen no Riky\u016b stesso giudic\u00f2 la tazza perfetta sia dal punto di vista estetico, poich\u00e9 l'aspetto semplice e rustico rispondeva a quell'esigenza di austerit\u00e0 che si prefiggeva, ma anche da un punto di vista pratico in quanto la tazza bassa e larga aveva una stabilit\u00e0 ideale ed era quindi adattissima per l'utilizzo sul \"tatami\" senza pericolo che i numerosi spostamenti cui era soggetta durante la cerimonia ne causassero il ribaltamento. Anche lo \"sh\u014dgun\" Toyotomi Hideyoshi fu altrettanto entusiasta e confer\u00ec al vasaio l'autorizzazione a fregiarsi, con tutti i suoi discendenti, del sigillo \"raku\" (\u697d\u713c, questo termine indica \"comodo\" o \"maneggevole\") e da allora la sua famiglia e i suoi discendenti si fregiarono di questo nome. Ancora oggi il quindicesimo e ultimo discendente dei \"raku\", Kichizaemon (\u5409\u5de6\u885b\u9580, 1949-) produce, come i suoi antenati, tazze di grande bellezza.\nOvviamente anche altri si cimentarono in questo tipo di produzione e cos\u00ec nacquero altri capolavori sempre coerenti con i principi estetici dello zen. Fra i pi\u00f9 noti quelli di stile Mino, Seto, Shino e Bizen. Particolarissime le tazze con smalti color crema e soprattutto quelle con smalto nero. Il discepolo di Sen no Riky\u016b, Furuta Oribe, dette origine a una serie di pezzi straordinari per creativit\u00e0 e colorazione appunto noti da allora come stile Oribe. Spesso i vasai lasciavano colature di smalto o zone non coperte, imperfezioni e bolle; insomma l'ideale estetico del \"wabi-cha\" si diffuse sempre pi\u00f9. Malgrado le intenzioni di Sen no Riky\u016b, le ceramiche che dovevano esprimere il massimo dell'austerit\u00e0 e della povert\u00e0 raggiunsero presto prezzi elevatissimi ed erano assai ricercate dalle classi pi\u00f9 agiate. Si usava persino premiare i combattenti \"samurai\" (\u4f8d) pi\u00f9 valorosi donando loro pezzi particolarmente pregiati o di maestri celebri. Ora molte di queste opere sono conservate nei musei possedendo un valore economico spesso incalcolabile, ma anche le opere di maestri viventi, o del recente passato, eseguite con tecniche immutate dai tempi di Sen no Riky\u016b, raggiungono quotazioni notevoli.\nScuole del \"wabi-cha\".\nLe tre scuole principali della Cerimonia del t\u00e8 giapponese, secondo lo stile \"wabi-cha\", sono state fondate dai figli del nipote di Sen no Riky\u016b, Genpaku S\u014dtan (\u5143\u4f2f\u5b97\u65e6, 1578-1658):\nIl termine \"Senke\" (\u5343\u5bb6) si compone di: \"Sen \"(\u5343, da Sen no Riky\u016b) e \"ke\" (\u5bb6, \"casa\" o \"famiglia\") e indica quindi \"Case di Sen no Riky\u016b\".\nOltre questi tre importanti lignaggi di insegnamento, esistono in Giappone molte altre scuole che fanno riferimento al \"wabi-cha\", alcune di dimensioni molto piccole, in questo caso si indicano come \"ry\u016b\" (\u6d41), ovvero \"stile\":\nBibliografia.\nIl numero di opere sull'argomento consiglia una sintesi dei testi pi\u00f9 accessibili:"}
{"id": "25456", "revid": "729019", "url": "https://it.wikipedia.org/wiki?curid=25456", "title": "Morsura", "text": "Morsura \u00e8 il termine che indica la tecnica di far corrodere una lastra dal mordente:"}
{"id": "25458", "revid": "287204", "url": "https://it.wikipedia.org/wiki?curid=25458", "title": "Mordente", "text": ""}
{"id": "25459", "revid": "1318658", "url": "https://it.wikipedia.org/wiki?curid=25459", "title": "Serio", "text": "Il Serio (\"S\u00e8re\" in lingua lombarda) \u00e8 un fiume che scorre interamente in Lombardia e attraversa le province di Bergamo e Cremona. Nasce dal Monte Torena e scende verso la pianura formando la val Seriana. Complessivamente \u00e8 lungo e si getta nell'Adda in localit\u00e0 Boccaserio, frazione di Montodine.\nOrigine etimologica.\nIl nome Serio, antico e probabilmente di epoca preromana, starebbe a significare \"flusso\", \"corrente\", oppure \"cammina con l'acqua\".. \nIl nome latino del Serio era \"Sarius\". In un documento dell'882 d.C. si legge ancora il nome \"Sarrio\" (\"Tertia pecia ubi dicitur Ad Sarrio apud ipso loco\"). L'alterazione della a in e, \"Sar-Ser\", \u00e8 normale per l'influsso della r e risale al Basso Medioevo.\nLo stesso toponimo entra poi in diversa misura nei nomi di alcuni paesi attraversati dal fiume: Val Seriana, Villa di Serio, Fiorano al Serio, Orio al Serio, Seriate, Mornico al Serio, Cologno al Serio. Prende il nome di Serio anche il principale canale derivato da fiume, la Roggia Serio Grande, mentre i canali minori sono denominati seri\u00f2le.\nIl corso.\nLa sorgente del fiume si trova a circa di quota in una zona ricca di laghetti e polle chiamata \"Passo del Serio\" situata tra il Monte Torena e il Pizzo del Diavolo della Malgina nelle Alpi Or\u00f2bie bergamasche. \u00c8 il lago Superiore del Barbellino a raccogliere le acque di diversi torrenti, per poi riversarle in un vero e proprio fiume che percorre le province di Bergamo e Cremona fino all'Adda. Nei primi chilometri del suo percorso forma i laghi del Barbellino (Superiore e Inferiore) e attraversa la localit\u00e0 turistica di Valbondione, nel cui territorio sono localizzate le celebri cascate: si tratta di un triplice salto per complessivi , il pi\u00f9 alto d'Italia e il secondo in Europa.\nNel 1931 nel luogo in cui sorgeva un piccolo lago naturale venne edificata una diga per la produzione di energia elettrica che ha interrotto il corso del fiume. Nel 1969 la diga apr\u00ec le sue barriere per far rivivere nuovamente la bellezza delle cascate. Da allora, con un accordo con l'Enel, l'evento viene ripetuto cinque volte nell'arco della stagione estiva. Sulla cascata esiste anche una leggenda popolare tradizionale.\nLungo la Valle Seriana il fiume raccoglie le acque di numerosi affluenti come i torrenti Bondione, Fiume Nero, Sedornia, Goglio, Acqualina, Rino, Ogna, Nossana, Riso, Romna, Vertova, Asnina, Rovaro, Doppia, Albina, Lujo, Vallogna, Carso, Nesa e Gardellone; poi prosegue nella pianura bergamasca e cremasca.\nIl tratto in pianura del fiume \u00e8 suddiviso in due parti assai ben distinte: nella parte bergamasca il fiume \u00e8 caratterizzato da un ampio greto ghiaioso, dovuto all'inabissamento delle acque del fiume.\nPoi improvvisamente, all'altezza del ponte della statale 11 a Mozzanica il fiume riemerge ricomponendosi in un alveo meandriforme all'interno di una valle \"a cassetta\", non molto ampia perch\u00e9 pi\u00f9 recente rispetto ad un antico tracciato, ora percorso dal Serio Morto, che portava il fiume a sfociare nell'Adda pi\u00f9 a sud, presso Pizzighettone. Questa valle risulta profonda anche 10-12 metri rispetto al livello fondamentale della pianura, in particolar modo nel tratto finale, a sud di Crema.\nNel tratto cremasco vi sono anche i due pi\u00f9 importanti ambienti umidi: il primo \u00e8 protetto dalla Riserva Regionale Palata Menasciutto (tra i comuni di Pianengo e Ricengo) con due rami fluviali morti intersecati dal Serio vivo. Nel comune di Madignano, presso il medievale santuario del Marzale, si trova un'altra ampia lanca privata e visitabile solo su richiesta.\nLungo il basso corso del fiume, da Seriate fino alla confluenza nell'Adda, \u00e8 stato istituito nel 1985 il parco regionale del Serio con una superficie di .\nLe rogge.\nIl Serio \u00e8 da secoli protagonista della vita economica di gran parte della provincia di Bergamo grazie ai numerosi canali artificiali che da esso derivano. \nQuesti, la cui esistenza \u00e8 documentata fin dal XII-XIII secolo, hanno prima permesso lo sviluppo agricolo dei territori posti nella pianura a sud del capoluogo orobico, poi la nascita di un importante polo industriale nella valle.\nLe principali motivazioni che hanno spinto le autorit\u00e0 del tempo a scegliere il Serio per la costruzione delle rogge sono da trovarsi nella conformazione della valle stessa, che ha un andamento lineare ed un fondovalle pi\u00f9 ampio rispetto alla vicina Val Brembana, e nella portata idrica che garantisce per tutto l'anno un deflusso minimo costante.\nFin dal medioevo quindi le sue acque sono state incanalate verso la pianura bergamasca con opere idrauliche quali le rogge Serio Grande, Morlana e Borgogna che, con le loro diramazioni, contribuirono allo sviluppo agricolo dei possedimenti del comune di Bergamo.\nQualche secolo pi\u00f9 tardi, con l'avvento della rivoluzione industriale, i canali artificiali acquisirono ancor pi\u00f9 importanza, tanto da aumentare di numero e di portata. Le industrie, che in valle Seriana sorsero in gran numero, sfruttavano la potenza idrica delle condotte per ricavare l'energia necessaria al funzionamento dei macchinari.\nNella parte pi\u00f9 a monte della valle vennero create delle apposite condotte presso gli insediamenti industriali, che restituivano completamente al fiume l'intera portata prelevata. Tra questi le principali sono quelle della manifattura \"Festi Rasini\" che, tra Ardesio, Piario e Villa d'Ogna si assicura energia per sei siti produttivi e quelle del cotonificio \"Cantoni\" con tre complessi industriali presso Ponte Nossa e Casnigo. \nVi sono numerose altre realt\u00e0 minori, per lo pi\u00f9 cotonifici che, scendendo il corso del fiume fino ad Albino, attingono al corso del fiume per circa una decina di casi.\nDa Albino in poi le aziende non sfruttano direttamente il fiume, ma le rogge da esso derivate, gi\u00e0 esistenti ed utilizzate in ambito agricolo. Oltre alle sopracitate Roggia Serio Grande, Morlana e Borgogna, vi sono altre rogge che prelevano direttamente dal Serio: la Spini-Trabattoni e la Comenduna ad Albino, la Ponte Perduto a Gorle, la Brusaporto-Patera a Pedrengo, la roggia Vecchia e la roggia comunale a Seriate.\nDa queste ne derivano numerose altre che rendono disponibile circa un litro di acqua al secondo per ogni ettaro, raggiungendo un totale di 1.200 chilometri di canali distribuiti su 34 rogge riferibili all'asta fluviale del Serio nella provincia di Bergamo, gestite per la quasi totalit\u00e0 dal \"Consorzio di bonifica della media pianura bergamasca\".\nSpostandosi pi\u00f9 a sud, in provincia di Cremona, si trovano inoltre la roggia di Castel Gabbiano che attinge presso Mozzanica, la roggia Babbiona a Casale Cremasco, la Roggia Malcontenta in localit\u00e0 \"Palata Malcontenta\" (Sergnano), la Roggia Menasciutto a Ricengo e la Roggia Borromea a Crema.\nFauna ittica.\nLe specie ittiche di questo fiume sono la trota (della variet\u00e0 fario iridea e marmorata), il salmerino di fonte, il salmerino alpino e il temolo. Dove il Serio si fa pi\u00f9 ampio, iniziano a comparire anche diversi ciprinidi come la carpa, il carassio, il barbo, la sanguinerola, la scardola, il cavedano e il vairone. Le fario sono sia selvatiche che di allevamento, mentre le iridea vengono gettate nel fiume soprattutto prima di gare di pesca organizzate. Il salmerino di fonte \u00e8 raro, mentre quello alpino raggiunge spesso grosse taglie. In diversi affluenti del Serio non \u00e8 difficile trovare diversi gamberi di fiume."}
{"id": "25461", "revid": "1632387", "url": "https://it.wikipedia.org/wiki?curid=25461", "title": "Johannes Gutenberg", "text": "Biografia.\nJohannes Gutenberg nacque a Magonza dal mercante Friele (Friedrich) Gensfleisch zur Laden, nato intorno al 1350, e da Else Wyrich, che Friedrich aveva sposato in seconde nozze nel 1386. Non si conosce la data certa della nascita di Johannes, ma \u00e8 citato come maggiorenne in un documento del 1420. Gli studiosi hanno pertanto collocato la sua nascita tra il 1393 e il 1403 (come data simbolica per la nascita di Johannes Gutenberg \u00e8 stato preso il 1400). Il nome \"zum Gutenberg\" deriva dall'edificio \"nella corte Gutenberg\" (oggi in Christophstra\u00dfe 2) in cui la famiglia si trasfer\u00ec.\nI Gensfleisch erano una delle famiglie patrizie della citt\u00e0, addetti alla lavorazione del metallo e del conio. Nel 1430 Johannes Gutenberg decise di trasferirsi a Strasburgo per motivi politici, e qui lavor\u00f2 come apprendista orafo, occupandosi in particolare del conio delle monete.\nLa \"Bibbia\" e l'invenzione della stampa a caratteri mobili.\nAttorno al 1448 Gutenberg ritorn\u00f2 a Magonza, dove nel 1450 costitu\u00ec una \"societas\" con l'orafo Johann Fust per la produzione di un libro stampato con la nuova tecnica. I due decisero di stampare la Bibbia cristiana (il testo utilizzato fu quello della \"Vulgata\"). Fust prest\u00f2 personalmente a Gutenberg 1600 fiorini olandesi, in due rate da 800 fiorini a distanza di due anni l'una dall'altra. Con tale denaro Gutenberg assunse una ventina di operai (tra fonditori di caratteri, compositori, lavoranti al torchio e correttori) e acquist\u00f2 i materiali per la stampa. Furono fusi 290 tipi di carattere.\nNel 1449 gli esperimenti di Gutenberg (coadiuvato dall'incisore Peter Sch\u00f6ffer) erano a buon punto; i due erano gi\u00e0 in grado di comporre e stampare sia fogli singoli sia libri. La stampa della \u00abBibbia a 42 linee\u00bb in caratteri gotici venne ultimata il 23 febbraio 1455 in \"corte Humbrecht\" (oggi Schustergasse 20) e il libro fu messo in vendita a Francoforte. L'edizione, con tiratura di 180 copie, suscit\u00f2 immediato entusiasmo per la qualit\u00e0 tipografica. \nI frutti economici dell'operazione per\u00f2 stavano tardando ad arrivare e per produrre le 180 copie della Bibbia occorsero tre anni. I rapporti tra i due soci divennero tesi e nel 1455 - proprio nel momento in cui le Bibbie venivano completate - Fust pretese la restituzione del prestito e cit\u00f2 Gutenberg in giudizio. La sentenza fu favorevole a Fust, che vide riconosciuto il proprio diritto a riavere indietro i 1600 fiorini prestati (6 novembre 1455). Gutenberg, che non disponeva di tale cifra, fu costretto a cedere a Fust almeno parte dell'attrezzatura per la stampa e i caratteri tipografici per le bibbie.\nFust e Sch\u00f6ffer aprirono una loro officina tipografica. La loro impresa, \"Fust und Sch\u00f6ffer\", raccolse i frutti del buon nome che si era fatto Gutenberg e divenne la prima impresa commercialmente redditizia nella storia della stampa. La tipografia di Fust e Sch\u00f6ffer, che diventarono parenti poich\u00e9 Sch\u00f6ffer spos\u00f2 la figlia di Fust, stamp\u00f2 nel 1457 un'edizione del \"Libro dei Salmi\". L'opera present\u00f2 nuovi tipi in due altezze e la stampa bicroma dei capilettera.\nGutenberg cerc\u00f2 di continuare la sua attivit\u00e0 aprendo a sua volta una tipografia. Alcuni studiosi gli attribuiscono la stampa di altro materiale dopo la prima Bibbia. A ogni modo, nessun'altra sua opera a stampa raggiunse la magnificenza e lo splendore della \u00abBibbia a 42 linee\u00bb. Negli anni che seguirono, Magonza visse continui contrasti. Durante uno di questi, nel 1462, il nuovo padrone della citt\u00e0 mand\u00f2 in esilio molti cittadini, tra cui lo stesso Gutenberg. Al suo ritorno scopr\u00ec che buona parte delle persone con cui aveva lavorato non avevano fatto rientro; decise quindi di abbandonare l'attivit\u00e0 tipografica.\nGutenberg mor\u00ec sei anni dopo, nel febbraio del 1468.\nEredit\u00e0 culturale.\nSi pu\u00f2 dire che Gutenberg abbia inventato un intero processo industriale, comprendente:\nL'idea vincente di Gutenberg fu di sintetizzare strumenti e tecniche che gi\u00e0 esistevano e applicarle alla stampa.\nIntitolazioni.\nA Gutenberg sono dedicati: "}
{"id": "25467", "revid": "57872", "url": "https://it.wikipedia.org/wiki?curid=25467", "title": "Mignanego", "text": "Mign\u00e0nego (\"Mignanego\" in ligure) \u00e8 un comune italiano sparso di abitanti della citt\u00e0 metropolitana di Genova in Liguria. La sede comunale \u00e8 situata nel centro abitato di Ponteacqua.\nGeografia fisica.\nTerritorio.\nIl territorio comunale \u00e8 situato in alta val Polcevera, nella valle del torrente Ricc\u00f2, che pi\u00f9 a valle, a Pontedecimo, si unisce con il torrente Verde, formando il Polcevera.\nTra le vette del territorio il monte Poggio (848 m), la Croce di Garzo (747 m), il Bric Montaldo (654 m), il monte Pesseise (363 m).\nI principali centri abitati si sono sviluppati lungo la strada statale 35 dei Giovi, nel tratto che da Pontedecimo porta al passo dei Giovi (472 m s.l.m.).\nStoria.\nIl comune di Mignanego ha origini antichissime; era attraversato dalla via Postumia, che raggiungeva il passo della Bocchetta (772 m s.l.m.) percorrendo il crinale tra le valli dei torrenti Ricc\u00f2 e Verde. La strada romana tanto importante per lo spostamento di truppe e merci verso il nord non seguiva l'attuale tragitto, ma sul passo della Bocchetta deviava a destra percorrendo il tracciato attuale che giunge alla zona denominata Pian di Reste e proseguendo sulla costa raggiunge l'abitato alessandrino di Fraconalto, l'antica Fiaccone. Fraconalto ebbe notevole importanza appunto nel periodo medievale e studiosi hanno trovato documenti secondo i quali si dice che vi fossero quasi 100 forni in grado di soddisfare le esigenze dell'imponente traffico verso la pianura Padana. Non esistono certezze sul numero esatto dei forni, ma il numero indicato indica di certo una grande attivit\u00e0 in zona. Si ricorda inoltre la presenza di un monastero poco oltre i pianori di Pian di Reste, centro di culto e assistenza ai viandanti tenuto dai monaci benedettini di san Colombano di Bobbio. Negli anni sessanta e settanta del XX secolo alcuni scavi hanno portato alla luce tracce di questa presenza e cocci di una certa importanza.\nDi particolare importanza storica la piccola frazione di Costagiutta, l'antica Costaiota, e Paveto nominata in alcuni documenti come Paverio. Pare che gi\u00e0 nell'XI secolo vi fosse traccia di questa frazione con poche abitazioni, ma gi\u00e0 con una chiesa e un prelato. Invece attorno all'Ottocento pare che una prima scuola fosse attiva a Costagiutta.\nLa maggior parte dell'attuale territorio comunale (corrispondente al versante destro della valle del torrente Ricc\u00f2), secondo le pi\u00f9 accreditate ricostruzioni, era compreso nell'area indicata dalla Tavola bronzea di Polcevera, ricadendo in parte nell'agro privato dei Langenses e in parte nell'agro pubblico. In particolare l'agro privato comprendeva la zona dove ora sorgono i centri principali del comune (Vetrerie, Ponteacqua e Paveto).\nImportanti per l'economia locale erano i pascoli che da Paveto, Costagiutta e Fumeri giungevano a nord sulla via Postumia verso Fraconalto e verso gli antichi agglomerati adesso chiamati Freccia e Tegli. Questi pascoli erano importanti e favoriti dal clima propizio derivante dall'aria marina che comportava temperature favorevoli. Una situazione di questo tipo provoc\u00f2 nei secoli vari scontri tra i locali di Mignanego e gli abitanti confinanti di Busalla e altri centri pi\u00f9 a nord, meno privilegiati dal clima. Documenti attestano di scontri violenti e tutto lascia pensare che quanto narrato fosse vero, considerando le difficolt\u00e0 dell'agricoltura e della pastorizia locale.\nSino alla fine degli anni cinquanta del Novecento i terreni in quota, attualmente diventati zone boscate, erano destinate completamente a prato con due sfalci annuali e la pulizia attenta dei boschi nei quali venivano raccolte le foglie secche dei castagni. Il fieno veniva trasportato alle stalle con carri trainati da buoi o con teleferiche, alcune delle quali di grande lunghezza. Le foglie invece erano usate per \"fare il letto\" ai bovini delle stalle, ossia per coprire il fondo pietroso sul quale si coricavano gli animali. In questo modo il letame, importante per la concimazione dei terreni, aveva come componente principale appunto la foglia di castagno. Questa situazione \u00e8 documentata con fotografie e ricordi storici sino alla fine degli anni cinquanta, nonostante si verificasse una vera fuga verso l'industria della citt\u00e0 in tumultuoso sviluppo.\nUn'analisi sociologica mostra come a partire dalla seconda met\u00e0 dell'Ottocento si verificasse in val Polcevera un forte sviluppo industriale, in particolare con un gran numero di colorifici - tra i quali la ditta Brignola collocatasi proprio a Mignanego, in un primo tempo a Ponteacqua per la produzione della biacca, materiale innovativo per i tempi - ma vi erano anche fabbriche di sapone, lavorazione di grassi e oli commestibili, ferriere di varie dimensioni tra le quali si ricordano a Bolzaneto l'antica ILVA e la Bruzzo, stabilimenti per i refrattari poi diventati SANAC, e altro ancora. Mignanego non poteva non risentire dell'attrazione che proveniva dal fiorire di attivit\u00e0 che partendo da Sampierdarena saliva verso Rivarolo e Bolzaneto per giungere sino a San Quirico e Pontedecimo.\nAnche le nascenti ferrovie ebbero il loro effetto promuovendo l'occupazione anche a tempo parziale in determinati tempi dell'anno. In questo modo i contadini avevano la possibilit\u00e0 di curare le attivit\u00e0 proprie dell'agricoltura e nello stesso tempo avere entrate economiche aggiuntive, sicure, a tempi determinati e precisi, soprattutto con moneta contante, fatto inusuale per quei tempi.\nLa collocazione del comune, su alcune delle principali vie di comunicazione tra Genova e la Pianura Padana, spiega come esso sia stato centro di eventi storici fondamentali per Genova e abbia avuto un ruolo importante nelle guerre che hanno coinvolto la Liguria, dalla discesa di Carlo Emanuele I di Savoia nel 1625, alla guerra di successione austriaca del 1746-1747, fino alla lotta di liberazione (1943-1945).\nLe cronache raccontano che nel 722 pass\u00f2 dalle strade di Mignanego il pellegrinaggio che trasportava a Pavia le ceneri di sant'Agostino. Nel 1613 il territorio di Mignanego fu compreso nelle pievi che formavano i sette quartieri della val Polcevera.\nTra gli eventi storici pi\u00f9 importanti, la battaglia combattuta il 10 maggio 1625 al passo del Pertuso, che vide la vittoria delle milizie volontarie locali guidate dal parroco di Montanesi sull'armata del duca Carlo Emanuele I di Savoia. A seguito di quest'episodio fu eretto, in segno di rendimento di grazie, il santuario di Nostra Signora della Vittoria. La zona fu nuovamente teatro di combattimenti negli anni 1746-1747, durante la guerra di successione austriaca, dove tra i difensori della Repubblica di Genova si distinse il reggimento comandato colonnello Carlo Francesco Bembo. Altri combattimenti avvennero ancora nel 1800, con la vittoria del generale austriaco Hohenzollern sulle truppe francesi.\nCon la dominazione francese di Napoleone Bonaparte, il 2 dicembre 1797 il territorio di Mignanego rientr\u00f2 nel dipartimento del Polcevera, con capoluogo Rivarolo, all'interno della Repubblica Ligure. Dal 28 aprile del 1798 con i nuovi ordinamenti francesi, divenne capoluogo del XII Cantone della giurisdizione della Polcevera e dal 1803 centro principale del II Cantone della Polcevera nella giurisdizione del Centro. Annesso al Primo Impero francese, dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna, cos\u00ec come stabilito dal congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel XIV mandamento di Pontedecimo del circondario di Genova dell'allora provincia di Genova.\nDurante la seconda guerra mondiale, nel corso della lotta di liberazione (1943-1945), questa zona vide contrapposte le forze di occupazione tedesche alle brigate partigiane della Divisione d'assalto Garibaldi \"Mingo\". Gli abitanti aiutarono anche la fuga di prigionieri inglesi, polacchi e sudafricani, nascondendoli sulle alture tra i Giovi e la Bocchetta, nutrendoli e facendoli poi allontanare verso siti pi\u00f9 sicuri in modo che potessero riprendere la fuga verso la Francia e la Svizzera.\nLa valle, un tempo prevalentemente abitata da contadini e piccoli artigiani, ebbe un notevole sviluppo con la realizzazione della strada statale 35 dei Giovi (ora SP 35). Questa fu progettata e realizzata a cominciare dall'epoca napoleonica, a partire dal 1802 (tra le varie consulenze tecniche vi fu anche quella di Gaetano Cantoni), e fu definitivamente portata a termine sotto il Regno Sardo, attorno al 1821. I centri pi\u00f9 importanti del Comune divennero allora quelli posti lungo il tracciato, e la sede comunale fu stabilita nella localit\u00e0 di Ponteacqua attorno al 1805. Altre infrastrutture importanti per il paese furono le due linee ferroviarie: la Torino-Genova realizzata tra la fine degli anni quaranta dell'Ottocento e il 1853 e l'altra, detta Succursale dei Giovi, aperta nel 1889.\nLa costruzione delle due ferrovie diede impulso alle capacit\u00e0 economiche della zona; infatti giunsero molte maestranze per i lavori, manovali, operai e tecnici, nonch\u00e9 carrettieri che avevano l'incarico di cercare e trasportare pietre prelevandole dai rivi interni alle vallate. I lavori diedero quindi impulso all'economia locale dando spazio anche ai contadini che potevano lavorare per la realizzazione delle strade ferrate. A sera, terminati i turni di lavoro, i contadini avevano tempo per seguire la propria attivit\u00e0 agricola. Una simile situazione port\u00f2 un benessere inaspettato alla popolazione abituata da secoli a vivere con poco, solo curando pastorizia, allevamento di qualche bovino e i frutti dell'agricoltura locale. Le frazioni collinari di Mignanego come Paveto, Fumeri e Montanesi iniziarono e svilupparono specifiche produzioni agricole come fichi, mele e soprattutto pesche. Le pesche di Mignanego, o meglio quelle di Paveto in prevalenza, ebbero grande fama sino ai primi degli anni cinquanta. Quindi, usando un termine molto usato ai nostri tempi, le nuove \"infrastrutture\" diedero impulso all'economia locale. Molti giovani poi iniziarono a trovare lavoro all'interno delle ferrovie e poi nel porto del capoluogo.\nL'apertura della strada e delle due linee ferroviarie, favorendo l'accesso ai vari paesi della valle, spinse molti benestanti, anche stranieri, a costruirvi le proprie case di villeggiatura. Nella zona del passo dei Giovi sorsero anche strutture ricettive e pure, nei pressi della localit\u00e0 Ponterosso, una stazione idrominerale che sfruttava una sorgente di acqua solforosa (l'edificio, ancora esistente, \u00e8 oggi un'abitazione privata, dopo aver ospitato per un certo periodo la sede del locale distaccamento dell'arma dei Carabinieri). Si dice anche che in estate fosse attivo un casin\u00f2 nelle vicinanze del Passo e questo lascia intendere quale fosse il livello dei villeggianti.\nDal 1973 al 31 dicembre 2008 ha fatto parte della Comunit\u00e0 montana Alta Val Polcevera e, con le nuove disposizioni della Legge Regionale n\u00ba 24 del 4 luglio 2008, ha fatto parte fino al 2011 della Comunit\u00e0 montana Valli Genovesi Scrivia e Polcevera.\nSimboli.\nI monti raffigurati nello stemma simboleggiano il passo dei Giovi, mentre le cinque stelle d'oro equivalgono all'antica divisione del territorio comunale in cinque parti.\nLo stemma \u00e8 stato concesso con il Reale decreto datato al 27 luglio 1928 e registrato con leggi patenti del 6 dicembre 1928.\nMonumenti e luoghi d'interesse.\nArchitetture civili.\nTra la met\u00e0 dell'Ottocento e gli anni trenta del Novecento la zona del passo dei Giovi fu meta di villeggiatura estiva della borghesia genovese. Vennero costruiti numerosi edifici, ville e villini di varia ispirazione architettonica, circondati da parchi e giardini ben armonizzati con l'ambiente circostante. Alcuni di questi edifici per le loro dimensioni riprendono il modello autocelebrativo delle antiche dimore patrizie.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Mignanego sono :\nIstituzioni, enti e associazioni.\nLa Pubblica Assistenza Croce Bianca di Mignanego, strutturata nelle due sezioni di Ponterosso e Vetrerie, fu fondata il 1\u00ba aprile del 1923; oper\u00f2 per diversi anni godendo del sostegno di tutta la popolazione, ma durante il fascismo, nel 1934, fu incorporata nella Croce Rossa Italiana, perdendo cos\u00ec in parte la sua identit\u00e0. Fu ricostituita nel 1946, a 23 anni esatti dalla fondazione originaria.\nGeografia antropica.\nIl territorio comunale \u00e8 formato, oltre alla sede comunale di Ponteacqua, dalle frazioni storiche di Fumeri, Giovi, Montanesi, Paveto e Vetrerie e da altre localit\u00e0, per un totale di 16,27\u00a0km2.\nConfina a nord con il comune di Fraconalto (AL) e Busalla, a sud con Genova e Serra Ricc\u00f2, ad ovest con Campomorone e Voltaggio (AL) ad est con Savignone.\nEconomia.\nL'economia del comune si basa principalmente sull'attivit\u00e0 industriale (chimica, metalmeccanica, alimentare).\nInfrastrutture e trasporti.\nStrade.\nIl territorio di Mignanego \u00e8 attraversato principalmente dalla strada statale 35 dei Giovi che gli permette il collegamento stradale con il quartiere genovese di Pontedecimo, a sud, e con Busalla in valle Scrivia. Attraverso la strada provinciale 47 del Santuario di Nostra Signora della Vittoria \u00e8 possibile il collegamento con il centro di Savignone e l'omonimo santuario.\nFerrovie.\nIl territorio comunale \u00e8 attraversato dalle due linee ferroviarie che collegano Genova con la pianura Padana, la linea storica Torino-Genova e la cosiddetta Succursale dei Giovi, lungo la quale \u00e8 presente la stazione di Mignanego, che dal 13 dicembre 2015 non ha nessun servizio passeggeri o merci.\nMobilit\u00e0 urbana.\nDal comune di Genova un servizio di trasporto pubblico locale gestito dall'AMT garantisce quotidiani collegamenti bus con Mignanego e per le altre localit\u00e0 del territorio comunale.\nSport.\nInoltre Mignanego \u00e8, assieme a Campomorone, una delle localit\u00e0 della val Polcevera in cui si pratica il \"calcio anormale\", ossia un tipo di calcio misto maschile/femminile. Da citare nella frazione di Paveto, la locale Unione Sportiva Paveto che \u00e8 stata fondata nel 1973 e tuttora \u00e8 molto attiva in special modo durante i mesi primaverili ed estivi."}
{"id": "25468", "revid": "287204", "url": "https://it.wikipedia.org/wiki?curid=25468", "title": "Alfeo", "text": ""}
{"id": "25475", "revid": "327773", "url": "https://it.wikipedia.org/wiki?curid=25475", "title": "Cronaca degli anni passati", "text": "La Cronaca degli anni passati o Racconto dei tempi passati (in slavo ecclesiastico: \u041f\u043e\u0432\u0463\u0441\u0442\u044c \u0432\u0440\u0454\u043c\u0467\u043d\u043d\u044b\u0445\u044a \u043b\u0463\u0442\u044a, : \"Pov\u011bst' vrem\u0119nnych l\u011bt\"; ; in ucraino: \u041f\u043e\u0432\u0456\u0441\u0442\u044c \u043c\u0438\u043d\u0443\u043b\u0438\u0445 \u043b\u0456\u0442, : \"P\u00f3vist' min\u00falych lit\"), spesso chiamata anche Cronaca di Nestore, \u00e8 la pi\u00f9 antica cronaca della Rus' di Kiev. Nei Paesi anglosassoni \u00e8 indicata anche come \"Cronaca primaria\" (\"Primary Chronicle\").\nLa \"Cronaca\" \u00e8 la storia della Rus' di Kiev, il pi\u00f9 antico stato slavo orientale, dall'850 al 1110, e si suppone sia stata scritta intorno al 1116. L'opera \u00e8 dunque una fonte primaria di informazioni sulla storia dell'Europa orientale nel Medioevo, ed \u00e8 fondamentale per la storia della Russia, della Bielorussia e dell'Ucraina.\nAutori e redattori.\nDa lungo tempo la stesura \u00e8 stata attribuita a Nestor di Pe\u010derska, monaco delle Grotte di Kiev: questo \u00e8 il motivo per cui nella storiografia russa fino al XIX secolo era conosciuta anche come \"Cronaca di Nestore\" (o anche \"Manoscritto nestoriano\", ma con l'avvertenza che non possediamo nessun \"manoscritto\" autografo realizzato da Nestor).\nAttualmente si ritiene che la \"Cronaca degli anni passati\" sia un \"collage\" di molti frammenti di cronache, e che l'attribuzione a Nestor sia legata al suo ruolo di autore soltanto di una parte del materiale, e di redattore degli altri contributi. Altri frammenti sono attribuiti a un tale Silvestro di Kiev, che fu igumeno del monastero di San Michele nel villaggio di Vyduby\u010di (vicino a Kiev) durante il regno di Vladimir Monomach, e altri al principe Mstislav il Grande.\nManoscritti.\nIl manoscritto originale \u00e8 andato perduto e i testimoni pi\u00f9 antichi hanno sicuramente subito integrazioni posteriori, sicch\u00e9 \u00e8 molto difficile stabilire l'esatto contenuto del testo originale e da quante mani sia stato scritto.\nNumerosi studiosi hanno tentato di ricostruire il testo originale basandosi sulle copie posteriori e su annotazioni provenienti da altre cronache.\nLa \"Cronaca degli anni passati\" \u00e8 giunta a noi attraverso numerosi manoscritti, nessuno dei quali \u00e8 contemporaneo alla stesura originale dell'opera. Due di essi sono considerati fondamentali nella trasmissione del testo:\nEntrambi i manoscritti, considerati gli archetipi della tradizione, raccolgono non solo la \"Cronaca degli anni passati\", ma anche altre cronache slave orientali, come quella della Volinia e quella di Velikij Novgorod.\nUn altro testimone importante \u00e8 il \"manoscritto Radziwi\u0142\u0142\" (noto anche come \"manoscritto di K\u00f6nigsberg\", BAN 34.5.30), datato intorno all'anno 1490.\nFonti e modelli.\nLa \"Cronaca degli anni passati\" \u00e8 un \"continuum\" cronologico. Come molte altre cronache coeve, inizia con un accenno al diluvio universale e alla divisione dei popoli della terra, con l'elenco delle trib\u00f9 slave. Il compilatore mostra di conoscere a fondo la storiografia bizantina; egli fa uso specialmente di Giovanni Malalas e di Giorgio Monaco (detto Amartolo).\nL'estensore della \"Cronaca degli anni passati\" ebbe anche sicuramente la possibilit\u00e0 di consultare altre cronache in lingua slava, oggi perdute. Molte leggende sono mescolate alla storia nella \"Cronaca Nestoriana\", il cui stile \u00e8 talvolta cos\u00ec poetico da far pensare che si tratti di parti tratte da \"byliny\" (poemi epici in lingua slava) andati perduti.\nLa parte pi\u00f9 antica \u00e8 ricca di queste leggende, tra le quali sono collocati fatti storici come l'arrivo dei tre fratelli variaghi Rjurik, Sineus e Truvor, la fondazione di Kiev (ad opera del leggendario principe Kij della trib\u00f9 dei Pogliani), l'assassinio di Askold e Dir, la morte di Oleg, ucciso da un serpente nascosto nello scheletro del suo cavallo, e la vendetta perseguita da Ol'ga, moglie di Igor', sui Drevliani che avevano ucciso suo marito.\nIl resoconto dell'opera dei santi Cirillo e Metodio tra i popoli slavi \u00e8 di grande interesse, e al monaco Nestor dobbiamo anche la narrazione di come Vladimir il Santo soppresse a Kiev il culto di Perun e degli altri d\u00e8i della religione tradizionale slava.\nCome testimone oculare il cronista descrive solo i regni di Vsevolod e Sviatolpolk (1078\u20131112), ma afferma di aver raccolto molte informazioni dalle labbra di uomini anziani, due dei quali furono Gjurjata Rogovi\u010d (\u0413\u044e\u0440\u044f\u0442\u0430 \u0420\u043e\u0433\u043e\u0432\u0438\u0447) di Novgorod, conoscitore del nord della Rus' di Kiev, della zona del fiume Pe\u010dora e di altri luoghi, e di Jan Vy\u0161ati\u010d (\"\u042f\u043d \u0412\u044b\u0448\u0430\u0442\u0438\u0447\"), un uomo che mor\u00ec all'et\u00e0 di novant'anni nel 1106 ed era il figlio di Vy\u0161ata, voivoda di Jaroslavl', e il nipote di Ostromir il Posadnik per il quale la cronaca era stata scritta.\nLingua.\nLa lingua della \"Cronaca degli anni passati\", come si ricava dal pi\u00f9 antico manoscritto menzionato, \u00e8 lo slavo ecclesiastico con molti russismi."}
{"id": "25476", "revid": "1745361", "url": "https://it.wikipedia.org/wiki?curid=25476", "title": "Amico", "text": ""}
{"id": "25479", "revid": "1305772", "url": "https://it.wikipedia.org/wiki?curid=25479", "title": "Anceo", "text": ""}
{"id": "25480", "revid": "1714743", "url": "https://it.wikipedia.org/wiki?curid=25480", "title": "Miecislao II di Polonia", "text": "Figlio di Boleslao I e Enmilda figlia di Dobromir, i suoi figli furono Casimiro I di Polonia, Rixa di Polonia e Gertrude di Polonia.\nBiografia.\nMiecislao II fu un uomo colto, in relazione al tempo in cui visse. Sapeva leggere e scrivere, conosceva sia il greco che il latino. \u00c8 conosciuto (ingiustamente) come Mieszko \"Gnu\u015bny\" ovvero \"pigro\" o \"lento\". Ricevette questi appellativi per lo sfortunato termine del suo regno; ai suoi inizi, al contrario, si comport\u00f2 come un abile e illuminato monarca. Prima di salire al trono, nel 1025, probabilmente resse Cracovia come governatore del regno del padre fin dal 1013 e si suppone che abbia commissionato la costruzione di molte delle chiese della citt\u00e0.\nDal 1028 s'impegn\u00f2 in conflitto con la Germania, con discreti successi: riusc\u00ec a respingere l'armata tedesca e successivamente invase la Sassonia. Si alle\u00f2 con l'Ungheria, contribuendo all'occupazione ungherese di Vienna. Queste azioni sono probabilmente dovute alle relazioni familiari di Miecislao, che lo portarono a contrapporsi all'imperatore Corrado II in Germania.\nPer comprendere gli avvenimenti successivi, \u00e8 necessario allargare lo sguardo sulla famiglia di Miecislao. Egli aveva un fratello pi\u00f9 grande, Bezprym (figlio di una moglie ungherese di Boleslao, il quale fu detronizzato da lui pi\u00f9 tardi), e uno pi\u00f9 giovane, Ottone. Secondo le antiche usanze slave, il padre avrebbe dovuto dividere i possedimenti tra i suoi figli, evitando per\u00f2 la suddivisione del regno. I fratelli di Miecislao non ricevettero deleghe dal padre; inoltre, il maggiore, Bezprym, probabilmente si considerava il legittimo successore al regno del padre. Quest'ultimo per\u00f2 non apprezzava il figlio maggiore, tanto pi\u00f9 che gli confer\u00ec un nome pi\u00f9 comune rispetto a quelli normalmente usati nell'ambito della dinastia dei Piasti per investire i futuri regnanti: Boleslao, Miecislao, Casimiro, Ladislao, o, come nomi imperiali: Ottone, Corrado, Enrico.\nA conferma delle intenzioni del padre, fu chiuso in un monastero.\nEntrambi i fratelli di Miecislao fuggirono all'estero: Ottone in Germania, Bezprym in Ucraina. Poco dopo l'imperatore tedesco e il gran duca di Kiev, Jaroslav il saggio, si allearono e invasero simultaneamente la nazione.\nDovendo affrontare due nemici, la Germania ad occidente e la Rutenia ad oriente, Miecislao fugg\u00ec in Boemia, dove probabilmente fu evirato da Ulrico/Old\u0159ich di Boemia. Bezprym inizi\u00f2 il suo regno inviando la sua corona e le insegne reali in Germania. Miecislao ritorno in Polonia, ma fu costretto a stipulare un'alleanza con l'imperatore tedesco. La nazione fu divisa, con il trattato di Merseburgo, tra lui, i suoi fratelli e un misterioso Thiedric (probabilmente un nipote o un cugino delle dinastia). Ottone fu assassinato da uno dei suoi stessi collaboratori e Miecislao riusc\u00ec a riunire la Polonia.\nCi\u00f2 che avvenne dopo \u00e8 poco chiaro. Attualmente gli storici ipotizzano che Miecislao sia stato assassinato in una congiura ordita dall'aristocrazia (1034). Dopo la sua morte vi furono dei moti popolari, di cui per\u00f2 non \u00e8 possibile risalire n\u00e9 alla datazione n\u00e9 ai luoghi in cui avvennero.\nCasimiro I di Polonia, figlio di Miecislao, fu esiliato in concomitanza con i moti popolari chiamati la \"reazione pagana\". Gli storici pensano per\u00f2 che questa rivolta fu pi\u00f9 che altro dovuta a problematiche economiche (pesantissime nuove tasse per finanziare la Chiesa, militarizzazione del ducato/regno polacco: praticamente tutta la popolazione maschile precettata per la leva militare; ecc.) pi\u00f9 che per contese di tipo puramente religioso. Preti, monaci e cavalieri furono assassinati; citt\u00e0, chiese e monasteri furono dati alle fiamme. Il caos fu ancora maggiore quando improvvisamente i Cechi invasero il sud. Le terre vennero divise tra reggenti locali, di cui solo uno \u00e8 conosciuto (Maslav, che resse la Masovia). La regione della Grande Polonia fu cos\u00ec devastata che cess\u00f2 di essere il cuore del regno polacco. I nuovi re spostarono la capitale nella regione della Piccola Polonia, a Cracovia."}
{"id": "25483", "revid": "125175560", "url": "https://it.wikipedia.org/wiki?curid=25483", "title": "Heinrich Schliemann", "text": "Divenne una delle figure pi\u00f9 importanti per il mondo dell'archeologia per la rilevanza delle scoperte da lui compiute nel XIX secolo. Raggiunse la celebrit\u00e0 con la scoperta, dopo anni di ricerche e studi, della mitica citt\u00e0 di Troia e del cosiddetto \"tesoro di Priamo\".\nBiografia.\nHeinrich Schliemann nacque a Neubukow il 6 gennaio 1822, nel Granducato di Meclemburgo-Schwerin, quinto dei nove figli del pastore protestante Ernst Schliemann (1780-1870) e di Luise, nata B\u00fcrger (1793-1831), figlia del sindaco di Sternberg. Fu originariamente battezzato con il nome Julius, ma in seguito alla morte di un fratello, i genitori gli attribuirono il nome del deceduto.\nFu il padre a trasmettere a Heinrich l'amore per le civilt\u00e0 passate, leggendo i versi dei poemi omerici e descrivendo le gesta degli eroi antichi della leggendaria citt\u00e0 di Troia, fino ad allora ritenuta dagli studiosi solo frutto della fantasia. Nel 1829 gli venne regalato un libro di storia per bambini e, secondo quanto affermato nella sua autobiografia, rimase impressionato da un'illustrazione raffigurante Troia in fiamme e, chiedendo lumi al padre sull'imponenza delle mura, il piccolo Heinrich espresse il desiderio di ritrovarle.\nHeinrich frequent\u00f2 la scuola elementare nel villaggio di Ankershagen, dove il padre era stato trasferito. A nove anni perse la madre e fu affidato alle cure dello zio paterno, il pastore Friedrich Schliemann, che abitava nei pressi di Grevesm\u00fchlen. Lo zio affid\u00f2 la preparazione per il ginnasio al giovane filologo Carl Andress, che apprezz\u00f2 i rapidi progressi del giovane Heinrich. Schliemann frequent\u00f2 solo per pochi mesi il ginnasio di Neustrelitz, fu infatti costretto all'abbandono e al trasferimento alla locale \"Realschule\" per la scarsit\u00e0 dei mezzi finanziari paterni.\nNel 1836 abbandon\u00f2 gli studi e inizi\u00f2 l'apprendistato presso un piccolo commerciante di F\u00fcrstenberg. Dimentic\u00f2 cos\u00ec tutto quello che aveva imparato fino a quando, sempre secondo quanto narrato nella sua autobiografia, venne colpito dalla bellezza di alcuni versi in greco recitati da un ubriaco, il figlio di un pastore locale espulso dal ginnasio per cattiva condotta e divenuto apprendista di un mugnaio. Schliemann racconta quindi di avere speso gli ultimi centesimi che gli rimanevano per comprare da bere all'uomo, purch\u00e9 ripetesse i versi recitati che lo avevano profondamente colpito, tanto da fargli desiderare di imparare il greco antico. Solo in seguito scopr\u00ec che erano versi tratti dall'Iliade e dall'Odissea.\nDopo cinque anni e mezzo dovette interrompere l'apprendistato a causa di un incidente sul lavoro che ne compromise la salute. Nel 1841 si trasfer\u00ec ad Amburgo, ma indebolito nel fisico e poco avvezzo nella pratica della contabilit\u00e0 e della corrispondenza commerciale, non riusc\u00ec a trovare un'occupazione stabile. Decise quindi di emigrare in Venezuela e s'imbarc\u00f2 su una nave che naufrag\u00f2 sulle coste dell'isola olandese di Texel. Ad Amsterdam lavor\u00f2 come fattorino e, da autodidatta, impar\u00f2 l'inglese, il francese, l'italiano e il russo.\nNel 1850 salp\u00f2 per gli Stati Uniti, dove incominci\u00f2 ad arricchirsi, prestando denaro ai cercatori d'oro. Sub\u00ec un processo per frode e quindi torn\u00f2 a San Pietroburgo, dove qualche anno prima aveva intrapreso la carriera di commerciante.\nNel 1852 spos\u00f2 Caterina Petrovna Lyschinla, figlia di un avvocato benestante della citt\u00e0 russa. La guerra di Crimea, che scoppi\u00f2 l'anno dopo, gli port\u00f2 una grande ricchezza: Schliemann riforn\u00ec di vettovaglie e materiale bellico le truppe dello zar. Contemporaneamente inizi\u00f2 a studiare nuove lingue, circa una ventina: all'inizio francese, inglese, spagnolo, ma poi anche altre come arabo ed ebraico, e il greco antico per poter leggere direttamente le imprese degli eroi narrate dal mitico cantore. Schliemann ide\u00f2 un metodo di studio assai efficace; infatti le prime lingue le studi\u00f2 in un anno, ma le ultime, come l'arabo, in sole sei settimane.\nLa spedizione in Anatolia.\nNel 1868, ritiratosi dagli affari, Schliemann si dedic\u00f2 alla realizzazione dei suoi sogni, i viaggi e le scoperte archeologiche. Il 24 settembre 1869, divorziato dalla moglie russa, si spos\u00f2 ad Atene con la giovane greca Sophia Engastromenou ed ebbe due figli, Andromaca (1871\u22121962) e Agamennone (1878\u22121954). Nel 1870 intraprese un viaggio verso la Cina e il Giappone. Successivamente si trasfer\u00ec in Italia, in Grecia e infine in Turchia.\nPresso la collina di Hissarlik inizi\u00f2 la ricerca delle mura di Troia con la collaborazione di Frank Calvert, viceconsole britannico proprietario dei terreni, che gi\u00e0 aveva ipotizzato di poter trovare le rovine della citt\u00e0 presso quel sito. In quell'anno effettu\u00f2 un primo scavo clandestino, suscitando le ire del governo turco. Nel 1871 ottenne l'autorizzazione a compiere le ricerche in terra turca e organizz\u00f2 a proprie spese una spedizione archeologica in Anatolia, sulla sponda asiatica dello stretto dei Dardanelli, luogo che la tradizione indicava come possibile sito della citt\u00e0 di Troia.\nL'archeologo tedesco ferm\u00f2 la propria attenzione sulla collina di Hissarlik, un'altura in posizione favorevole per una roccaforte, dalla quale si poteva dominare tutta la piana circostante. Seguendo le indicazioni e le descrizioni dei testi omerici, il 4 agosto 1872 Schliemann rinvenne vasellame, oggetti domestici, armi e anche le mura e le fondamenta non di una sola citt\u00e0, quella di Priamo, ma di ben altre otto citt\u00e0 diverse, costruite l'una sulle rovine dell'altra. I risultati delle ricerche furono resi noti nel 1874 nell'opera \"Antichit\u00e0 troiane\".\nGrazie all'analisi degli oggetti rinvenuti e delle tecniche costruttive utilizzate, gli archeologi che hanno portato a termine il lavoro iniziato da Schliemann hanno potuto datare vari strati e tracciare le piante delle ricostruzioni, in cui si notano i cerchi concentrici delle cinte murarie:\nL'insediamento decadde con la caduta dell'Impero romano d'Occidente.\nNei primi scavi l'archeologo commise gravi errori, demolendo costruzioni e mura che avrebbero permesso di ottenere ulteriori e importanti informazioni, ma la sua opera \u00e8 ugualmente molto importante, come afferma lo storico tedesco Edward Meyer: \nIl tesoro di Priamo.\nIl 15 giugno 1873, ultimo giorno di scavo prima della sospensione dei lavori, Schliemann effettu\u00f2 una nuova e importantissima scoperta. Alla base delle \"mura ciclopiche\" del II strato vide qualcosa che attir\u00f2 la sua attenzione. Allontanati gli operai e aiutato solo dalla moglie, la greca Sophia Engastromenou, riport\u00f2 alla luce un tesoro costituito da migliaia di gioielli d'oro, per la precisione pi\u00f9 di 8\u00a0700, definito come il \"tesoro di Priamo\", che il Re aveva nascosto prima della distruzione della citt\u00e0.\nQuesto tesoro era stato trovato alla profondit\u00e0 di 10 metri, in un recipiente di rame largo 1 metro e alto 45\u00a0cm.\nSchliemann riusc\u00ec a esportare segretamente il tesoro in Grecia, per questo venne accusato dalla Turchia di esportazione illegale e costretto a pagare una ingente multa. L'archeologo tuttavia pag\u00f2 una somma maggiore pur di divenirne il proprietario, quindi decise di donare il tesoro alla Germania, dove questo rimase fino alla seconda guerra mondiale.\nIl 6 marzo 1945, Adolf Hitler ordin\u00f2 che fosse nascosto nelle miniere di sale di Helmstedt, in previsione della sconfitta e per evitare che cadesse in mano ai sovietici. L'ordine di Hitler non venne eseguito e il tesoro fin\u00ec a Mosca.\nNegli anni successivi i russi smentirono che questo si trovasse nelle loro mani e cos\u00ec scoppiarono infinite polemiche. La prima conferma ufficiale della presenza del tesoro in Russia si ebbe nel 1993, da parte del ministro della cultura russo, che dichiar\u00f2 che il tesoro si trovava a Mosca, al Museo Puskin, dal 1945.\nAttualmente quattro nazioni si contendono quel tesoro: la Turchia, dove \u00e8 stato rinvenuto, la Grecia, erede della tradizione omerica, la Germania, a cui fu donato dall'archeologo, e la Russia, dove si trova attualmente.\nLa spedizione a Micene.\nTra il 1874 e il 1876 Schliemann si rec\u00f2 \"nella vallata d'Argo che nutre cavalli\", a Micene, \"ricca d'oro\", come viene definita generalmente nei poemi omerici, le cui rovine erano ancora visibili e testimoniavano ai visitatori il ricordo dell'antico splendore. Seguendo le indicazioni del geografo greco Pausania, che intorno all'anno 170 aveva visitato e descritto quei luoghi, Schliemann elabor\u00f2 l'ipotesi che le tombe dei sovrani della citt\u00e0 si trovassero all'interno della cinta muraria.\nIl 7 agosto 1879 inizi\u00f2 gli scavi e trov\u00f2 uno spazio circolare individuato come l'agor\u00e0 di Micene, in cui avvenivano le assemblee dei grandi della citt\u00e0 e dove forse si era alzato l'araldo per convocare il popolo, come racconta Euripide nell\"'Elettra\".\nSuccessivamente riport\u00f2 alla luce una serie di tombe a pozzo e a cupola, che la tradizione attribuisce ai membri della dinastia degli Atridi: Agamennone, Cassandra ed Eurimedonte , e i suoi compagni uccisi dalla regina Clitemnestra e dal suo amante Egisto. Gli scheletri mostravano segni di combustione frettolosa e, secondo l'archeologo, chi aveva sepolto i corpi non aveva permesso al fuoco di bruciarli completamente, con la tipica fretta degli assassini.\nNelle tombe Schliemann trov\u00f2 inoltre gioielli, armi, utensili, pettorali con cui erano solitamente adornati i morti di stirpe regale, maschere d'oro che conservavano ancora i lineamenti reali e non idealizzati dei defunti. Tra questi credette di individuare il volto del leggendario re Agamennone. Malgrado la maggior parte degli studiosi propenda per la sua autenticit\u00e0, lo studioso statunitense William M. Calder III negli anni settanta ha messo in dubbio l'originalit\u00e0 della cosiddetta maschera di Agamennone, sostenendo che sarebbe un falso commissionato dallo stesso Schliemann, tesi ribadita in seguito da David A. Traill.\nUltimi anni.\nUn altro tipo di ricerca, meno noto, a cui Schliemann rivolse i propri interessi, riguard\u00f2 il continente perduto di Atlantide. Egli infatti, ancora prima di arrivare a scoprire i resti della citt\u00e0 di Troia, spinto dalla convinzione della sua esistenza, allora considerata una semplice leggenda, aveva tradotto un geroglifico egizio conservato a San Pietroburgo, nel quale si parlava di un faraone che aveva mandato una spedizione in Occidente a cercare tracce dell'antica terra atlantidea, da cui erano provenuti gli antenati degli egizi portandone con s\u00e9 l'ancestrale sapienza.\nSchliemann fu colto da un malore a Napoli, il 25 dicembre 1890. Privo di documenti fu riconosciuto da un otorino che lo aveva in cura grazie a un biglietto da visita che Schliemann aveva addosso. Mor\u00ec il giorno successivo, probabilmente per i postumi di un'operazione recente alle orecchie.\nFu sepolto ad Atene nello stesso mausoleo che accoglie le spoglie della moglie e della figlia Andromaca."}
{"id": "25484", "revid": "198277", "url": "https://it.wikipedia.org/wiki?curid=25484", "title": "Atalanta", "text": ""}
{"id": "25488", "revid": "697352", "url": "https://it.wikipedia.org/wiki?curid=25488", "title": "Andromaca (disambigua)", "text": ""}
{"id": "25489", "revid": "287204", "url": "https://it.wikipedia.org/wiki?curid=25489", "title": "Andromaca (Zeno)", "text": "Andromaca \u00e8 un libretto d'opera seria in cinque atti, scritto da Apostolo Zeno e musicato da Antonio Caldara.\nL'opera fu rappresentata al Teatro della Favorita di Vienna il 28 agosto 1724, il giorno del compleanno dell'imperatrice Elisabetta Cristina, con le scenografie di Antonio Galli da Bibbiena.\nIl testo recava in appendice una \"Licenza\", panegirico in cui venivano magnificate le virt\u00f9 della sovrana, \u00ab Augusta \u00bb tale che nel dipingerla \u00ab la lode al ver non giunge e ne dispera \u00bb.\nL\"Andromaca\" fu musicata, dopo che dal Caldara, da vari compositori; tra le versioni \u00e8 celebre quella di Francesco Feo (1730). Rispetto ad altri drammi dello Zeno, l'opera ebbe una minor fortuna musicale, ma fu tra le pi\u00f9 stampate e antologizzate.\nNell\"Argomento\" posto come introduzione, l'autore rivela di essersi ispirato a due celebri omonime tragedie, quella di Euripide e quella di Racine, presentando tuttavia un dramma indipendente, con una trama e una struttura sensibilmente modificate.\nTrama.\nAtto primo.\nTroia, dopo la guerra: nella citt\u00e0 in rovina vivono segretamente Astianatte e Telemaco, figli rispettivamente di Andromaca e Ulisse. A loro, Andromaca non ha mai rivelato la vera identit\u00e0 - Telemaco fu rapito in fasce all'inizio del conflitto -, cosicch\u00e9 entrambi riconoscono in lei la madre e disprezzano l'astuto eroe di Itaca, il quale sta giungendo per uccidere Astianatte e ottenere vendetta, accondiscendendo inoltre al volere dei Greci, timorosi di dover un giorno affrontare nel fanciullo un nuovo Ettore.\nPirro, figlio di Achille e re dell'Epiro, tiene Andromaca in schiava ed \u00e8 in procinto di sposarsi con Ermione, figlia di Menelao, ma \u00e8 innamorato della vedova di Ettore e non vuole acconsentire a un matrimonio impetrato da tutta la Grecia. Ermione, allora, si reca da Andromaca ponendola di fronte a un bivio: la fuga da Troia o la morte. La donna troiana, che mantiene piena fedelt\u00e0 verso il defunto marito e rigetta l'amore del sovrano, rifiuta tuttavia l'ipotesi dell'allontanamento, preoccupata per la salvezza del figlio e ostile ad un atto di codardia. Il principe troiano Eleno, intanto, manda a chiamare Pirro, avvisandolo del pericolo in cui si trova l'amata; questi sopraggiunge in aiuto della sua prigioniera.\nAtto secondo.\nUlisse e Oreste giungono a Troia. Oreste spera di ottenere la mano di Ermione, che ama ricambiato, ma Ulisse cerca di distoglierlo dai suoi sogni, ricordando quali nozze voglia la Grecia. Il guerriero di Itaca si reca quindi da Pirro per esortarlo a compiere il suo dovere, ma il re dell'Epiro conferma le voci secondo cui egli ha disposto il rientro di Ermione in patria e il suo matrimonio con Andromaca.\nPirro, in seguito, rivela ad Andromaca di aver capito che Astianatte non \u00e8 morto, come la madre vuole invece far credere; promette quindi di salvarlo dalla furia di Ulisse, qualora la donna ceda al suo amore. Andromaca si oppone tuttavia alle attenzioni del figlio di Achille - l'uccisore del marito - ed Eleno la convince a nascondere Astianatte e Telemaco nella tomba di Ettore.\nAtto terzo.\nErmione chiede ad Oreste di manifestarle il suo amore vendicando il rifiuto di Pirro, che offre al figlio di Agamennone la donna in sposa. Ulisse riesce a smascherare Andromaca, a scoprire che il figlio \u00e8 vivo e ad individuarne il nascondiglio. Tuttavia, grande \u00e8 la sua sorpresa quando dall'avello escono due fanciulli. Uno di essi, gli rivela Andromaca, \u00e8 Telemaco - creduto morto dal padre -, ma Ulisse non ha modo di identificarlo, poich\u00e9 entrambi gli rivolgono parole di disprezzo. Ulisse \u00e8 in preda all'incertezza; si sente intrappolato in un dilemma senza soluzione, conscio di dover rinunciare alla vendetta o al figlio, incorrendo parimenti in un sacrificio inaccettabile.\nAtto quarto.\nUlisse, assistito dal fido Eumeo, riesce con uno stratagemma a smascherare Astianatte e, sotto gli occhi della madre disperata, ordina che il fanciullo sia condotto sulla torre di Ilio e fatto precipitare. Telemaco, per\u00f2, \u00e8 corso di nascosto ad avvertire Pirro, il quale giunge sulla scena minacciando di ucciderlo qualora Astianatte venga gettato dalla torre. Ulisse acconsente ad abbandonare i suoi propositi, purch\u00e9 Pirro sposi Ermione, relegando Andromaca e il ragazzo in terra desolata e lontana. Partito il re di Itaca, Pirro costringe Andromaca a convolare con lui a nozze, se non vuole essere privata del figlio.\nAtto quinto.\nErmione, indignata per il prossimo rifiuto, incarica Oreste di uccidere Pirro. Il figlio di Agamennone, seppur riluttante, accetta di accontentare l'amata. Andromaca, le cui nozze con Pirro si avvicinano, confida a Eleno di volersi togliere la vita subito dopo il matrimonio, sottraendosi cos\u00ec a un legame che profanerebbe la sua unione con Ettore e lasciando il figlio in buone mani. Eleno, segretamente innamorato della donna troiana, avverte il sovrano epirota delle sue intenzioni; questi, allora, capisce di non poter costringere Andromaca a un vincolo forzato, e la lascia partire in compagnia di Astianatte ed Eleno.\nPirro, che \u00e8 a conoscenza del complotto di Ermione e Oreste, acconsente alle nozze con la promessa sposa - cosicch\u00e9, per Oreste, la punizione coincider\u00e0 con la privazione della donna amata -, e rende Telemaco ad Ulisse. Ognuno riguadagna la propria patria, rallegrandosi del lieto scioglimento degli eventi. Il solo Oreste \u00ab nel gaudio comun \u00bb sospira."}
{"id": "25490", "revid": "116274089", "url": "https://it.wikipedia.org/wiki?curid=25490", "title": "Andromaca (Feo)", "text": "Andromaca \u00e8 un dramma per musica in tre atti composto da Francesco Feo su libretto di Apostolo Zeno, gi\u00e0 messo in musica da Antonio Caldara.\nFu rappresentato per la prima volta al Teatro Valle di Roma il 5 febbraio 1730. Fu dedicato \"all'eminentissimo, e reverendissimo principe il signor cardinale Niccol\u00f2 Coscia\".\nUna copia manoscritta della partitura \u00e8 conservata presso l'Archivio di Stato di Bologna."}
{"id": "25491", "revid": "83531", "url": "https://it.wikipedia.org/wiki?curid=25491", "title": "Andromaca (Sacchini)", "text": "Andromaca \u00e8 un'opera musicale di Antonio Sacchini.\nPrima opera seria di Sacchini, fu rappresentata per la prima volta al Teatro San Carlo di Napoli il 30 maggio 1761."}
{"id": "25493", "revid": "133248", "url": "https://it.wikipedia.org/wiki?curid=25493", "title": "Andromaca (Katenin)", "text": "Andromaca (\"\u0410\u043d\u0434\u0440\u043e\u043c\u0430\u0445\u0430\") \u00e8 una tragedia neoclassica in cinque atti in versi scritta tra il 1809 ed il 1819 da Pavel Aleksandrovi\u010d Katenin, autore russo vissuto dal 1792 al 1853.\nFu derivata dell'opera omonima di Jean Racine e messa in scena per la prima volta a San Pietroburgo nel 1827.\nConsiderata dall'autore come la miglior opera della propria vita e lodata pubblicamente persino da Aleksandr Sergeevi\u010d Pu\u0161kin, sulla scena si rivel\u00f2 un fiasco e fu presto tolta dal cartellone. La scelta dell'attrice Kolosova - allieva dello stesso Katenin - nel ruolo principale, non incontr\u00f2 la simpatia del pubblico."}
{"id": "25501", "revid": "287204", "url": "https://it.wikipedia.org/wiki?curid=25501", "title": "100 (numero)", "text": "Cento (100) \u00e8 il numero naturale dopo il 99 e prima del 101.\nConvenzioni.\nScuola.\nNella scuola superiore italiana \u00e8 il voto massimo ottenibile all'esame di maturit\u00e0, tranne nei casi in cui pu\u00f2 essere assegnata la lode.\nNumeri telefonici.\nIn Grecia, India e Israele, 100 \u00e8 il numero di telefono della polizia mentre nel Belgio \u00e8 il numero di telefono del pronto soccorso e dei vigili del fuoco."}
{"id": "25508", "revid": "6923", "url": "https://it.wikipedia.org/wiki?curid=25508", "title": "Dominio di primo livello", "text": "In informatica e nelle telecomunicazioni il dominio di primo livello, in inglese top-level domain (TLD), \u00e8 l'ultima parte del nome di dominio Internet. Corrisponde alla sigla alfanumerica che segue il 'punto' pi\u00f9 a destra dell'URL, per esempio: l'indirizzo Internet di Wikipedia \u00e8 codice_1, quindi la parte dell'indirizzo web che ricade entro il dominio di primo livello \u00e8 codice_2.\nClassificazione.\nLa Internet Assigned Numbers Authority (IANA) classifica attualmente i domini di primo livello in tre tipi differenti:\nPseudo-domini di primo livello.\nAll'inizio internet era solo una delle tante reti geografiche che esistevano. I computer connessi ad altre reti, come Bitnet, CSNET o UUCP quando si scambiavano dati, o e-mail, attraverso internet (usando appositi \"gateway\") usavano degli indirizzi con pseudo domini, tipo codice_10, codice_11 o codice_12; tuttavia questi non sono reali domini di primo livello e quindi non esistono nei server DNS. Ad oggi, di queste reti solo la UUCP \u00e8 ancora usata, in minima parte, tutti gli altri computer usano i tradizionali domini internet.\nLa rete di comunicazioni anonime Tor ha uno pseudo dominio codice_13 che \u00e8 raggiungibile solo attraverso un client Tor.\nDomini di primo livello riservati.\nLa RFC 2606 riserva i seguenti quattro domini di primo livello per scopi specifici per evitare che siano di uso comune nella rete:\nNuovi TLD.\nA seguito di una risoluzione del 2014 dell'ICANN, i nuovi TLD registrati devono implementare i seguenti record DNS apex A, MX, TXT e SRV \u2013 dove &lt;TLD&gt; sta per TLD registrato \u2013 per almeno 90 giorni:\nQuesto requisito ha lo scopo di evitare collisioni di nomi di dominio quando vengono registrati nuovi TLD. Ad esempio, i programmatori potrebbero aver utilizzato domini locali personalizzati come foo.bar o test.dev, che si sarebbero scontrati con la creazione di gTLD .bar nel 2014 e .dev nel 2019. A partire da agosto 2021, i domini di primo livello con questi record di apice speciali sono .arab, .cpa, .politie e .watches.\nSebbene ci\u00f2 crei record DNS apici di tipo A e MX, non si qualificano come un dominio senza punti, poich\u00e9 i record non dovrebbero puntare a server reali. Ad esempio, il record A contiene l'IP 127.0.53.53, un indirizzo di loopback (vedi Indirizzamento IPv4 \u00a7), scelto come mnemonico per indicare un problema relativo al DNS, poich\u00e9 il DNS utilizza la porta 53."}
{"id": "25511", "revid": "125677291", "url": "https://it.wikipedia.org/wiki?curid=25511", "title": "Vulcano di fango", "text": "Un vulcano di fango \u00e8 una piccola collina, alta da pochi decimetri a parecchi metri, che erutta argilla, rammollita dall'acqua, unita a sostanze saline come acque salso-bromo-iodiche, ed anche metano e idrocarburi (bitume).\nIn Italia il vulcano di fango \u00e8 presente in due forme: la \"maccaluba\" o \"macaluba\" in siciliano; la \"salinella\" o \"salsa\". Le cause geologiche che li originano sono dissimili, ma morfologicamente si presentano in modo simile.\nLa genesi dei fanghi \u00e8 da attribuire alla risalita di acqua e gas sotto pressione attraverso discontinuit\u00e0 strutturali in formazioni argillose o attraverso vere e proprie faglie.\nQuando i vulcani di fango si trovano presso un vulcano di lava, in generale emettono anidride carbonica (CO2) proveniente dalla camera magmatica del vulcano stesso.\nLa loro formazione, in genere, non \u00e8 legata ad un'attivit\u00e0 vulcanica secondaria, ma ad un particolare fenomeno che per somiglianza viene definito vulcanesimo sedimentario; le salinelle di Patern\u00f2 e di Belpasso, in provincia di Catania, fanno eccezione perch\u00e9 sono legate a veri fenomeni vulcanici.\nNel mondo sono un fenomeno relativamente comune, infatti, si contano circa 1.100 vulcani di fango ed \u00e8 stato stimato che ne possano esistere oltre 10.000 casi su scarpate continentali e piani abissali. Si pensa che siano anche presenti sul pianeta Marte.\nNei pressi dei vulcani di fango la terra \u00e8 generalmente sterile ma in molti casi si rinvengono delle specie vegetali alofite.\nTipi.\nAspetti geologici.\nMaccalube.\nI vulcanelli sono il frutto di un raro fenomeno geologico definito vulcanesimo sedimentario.\nIl fenomeno \u00e8 legato alla presenza di terreni argillosi poco consistenti, intercalati da livelli di acqua salmastra, che sovrastano bolle di gas metano sottoposto ad una certa pressione.\nIl gas, attraverso discontinuit\u00e0 del terreno, affiora in superficie trascinando con s\u00e9 sedimenti argillosi ed acqua, che danno luogo ad un cono di fango, la cui sommit\u00e0 \u00e8 del tutto simile ad un cratere vulcanico. Il fenomeno assume talora carattere esplosivo, con espulsione di materiale argilloso misto a gas ed acqua scagliato a notevole altezza.\nLe maccalube sono importanti emissioni di gas naturale che si originano in seguito a diapirismo, processo fisico che porta in superficie fluidi, gas ed acqua, e materiale sedimentario non consolidato. La migrazione del gas e del fango segue linee di risalita attraverso strutture geologiche strutturalmente pi\u00f9 deboli. L'innesco della risalita ha origine nell'effetto combinato della spinta di galleggiamento dei sedimenti sepolti e dalla pressione interstiziale dei fluidi degli stessi sedimenti. La spinta di galleggiamento \u00e8 legata alla quantit\u00e0 di gas prodotti dalla sostanza organica in essi dispersa, che non ha avuto altra via di fuga, rimanendo intrappolata in materiale a densit\u00e0 superiore sovrastante.\nProcessi tettonici fanno aumentare la pressione interstiziale fino al superamento della pressione di intrappolamento (litostatica). A seguito di ci\u00f2 il materiale sepolto non consolidato risale fino alla superficie, dando origine a vere e proprie \"fontane di fango\" o \"maccalube\".\nNel caso delle maccalube di Terrapelata prevale la componente gassosa con oltre il 95% di metano venendo meno la presenza, se non in quantit\u00e0 trascurabili, dell'acqua salmastra e di fango.\nL'11 agosto 2008 a Terrapelata, nei pressi del Villaggio Santa Barbara, frazione del comune di Caltanissetta, \u00e8 avvenuto un fenomeno eruttivo molto ben documentato, con fenomeni di tipo parossistico con emissione di grandi quantit\u00e0 di materiale sedimentario di natura prevalentemente argillosa. Il luogo di emissione dei fluidi ha coinciso con una zona periferica (corona) di un movimento franoso: il fenomeno parossistico \u00e8 spiegato dalla relazione esistente fra due fenomeni geologici: vulcanismo o vulcanesimo sedimentario ed il fenomeno di cedimento del versante.\nSalinelle.\nNelle \"Salinelle dei Cappuccini\" la via di risalita del fango sarebbe stata individuata in un condotto magmatico, lo stesso che ha portato in superficie le lave che costituiscono oggi la collinetta ove esse ricadono. Una perforazione eseguita nel 1958 nell'area delle salinelle per la ricerca di idrocarburi ha mostrato una stratigrafia costituita da lave bollose ricche di pirite fino alla profondit\u00e0 di 400 metri. Dato l'esiguo spessore delle colate laviche affioranti nella zona non pu\u00f2 che trattarsi quindi di un condotto magmatico probabilmente coevo di quello che ha dato origine alla collina storica di Patern\u00f2, le cui datazioni assolute indicano una et\u00e0 di circa 200.000 anni.\nLo studio geochimico comparativo fra le acque delle salinelle e quelle di falda farebbe ritenere le prime delle acque \"fossili\", verosimilmente contenute nelle sottostanti formazioni mioceniche. Si osservano infatti, contenuti in cloro ed alcali superiori a quelli presenti nelle acque marine, mentre i solfati, caratteristici delle acque di falda, sono quasi del tutto assenti. L'analisi dei rapporti caratteristici di alcuni elementi e di quelli presenti in tracce portano alla medesima conclusione.\nLa temperatura delle acque fangose emesse varia fra 16 e 18\u00a0\u00b0C e solo in alcune fasi parossistiche (1866, 1879 e 1954) sono state registrate temperature comprese fra 46 e 49\u00a0\u00b0C. In quelle occasioni sono state osservate colonne di acqua fangosa alte fino a 1,5\u00a0m.\nDagli studi effettuati dal secolo scorso ad oggi \u00e8 spesso emersa una stretta correlazione tra alcuni eventi sismici della Sicilia orientale, le fasi parossistiche delle \"Salinelle\" e la variazione anomala della concentrazione dei principali gas emessi. In particolare sono state registrate delle variazioni anomale nell'emissione di elio, tipico precursore geochimico dei terremoti, e di metano in occasione del terremoto di Carlentini del 13 dicembre 1990 (epicentro distante 50\u00a0km, magnitudo 5.1).\nA partire dal 1999 \u00e8 stata osservata un'intensa attivit\u00e0 eruttiva che ha quasi sempre preceduto, di qualche mese, le eruzioni vulcaniche dell'Etna (1999, 2001, 2002, 2004 e 2006). In queste occasioni sono stati eruttati notevoli quantit\u00e0 di fango caldo (30-40\u00a0\u00b0C), che hanno creato, nell'estate 2006, ingenti danni ai vicini agrumeti.\nDistribuzione dei vulcani di fango.\nEuropa.\nIn Europa questo fenomeno geologico \u00e8 generalmente poco presente, per\u00f2 se ne trovano diversi sulla penisola di Ker\u010d' in Crimea, sulla penisola di Taman' in Russia, nonch\u00e9 in Italia e in Romania.\nItalia.\nPuglia.\n\u00c8 presente un vulcano di fango vicino Gravina in Puglia.\nEmilia-Romagna.\nIn Emilia-Romagna fenomeni simili sono chiamati \"salse\", \"bollitori\", \"vulcanetti di fango\" o \"barboj\" (borbottio). Nella regione questi fenomeni geologici sono presenti a Nirano a Sud di Modena ed a Regnano vicino a Viano (RE).\nSono importanti i vulcani di fango che si trovano nella riserva naturale Salse di Nirano, a sud di Modena. Questi vulcani di fango sono allineati lungo l'Appennino settentrionale e sono collegati a strutture profonde, attraverso faglie geologiche remote (\"thrust\"). Alcuni vulcani di fango in Emilia emettono elio.\nNella provincia di Reggio Emilia sono presenti due siti caratterizzati da emissioni di acqua e gas che, mescolati con l'argilla tipica di questi versanti appenninici, genera i vulcanetti di fango. Il sito pi\u00f9 importante \u00e8 quello di Regnano caratterizzato da un'attivit\u00e0 pi\u00f9 importante e concentrata rispetto al secondo, quello di Casola di Querciola, in cui le emissioni sono pi\u00f9 rade ma distribuite su un numero maggiore di bocche eruttive. Il fango assume in certi casi un colore scuro perch\u00e9 mescolato ad emissioni di idrocarburi (petrolio) presenti in piccoli giacimenti in esaurimento intrappolati tra gli strati impermeabili di argilla in seguito a movimenti tettonici.\nQueste manifestazioni eruttive si manifestano anche per circa un ettaro in localit\u00e0 \"Ca' il Salso\" (presso Rivalta, frazione di Lesignano de' Bagni), a 320\u00a0m s.l.m.; con tre centri noti di eruzione, il pi\u00f9 grande dei quali \u00e8 ai lati della strada comunale che porta a Rivalta.\nEssendo quest'area oggetto di fenomeni di antropizzazione, c'\u00e8 un'ipotesi di un progetto di creazione di un'area di riserva naturale di tipo geologico, in modo tale che sottraendo questi terreni all'uso agricolo si potrebbe favorire, nel tempo, la nascita di nuovi vulcanelli qui chiamati barboj.\nMarche.\nNei comuni di Montegiorgio (con il nome di Sdrao), Falerone, Montappone, Monteleone di Fermo, Rotella, Offida e Santa Vittoria in Matenano.\nAbruzzo.\nNel comune di Pineto, con il nome di Cenerone Vulcanello, e nel comune di Frisa.\nLazio.\nVicino all'aeroporto internazionale Leonardo Da Vinci a Fiumicino, sono spuntati due vulcanetti di fango, il primo in data 24 agosto, il secondo in data 9 settembre 2013. I vulcanetti si trovano all'interno di una rotatoria in via coccia di morto alla periferia di Fiumicino. Entrambi i vulcanetti sono in attivit\u00e0.\nCampania.\nNell'entroterra della Campania, precisamente nella valle del Miscano, vi sono i vulcani di fango pi\u00f9 estesi dell'Appennino meridionale, le codiddette Bolle della Malvizza.\nBasilicata.\nVi si trovano alcuni piccoli vulcanetti di fango: le \"b\u00f2fete\" di Cancellara, poco attivi. Nelle campagne presso Matera vi \u00e8 qualche vulcano di fango di nuova formazione\nCalabria.\nIn localit\u00e0 San Sisto a Montalto Uffugo in provincia di Cosenza in Calabria, se ne conoscono alcuni che per\u00f2 sono da circa 30 anni inattivi.\nSicilia.\nIn provincia di Agrigento vi \u00e8 la Riserva naturale integrale Macalube di Aragona: si tratta di una riserva naturale regionale della Sicilia, situata 4\u00a0km a sud-ovest di Aragona e 15\u00a0km a nord di Agrigento, che comprende un vasto territorio argilloso caratterizzato dalla presenza di fenomeni eruttivi: le \"maccalube\", appunto.\nIn provincia di Caltanissetta, nel comune di Caltanissetta, si trovano le \"maccalube\" di contrada Terrapelata, territorio che proprio da esse prende il nome (terra pelata o brulla). La zona interessata da questo fenomeno di vulcanismo di tipo sedimentario, si trova nelle immediate vicinanze della Riserva naturale orientata Monte Capodarso e Valle dell'Imera Meridionale proprio in mezzo alle famose miniere di zolfo di Caltanissetta.\nIn provincia di Catania il fenomeno prende il nome di \"salinelle\"; i vulcani di fango etnei sono dovuti a degassamento di origine magmatico, la cui via di risalita sarebbe costituita da antichi condotti magmatici. A Patern\u00f2 sono presenti le \"salinelle dei Cappuccini\" (o \"dello Stadio\") e le \"salinelle del Fiume\". A Belpasso vi sono le \"salinelle di San Biagio\" (o \"del Vallone Salato\").\nIn provincia di Enna si trovano le maccalube di Floristella nel lato settentrionale del parco minerario di Floristella-Grottacalda.\nUn caso a parte \u00e8 rappresentato dalla Mofeta dei Palici legata ai fenomeni di vulcanismo secondario dell'area iblea.\nRomania.\nVulcani di fango piuttosto noti sono i vulcani di fango di Buz\u0103u vicini a Berca nel distretto di Buz\u0103u in Romania, vicino alle montagne dei Carpazi.\nAsia.\nIndonesia (Lusi).\nIl 29 maggio del 2006, a Sidoarjo nel sottodistretto di Porong della provincia di East Java, Indonesia si \u00e8 verificata una colata di fango che ha invaso circa 440 ettari e inondato quattro villaggi, case, strade, campi di riso, e le fabbriche, costringendo ad allontanarsi a circa 24.000 persone e uccidendone 14. Le cause possono essere state o un terremoto o una trivellazione del terreno da parte di una societ\u00e0 petrolifera.\nLa societ\u00e0 di esplorazione del gas in questione era gestita da PT Lapindo Brantas e il terremoto che potrebbe avere innescato il vulcano di fango \u00e8 stato il terremoto di Giacarta del 27 maggio 2006. Questo \u00e8 ritenuto il pi\u00f9 grande vulcano di fango del mondo; esso, inoltre, sta iniziando a mostrare segni di collasso catastrofico, secondo i geologi, che hanno monitorato e la zona circostante. Il collasso catastrofico con conseguente abbassamento (subsidenza) del terreno; potrebbe coinvolgere la zona circostante fino a 150 metri di abbassamento nel prossimo decennio.\nAzerbaigian.\nIn Azerbaigian, con la sua costa del Mar Caspio, \u00e8 la patria mondiale dei vulcani di fango, con quasi 400 di numero, essi sono pi\u00f9 della met\u00e0 del totale di tutti i continenti. Di caratteristici, con oltre 200 metri sono a volte accompagnati da grandi eruzioni che producono fiamme. Nel 2001, un vulcano di fango di 15\u00a0km a Baku ha fatto scalpore nel mondo quando improvvisamente ha iniziato ad espellere fiamme alte 15 metri.&lt;ref name=\"urlBBC News | SCI/TECH | Azeri mud volcano flares\"&gt;&lt;/ref&gt; In Azerbaigian, le eruzioni sono guidate da un serbatoio di fango profondo che \u00e8 collegato alla superficie anche durante i periodi di stasi. Quando le infiltrazioni d'acqua filtrano, queste hanno temperature fino a 2 - 3\u00a0\u00b0C sopra la temperatura ambiente e ci\u00f2 mostra ancora la sua origine profonda.\nIran.\nCi sono molti vulcani di fango in Iran: nella regione di Hormozgan, in quella di Sistan, nelle montagne del sud del Balucistan (Makran) e nella provincia di Golestan.\nIndia.\nL'isola di Baratang, parte dell'arcipelago delle isole Andamane nell'Oceano Indiano, ha mostrato diversi siti di attivit\u00e0 vulcanica di fango, inoltre c'\u00e8 stato un evento eruttivo nel 2003 e nel 2005.\nPakistan.\nIn Pakistan ci sono pi\u00f9 di 80 vulcani di fango attivi, tutti in provincia del Baluchistan, ci sono circa 10 localit\u00e0 che hanno grappoli di vulcani di fango. Il vulcano pi\u00f9 grande e pi\u00f9 alto del mondo si trova in Belucistan, Pakistan. A ovest, in Gwadar District, i vulcani di fango sono molto piccoli e per lo pi\u00f9 sedere nel sud di Jabal-e-Mehdi verso Sur Bandar. Molti di pi\u00f9 esistono nel nord-est di Ormara. Il resto sono in Lasbela Distretto e sono sparsi tra il sud della Gorangatti su Koh Hinglaj a Koh Kuk nel nord del Miani Hor nella Valle Hangol. In questa regione, le altezze dei vulcani di fango range tra 800 e 1.550 piedi (243,8-472,4\u00a0m). Il pi\u00f9 famoso \u00e8 Chandaragup. Il pi\u00f9 grande cratere trovato a 25 \u00b0 33'13.63 \"N 65 \u00b0 44'09.66\" E \u00e8 di circa 450 piedi (137,16 metri) di diametro. La maggior parte dei vulcani di fango in questa regione si trovano in zone raggiungibili con difficolt\u00e0. Vulcani di fango dormienti sono presenti in altre regioni e assomigliano a colonne di fango. \nFilippine.\nNel Parco nazionale delle Turtle Islands, nella provincia di Tawi-Tawi, nel sud-ovest delle Filippine al confine con la Malaysia, la presenza di vulcani di fango sono ben evidenti in tre delle isole; Lihiman, Gran Bakkungan e Isola Boan. a parte nord-orientale dell'Isola di Lihiman \u00e8 nota per avere il tipo pi\u00f9 violento di estrusioni di fango mescolato con grossi pezzi di roccia, con la creazione di un ampio cratere di 20 metri sulla parte collinare dell'isola.\nTali emissioni di materiale vengono segnalate per essere accompagnata da lievi terremoti mite e prove dei materiali estrusi possono essere rintracciate anche in alto sugli alberi circostanti. Vulcani di fango sottomarini al largo dell'isola, sono noti ai residenti locali.\nNord America.\nI vulcani di fango nel Nord America sono:\nVulcano di fango a Yellowstone.\nIl nome Vulcano di fango a Yellowstone National Park (\"Yellowstone 's \"Mud Volcano\"\") \u00e8 scorretto, infatti sarebbe pi\u00f9 corretto parlare di fumarole o meglio potrebbe essere considerata un campo idrotermale (cluster), piuttosto che un vero vulcano di fango.\nInfatti, l'area geotermica attiva a Yellowstone presenta una camera magmatica in prossimit\u00e0 della superficie, ed i gas attivi sono principalmente vapore, biossido di carbonio e solfuro di idrogeno.\nSud America.\nVenezuela.\nLa parte orientale del Venezuela contiene alcuni vulcani di fango, tutti essi, come a Trinidad, hanno un'origine conseguente a depositi di petrolio. I loro fanghi contengono, acqua, gas biogenici, una certa quantit\u00e0 di idrocarburi e di una quantit\u00e0 importante di sale. Curiosamente spesso le mucche che pascolano nella zona si raccolgono intorno a questi vulcani a leccare il fango secco per l'alto contenuto di sale, utile nella loro dieta, per produrre il latte.\nColombia.\nIl Volcano Totumo, \u00e8 alto circa 15\u00a0m e pu\u00f2 ospitare da 10 a 15 persone nel suo cratere; molti turisti e gente del luogo lo visitano per il fango ritenuto medicamentoso, il vulcano si trova accanto ad un lago.\nIl pi\u00f9 grande della Colombia si trova a Nicocli, sulla costa ovest, a pochi metri dal mare, ha un diametro di circa 30 metri.\nSistema solare.\nMigliaia di vulcani di fango sono stati individuati sul pianeta Marte."}
{"id": "25512", "revid": "1543377", "url": "https://it.wikipedia.org/wiki?curid=25512", "title": "Ext2", "text": "Il file system ext2 (Second Extended Filesystem) \u00e8 uno dei file system pi\u00f9 diffusi nei vari sistemi operativi open source, in quanto \u00e8 stato per lungo tempo quello usato dai sistemi GNU/Linux.\nAttualmente \u00e8 supportato da tutti i sistemi operativi open source ed esistono programmi per utilizzare i volumi ext2 anche da sistemi proprietari come Microsoft Windows (senza supporto Microsoft) e macOS.\nBench\u00e9 le sue caratteristiche tecniche lo rendano obsoleto, il suo uso \u00e8 ancora diffuso per via delle sue buone prestazioni e della grande stabilit\u00e0 che ha dimostrato negli anni. Questa superiorit\u00e0 in termini di prestazioni la deve anche al fatto che i pi\u00f9 moderni filesystem di questo tipo come ext3 implementano una funzionalit\u00e0 chiamata journaling che aumenta la loro integrit\u00e0 ma a discapito dell'efficienza.\nInoltre, sebbene nel momento della sua prima scrittura la dimensione massima di un volume fosse di 2GB, ora ext2 supporta volumi di 4TB.\nExt2 \u00e8 stato sostituito da una versione pi\u00f9 recente, Ext3 che introduce delle importanti caratteristiche mantenendo la compatibilit\u00e0 completa. L'ultima evoluzione del filesystem (Ext4) introduce modifiche pi\u00f9 sostanziali che possono rendere un filesystem Ext4 incompatibile con un filesystem Ext2.\nStoria.\nAgli inizi dello sviluppo del Kernel di Linux, veniva usato il file system Minix. Il file system Minix era privo di bug, ma usava offset a 16 bit e per questo era limitato a soli 64 megabytes. Aveva pure una lunghezza massima dei nomi di file di 14 caratteri. A causa di queste limitazioni, si inizi\u00f2 a progettare un file system nativo per Linux.\nPer facilitare l'aggiunta di nuovi file system e fornire una API, fu aggiunto al kernel un layer per file system virtuali: VFS. Un file system, \"extended file system\" (ext), fu distribuito nell'aprile 1992 come il primo file system che utilizzava l'API VFS ed era compreso nel Kernel 0.96c. Il file system ext risolveva i due maggiori problemi del file system Minix, la massima dimensione della partizione e la lunghezza massima dei nomi di file, permettendo partizioni grandi 2 gigabytes e nomi di file lunghi fino a 255 caratteri. Aveva alcuni difetti: non aveva il supporto ad accessi separati, non permetteva modifiche agli inode e ai timestamp dei file.\nQuesti problemi vennero risolti introducendo due nuovi file system, usciti nel gennaio 1993: xiafs ed il second extended file system (ext2), che era un potenziamento dell'extended file system, prendendo alcune idee dal Berkeley Fast File System. Ext2 \u00e8 stato progettato in modo da essere estendibile.\nDa allora ext2 \u00e8 stato esteso varie volte:ACLs POSIX ed attributi estesi.\nIl file system ext2 permette partizioni grandi 4 terabytes, lunghezza di nomi fino a 255 caratteri e blocchi di dimensioni variabili.\nI file.\nLo spazio \u00e8 suddiviso in blocchi e organizzato in gruppi di blocchi. Ci\u00f2 doveva servire a ridurre la frammentazione interna e minimizzare i movimenti della testina del disco durante la lettura di molti dati consecutivi.\nAll'interno di ogni gruppo di blocchi ci sono i superblock, group descriptor, block bitmap, inode bitmap, infine seguiti dai blocchi dei dati.\nIl superblock contiene informazioni importanti per l'avvio del sistema operativo, per cui vengono fatte copie di backup in ogni gruppo dei blocchi. Solo la prima copia viene utilizzata per l'avvio.\nIl descrittore del gruppo memorizza il valore del block bitmap, inode bitmap e l'inizio della tabella degli inode per ogni gruppo dei blocchi."}
{"id": "25517", "revid": "125573235", "url": "https://it.wikipedia.org/wiki?curid=25517", "title": "Siria", "text": "La Siria (), ufficialmente Repubblica Araba di Siria (), \u00e8 uno Stato del Vicino Oriente, in Asia occidentale, vasto e con 18\u00a0906\u00a0907 abitanti. La capitale \u00e8 Damasco. \nConfina a nord con la Turchia, a est con l'Iraq, a sud con la Giordania, a ovest con Israele e Libano. Sempre a ovest si affaccia sul mar Mediterraneo. La Siria \u00e8 una repubblica semipresidenziale. La lingua ufficiale \u00e8 quella araba.\nUn Paese di fertili pianure, alte montagne e deserti, la Siria ospita diversi gruppi etnici e religiosi, tra cui arabi siriani, curdi, turcomanni, assiri, armeni, circassi, mandeani e greci. Tra i gruppi religiosi vi sono sunniti, cristiani, alauiti, drusi, ismaeliti, mandei, sciiti, salafiti, yazidi ed ebrei. Gli arabi sono il pi\u00f9 grande gruppo etnico e i sunniti il pi\u00f9 grande gruppo religioso.\nLa Siria \u00e8 una repubblica unitaria composta da 14 governatorati ed \u00e8 l'unico Paese che sposa politicamente il ba'thismo. \u00c8 anche membro del Movimento dei paesi non allineati; \u00e8 stato sospeso dalla Lega araba nel novembre 2011 e dall'Organizzazione della cooperazione islamica e si \u00e8 auto-sospeso dall'Unione per il Mediterraneo. \nIl nome \"Siria\" si riferiva storicamente a una regione pi\u00f9 ampia, ampiamente sinonimo di Levante, e conosciuta in arabo come \"al-Sham\". Lo stato moderno comprende i siti di numerosi regni e imperi antichi, tra cui la civilt\u00e0 Eblana del III millennio a.C. Aleppo e la capitale Damasco sono tra le pi\u00f9 antiche citt\u00e0 abitate ininterrottamente al mondo. Nell'era islamica, Damasco era la sede del califfato omayyade e una capitale provinciale del sultanato mamelucco in Egitto. Lo Stato siriano moderno \u00e8 stato fondato a met\u00e0 del XX secolo, dopo aver fatto parte per secoli dell'Impero ottomano e un periodo breve di un mandato francese, e ha rappresentato il pi\u00f9 grande stato arabo ad emergere dalle vecchie provincie siriane ottomane. Ottenne l'indipendenza \"de jure\" come repubblica parlamentare il 24 ottobre 1945, quando la Repubblica di Siria divenne un membro fondatore delle Nazioni Unite, un atto che legalmente pose fine all'ex mandato francese, sebbene le truppe francesi non lasciarono il paese fino all'aprile 1946. Il periodo post-indipendenza fu tumultuoso, con molti colpi di stato militari e tentativi di colpo di Stato che hanno scosso il paese dal 1949 al 1971. Nel 1958 la Siria entr\u00f2 in una breve unione con l'Egitto chiamata Repubblica Araba Unita, che fu terminata dal colpo di Stato siriano del 1961. La repubblica fu ribattezzata nella Repubblica araba di Siria alla fine del 1961 dopo il referendum costituzionale del 1\u00ba dicembre, e divenne sempre pi\u00f9 instabile fino al colpo di Stato ba'thista del 1963, da cui il partito Ba'th mantenne il suo potere. La Siria era soggetta alla legge di emergenza dal 1963 al 2011, sospendendo effettivamente la maggior parte delle protezioni costituzionali per i cittadini.\nDal 1963 il Paese \u00e8 governato dal partito Ba'th; il capo di Stato dal 1970 \u00e8 un membro della famiglia Assad. L'attuale Presidente della Siria \u00e8 Bashar al-Assad, figlio di Hafiz al-Asad, che ha mantenuto il potere dal 1970 sino alla sua morte nel 2000. Attraverso il suo governo, la Siria e il partito Ba'th al potere sono stati condannati e criticati per violazioni dei diritti umani, frequenti esecuzioni di cittadini e prigionieri politici e massiccia censura. Dalla Guerra dei sei giorni del 1967, Israele occupa le Alture del Golan.\nNel corso del 2011 sono scoppiate delle sommosse popolari, nel pi\u00f9 ampio contesto della primavera araba, degenerate poi in una guerra civile, ancora in corso, tra le forze governative e quelle ribelli. I morti documentati dall'inizio del conflitto sono pi\u00f9 di e gli sfollati interni circa 7,6 milioni.\nDal marzo 2011, la Siria \u00e8 stata coinvolta in un conflitto armato, con un numero di paesi coinvolti militarmente o meno. Di conseguenza, un certo numero di entit\u00e0 politiche autoproclamate sono emerse sul territorio siriano, tra cui l'opposizione siriana, il Rojava, Tahrir al-Sham e lo Stato islamico dell'Iraq e del Levante. La Siria \u00e8 classificata all'ultimo posto nel Global Peace Index dal 2016 al 2018, rendendolo il paese pi\u00f9 violento del mondo a causa della guerra. La guerra ha ucciso oltre persone, ha causato 7,6 milioni di sfollati interni (stima UNHCR del luglio 2015) e oltre 5 milioni di rifugiati (dati del luglio 2017 dell\"'UNHCR\"), rendendo difficile la valutazione della popolazione negli ultimi anni.\nEtimologia.\nDiverse fonti indicano che il nome \"Siria\" derivi dal termine Luvio \"Sura/i\" dell'VIII secolo a.C. derivato dal greco antico: , \"S\u00fdrioi\" o , \"S\u00fdroi\", entrambi originariamente derivati da A\u0161\u0161\u016br\u0101yu (Assiria) nella Mesopotamia settentrionale. Tuttavia, dall'Impero seleucide (323-150 a.C.), questo termine fu applicato anche al Levante, e da questo punto i Greci applicarono il termine senza distinzioni tra gli Assiri di Mesopotamia e gli Aramei del Levante. L'opinione accademica moderna favorisce fortemente l'argomento secondo cui la parola greca \u00e8 correlata ad , \"Assyria\", in definitiva derivato dal accadico \"A\u0161\u0161ur.\" Il nome greco sembra corrispondere al fenicio ' \"Assur\", ' \"Assiri\", registrati nell'iscrizione di \u00c7inek\u00f6y dell'VIII secolo a.C. Un tempo era diffusa anche la forma \"Sor\u00eca\", presa dal nome arabo del paese. Oggi di questa forma rimane traccia solo nella denominazione del gatto soriano.\nL'area designata dalla parola \u00e8 cambiata nel tempo. Classicamente, la Siria si trova all'estremit\u00e0 orientale del Mediterraneo, tra la Penisola arabica a sud e l'Anatolia a nord, si estende verso l'interno per includere parti dell'Iraq e ha un confine incerto a nord-est che Plinio il Vecchio descrive come includente, da ovest a est, Commagene, Sofene e Adiabene. \nAl tempo di Plinio, tuttavia, questa pi\u00f9 ampia Siria era stata divisa in diverse province sotto l'impero romano (ma politicamente indipendenti l'una dall'altra): la Giudea, in seguito ribattezzata Palestina nel 135 d.C. (la regione corrispondente all'attuale Israele, Territori palestinesi e Giordania) nell'estremo sud-ovest; Fenice (fondata nel 194 d.C.) corrispondente alle moderne regioni del Libano, Damasco e Homs; Celesiria a sud del fiume Nahr al-Kabir e Iraq.\nStoria.\nIl territorio siriano fu interessato dalla cultura mesolitica dei Natufiani, sviluppatasi intorno al X millennio a.C. e che vide forse gli inizi dell'agricoltura e alcune delle civilt\u00e0 pi\u00f9 antiche del mondo.\nStoria antica.\nLa Siria sub\u00ec nell'antichit\u00e0 una serie di dominazioni che le consentirono di sviluppare una fiorente civilt\u00e0: Ebla ne \u00e8 il pi\u00f9 significativo esempio. La regione fu influenzata direttamente prima dagli Egiziani, poi dai Babilonesi, dai Persiani, dai Macedoni e infine, a partire dalla fine del IV secolo a.C. fu sottoposta a un vigoroso processo di ellenizzazione dalla dinastia dei Seleucidi.\nIl greco, lingua delle classi dirigenti e della cultura, si impose soprattutto nelle citt\u00e0, molte delle quali erano oltretutto di fondazione ellenica. Gli idiomi autoctoni (il siriaco, dialetto dell'aramaico, e altre parlate semitiche), continuarono tuttavia ad essere diffusi nelle zone rurali (e, in minor misura, in alcune realt\u00e0 urbane) in ampie fasce di popolazione sia durante l'et\u00e0 seleucide che in epoca romana.\nQuesta ebbe inizio nel 64 a.C. con la conquista della regione da parte di Pompeo e si protrasse per circa sette secoli, prima nel quadro di un Impero unitario, poi come parte dell'Impero romano d'Oriente. I Romani (e i loro eredi Bizantini) ne fecero un fiorente centro del commercio internazionale con capoluogo Antiochia. Tra il 266 e il 272 ebbe vita un regno indipendente a Palmira retto da Zenobia. Nell'antichit\u00e0 la regione siriana (che all'epoca includeva anche l'attuale Libano, parzialmente compreso nella cosiddetta Celesiria) diede i natali a un gran numero di letterati, filosofi, storici e uomini di cultura sia di lingua greca (Posidonio, Numenio di Apamea, Luciano di Samosata, Libanio, Giovanni Crisostomo, ecc.) che, con minor frequenza, di espressione latina (fra cui Ulpiano e Ammiano Marcellino) ed aramaico-siriaca (Sant'Efrem il Siro).\nPeriodo islamico.\nNel VII secolo la Siria venne conquistata dagli arabi e fu amministrata dalla dinastia califfale omayyade (che ne fece il centro propulsore del Califfato), che eresse a sua capitale Damasco (in cui era stato per 20 anni governatore il primo califfo Mu'awiya ibn Abi Sufyan) e successivamente dalla dinastia califfale abbaside, in parte dai Selgiuchidi e quindi dai Fatimidi, dagli Ayyubidi e dai Mamelucchi. Il paese fu coinvolto nelle Crociate e sub\u00ec l'invasione dei Mongoli.\nPossedimento ottomano.\nNel 1517, l'Impero ottomano conquist\u00f2 la Siria. Inizialmente, il dominio ottomano non fu molto gravoso per i siriani, poich\u00e9 i turchi rispettarono l'arabo come lingua dei testi sacri e Damasco fu il maggior snodo di transito per la Mecca, acquisendo valore agli occhi dei pellegrini. Dal 1864 le riforme amministrative della Tanzimat vennero applicate anche nella Siria ottomana, suddividendola in quattro province principali (vilayet). Durante la prima guerra mondiale la Siria si ribell\u00f2 al giogo degli ottomani, schierati al fianco degli Imperi centrali, reclamando l'indipendenza.\nMandato francese.\nDopo un breve tentativo \u2014 stroncato dalle forze armate francesi \u2014 di dar vita a una monarchia indipendente sotto Faysal b. al-Husayn (Regno di Siria), dal 1920 al 1946 la Siria dovette sottostare a un Mandato francese assegnato dalla Lega delle Nazioni, durante il quale si alternarono rivolte, collaborazione e negoziati per la piena indipendenza.\nIl 17 aprile 1936 fu firmato un trattato franco-siriano che riconosceva l'indipendenza della Repubblica della Siria, il cui primo presidente fu Hashim al-Atassi, gi\u00e0 primo ministro con re Faysal. Il trattato tuttavia non venne ratificato e la Siria era ancora sotto il controllo francese quando scoppi\u00f2 la seconda guerra mondiale.\nIndipendenza.\nA guerra finita, nella seconda met\u00e0 del maggio 1945, a Damasco dieci giorni di manifestazioni ininterrotte furono seguiti da un bombardamento di 36 ore ma, grazie alle pressioni del Regno Unito e della neonata organizzazione della Lega araba, a luglio il comando delle forze armate pass\u00f2 in mani siriane. L'indipendenza fu riconosciuta il 1\u00ba gennaio 1946 e le ultime truppe straniere lasciarono la Siria il 17 aprile 1946. Il primo Presidente della repubblica indipendente venne eletto nella persona del veterano nazionalista Shukri al-Quwwatli.\nA seguito dell'indipendenza si ebbe un periodo di instabilit\u00e0, costellato da numerosi cambi di governo e tredici colpi di Stato, il primo dei quali nel 1949 contro al-Quwwatli a seguito della sconfitta nella guerra arabo-israeliana del 1948, condotto da Husni al-Za'im, poi sostituito da Sami al-Hinnawi e quindi dal colonnello Adib al-Shishakli, che venne tuttavia rovesciato nel 1954 dallo stesso al-Quwwatli, il quale reinsediatosi alla presidenza var\u00f2 una politica filo-egiziana.\nDurante la crisi di Suez del 1956 fu proclamata la legge marziale e truppe siriane e irachene si schierarono in Giordania per prevenire una invasione israeliana. A novembre dello stesso anno la Siria firm\u00f2 un trattato con l'Unione Sovietica, ottenendo ampi rifornimenti militari. L'orientamento nazionalista e panarabo crebbe rapidamente finch\u00e9 fu decisa l'unione con l'Egitto governato dal colonnello Nasser, che sanc\u00ec la nascita dell'effimera Repubblica Araba Unita (1\u00ba febbraio 1958 - 28 settembre 1961).\nRegime del Ba\u02bfth.\nCaduta l'unione per un colpo di Stato, l'8 marzo 1963 s'impadron\u00ec del potere il partito panarabo Ba\u02bfth, che con un nuovo \"golpe\" militare, guidato dal leader dell'ala sinistra del partito Salah Jadid, il 23 febbraio 1966 abbandon\u00f2 la linea panaraba per una socialista e filo-sovietica. Infine, dopo la sconfitta nella guerra dei sei giorni, con il secondo colpo di Stato (cosiddetta \"rivoluzione correttiva\") interno al partito Ba\u02bfth, il 13 novembre 1970 prese la guida del paese il generale H\u0101fi\u1e93 al-Asad, leader dell'ala nazionalista. Il nuovo capo di Stato, eletto presidente della Repubblica in modo plebiscitario nel 1971 e pi\u00f9 volte riconfermato, instaur\u00f2 un regime dittatoriale, divenuto in breve il principale punto di riferimento del radicalismo arabo e sostenitore di gruppi terroristi violentemente anti-israeliani ed anti-americani, quali per esempio il Movimento per il Jihad Islamico in Palestina e l'organizzazione del combattente palestinese Ab\u016b Ni\u1e0d\u0101l.\nIl 6 ottobre del 1973 la Siria e l'Egitto sferrarono un attacco a sorpresa alle forze israeliane (guerra del Kippur), ma vennero contrastati da Israele che mantenne il controllo delle alture del Golan. Tra il 1971 e il 1977 al-Asad partecip\u00f2 al tentativo di fondare una Federazione delle Repubbliche Arabe con Egitto e Libia e nel 1976 intervenne nella guerra civile libanese contro Israele e contro l'OLP di Yasser Arafat (per il quale aveva un'implacabile avversione) imponendo una sorta di protettorato siriano sul Libano ratificato nel 1991 da un trattato di cooperazione e destinato a durare sino al 2005.\nNel corso degli anni ottanta la guerra Iran-Iraq ebbe importanti riflessi sulla Siria, che prese posizione a favore dell'Iran. Ci\u00f2 contribu\u00ec non poco a isolarla nel mondo arabo, dove prevalente era la preoccupazione per il rafforzamento della rivoluzione islamica iraniana. Paradossalmente anche al-Asad dovette fare i conti con la crescita dell'integralismo islamico. I Fratelli Musulmani organizzarono vere e proprie insurrezioni di massa contro il regime laico del Ba'th, stroncate da al-Asad con una spietata repressione culminata nel massacro di Hama del 1982 (circa 30.000 morti).\nLa Siria colse l'occasione per uscire dall'isolamento internazionale nel 1990, quando, dopo l'invasione irachena del Kuwait, al-Asad si schier\u00f2 con la coalizione guidata dagli USA contro Saddam Hussein. Negli anni novanta al-Asad, che continuava a governare autoritariamente il paese (nel 1991 e nel 1999 venne riconfermato presidente), intavol\u00f2 trattative di pace con Israele, poi fallite. Nel giugno 2000 al-Asad mor\u00ec, e il 17 luglio gli succedette il figlio ed erede designato, Bash\u0101r al-Asad. Dopo gli attentati dell'11 settembre 2001 i rapporti con l'Occidente si incrinarono e Bash\u0101r si oppose all'invasione americana dell'Iraq (2003). Nel 2004 i separatisti Curdi insorsero nel nord del paese, nel 2005 la Siria fu accusata del coinvolgimento nell'omicidio di Raf\u012bq \u1e24ar\u012br\u012b e dovette richiamare in patria le proprie truppe dal Libano.\nGuerra civile (2011\u2013oggi).\nA partire dal 2011 tutta la Siria venne coinvolta da manifestazioni popolari che chiedevano una maggiore apertura verso le libert\u00e0 individuali dei cittadini. L'opposizione del governo siriano a queste richieste port\u00f2 i manifestanti a chiedere la caduta del regime. Le forze governative risposero alle manifestazioni con una violenta repressione, in particolare servendosi dell'aiuto delle milizie degli Shabiha; la conseguente resistenza da parte di vari membri dell'opposizione siriana port\u00f2 alla formazione di un movimento insurrezionale, l'Esercito siriano libero (ESL), composto da molti disertori dell'esercito regolare. L'ESL, dopo mesi di combattimenti conquist\u00f2 varie zone della Siria, tra cui buona parte della citt\u00e0 di Aleppo. L'aviazione siriana inizi\u00f2 sin da subito a sferrare attacchi aerei alle zone di cui aveva perso il controllo con bombe a grappolo, barili bomba e altre armi esplosive, causando numerose vittime civili. Con l'avanzarsi della guerra civile vari gruppi armati iniziarono a inserirsi nel conflitto, fra cui i pi\u00f9 influenti furono le milizie curde dell'YPG e i miliziani dello Stato Islamico dell'Iraq e del Levante. La presenza di quest'ultima organizzazione, a causa delle sue attivit\u00e0 terroristiche, determin\u00f2 l'intervento internazionale in Siria, come parte della guerra al terrorismo: in tale ambito, la Russia intervenne a favore del governo di al-Asad, mentre una coalizione a guida statunitense forn\u00ec sostegno alle milizie curde dell'YPG. L'esercito siriano, indebolito notevolmente dai combattimenti, riprese vigore grazie al supporto russo, quello di Hezbollah e di altre milizie sciite straniere, in particolare iraniane e irachene: grazie all'intervento dell'aviazione russa a fianco di quella siriana, il governo di al-Asad pot\u00e9 riprendere il controllo dei pi\u00f9 grandi centri abitati della Siria.\nLa guerra suddivise il paese in quattro aree principali: quella sud-occidentale controllata dal governo, quella nord-occidentale dai ribelli avanzati grazie all'intervento turco in funzione anti-curda, quella nord-orientale sotto il controllo dei curdi dell'YPG, quella sud-orientale sotto il controllo dello Stato Islamico. Soltanto nella Siria occidentale rimasero alcune aree sotto il controllo dell'Esercito siriano libero.\nNel giugno 2014 si tennero le prime elezioni presidenziali multipartitiche dopo mezzo secolo di regime ba'thista, svoltesi per\u00f2 nelle sole zone effettivamente controllate dalle truppe del governo siriano; le elezioni riconfermarono al-Asad nel suo incarico. Secondo alcuni Stati occidentali e arabi, per la maggior parte solidali con i movimenti di opposizione, le elezioni siriane furono una mera farsa, volte solamente a dare alla presidenza di al-Asad una parvenza di democraticit\u00e0; per contro, gli osservatori internazionali presenti alle elezioni (in maggioranza inviati da Stati solidali con il governo di al-Asad) ne sostennero invece la regolarit\u00e0 e trasparenza.\nGeografia.\nLa Siria confina a nord con la Turchia, a est con l'Iraq, a sud con la Giordania, a sud-ovest con Israele e il Libano, mentre a ovest \u00e8 bagnata dal mar Mediterraneo.\nIl territorio siriano si estende dalle coste del Mediterraneo alle rive dell'Eufrate e presenta perci\u00f2 aspetti fisici diversi. La maggior parte \u00e8 caratterizzata da steppe (60.000\u00a0km\u00b2) e da deserti. Si pu\u00f2 parlare di tre ambienti che si susseguono e si compenetrano: la costa, le catene montuose, il deserto.\nLa costa ha un'ampiezza modesta ed \u00e8 spesso interrotta da promontori. La sua esiguit\u00e0 \u00e8 dovuta alla presenza di una catena montuosa (Jebel Aansar\u00eey\u00e9) a essa parallela, continuazione dei monti del Libano. Pi\u00f9 a sud, oltre la valle dell'Oronte, il confine con il Libano corre lungo la catena dell'Antilibano (Jabal Lubnan ash Sharqi) che si eleva oltre i 2000\u00a0m. La valle dell'Oronte (Al Gh\u00e2b) \u00e8 una depressione tettonica formatasi alla fine dell'era terziaria, come diretta prosecuzione di quella del mar Morto, unitamente ad effusioni vulcaniche. A queste sono da imputare alcuni rilievi basaltici come l'isolato massiccio meridionale del Jabal ad Duruz (1800\u00a0m). Il resto del Paese \u00e8 formato da una ampia porzione del tavolato arabico lievemente inclinato a nord-est verso la arida depressione mesopotamica (al Jazirah). La sezione sud-orientale del Paese costituisce infine una parte del desolato Deserto Siriaco (Ba-diyat ash Sha-m) esteso anche in Iraq, Giordania e Arabia Saudita.\nClimi diversi si succedono passando dal mare all'interno. Nelle zone costiere prevale quello mediterraneo con modeste escursioni termiche annue e sufficiente piovosit\u00e0. Modificazioni climatiche si incontrano sui rilievi con temperature inferiori e piovosit\u00e0 d'altitudine, ma a oriente di essi si estendono le zone a clima steppico con scarto tra inverno ed estate abbastanza elevato e con netta diminuzione di precipitazioni. Nella parte meridionale del Paese e in quella sud-orientale si hanno scarsissime piogge e alte temperature tipiche delle aree desertiche.\nLa rete idrografica \u00e8 legata sia alle condizioni climatiche sia a quelle morfologiche. Corsi a regime torrentizio si incontrano nella zona costiera con piene invernali e forti pendenze. Nei solchi intermontani vi sono fiumi con buone portate. L'Oronte, con direzione prima verso nord e poi verso ovest, raggiunge il Mediterraneo ed \u00e8 alimentato da discrete precipitazioni. Notevole importanza ha infine l'Eufrate, proveniente dai monti Tauri, che attraversa la sezione nord-orientale del Paese per un tratto di 500\u00a0km, con grosse piene nella stagione invernale e lunghi periodi di magre. Anche un breve tratto del Tigri tocca la Siria in corrispondenza del confine turco-iracheno.\nIl mantello forestale \u00e8 poco esteso (25%) per le condizioni climatiche e per la precoce umanizzazione del territorio. Infatti c'\u00e8 stato un uso di legname nel passato che ha portato a una profonda degradazione delle coperture forestali. La vegetazione si presenta sotto forma di macchia fino ai 1000\u00a0m; di boschi caducifogli e aghifogli nelle zone montuose; di vegetazione steppica nelle aree premontane orientali.\nSociet\u00e0.\nLa maggior parte delle persone vive nella valle del fiume Eufrate e lungo la pianura costiera, una striscia fertile tra le montagne costiere e il deserto. La densit\u00e0 di popolazione complessiva in Siria \u00e8 di circa 99 per chilometro quadrato. Secondo il \"World Refugee Survey 2008\", pubblicato dal Comitato degli Stati Uniti per i rifugiati e gli immigrati, la Siria ha ospitato una popolazione di rifugiati e richiedenti asilo che contava circa 1.852.300 persone. La stragrande maggioranza di questa popolazione proveniva dall'Iraq (1.300.000), ma nel paese vivevano anche popolazioni considerevoli provenienti dalla Palestina (543.400) e dalla Somalia (5.200). \nIn quella che l'ONU ha definito \"la pi\u00f9 grande emergenza umanitaria della nostra era\", circa 9,5 milioni di siriani, met\u00e0 della popolazione, sono stati sfollati dallo scoppio della guerra civile siriana nel marzo 2011; 4 milioni sono fuori dal paese come rifugiati. \nEvoluzione demografica.\nI siriani sono nel complesso un popolo levantino indigeno, strettamente legato ai loro vicini immediati, come libanesi, palestinesi, giordani ed ebrei. La Siria ha una popolazione di circa abitanti (stima del 2019), esclusi i 6 milioni di rifugiati fuori dal Paese. Gli arabi siriani, insieme a circa palestinesi, rappresentano circa il 74% della popolazione. \nGli indigeni assiri e gli aramaici occidentali sono circa 400.000 persone, con gli aramaici occidentali che vivono principalmente nei villaggi di Ma'lula, Jubb'adin e Bakh'a, mentre gli assiri risiedono principalmente a nord e nord-est (Qamishli, al-Hasaka e sulle rive del fiume Khabur). Molti (in particolare il gruppo assiro) conservano ancora diversi dialetti neo-aramaici come lingue parlate e scritte. \nIl secondo gruppo etnico pi\u00f9 grande in Siria sono i curdi. Costituiscono da circa il 9% al 10% della popolazione, o circa 1,6 milioni di persone (di cui 40.000 yazidi). La maggior parte dei curdi risiede nell'angolo nord-orientale della Siria e la maggior parte parla la variante Kurmanc\u00ee della lingua curda.\nIl terzo pi\u00f9 grande gruppo etnico sono i turcomanni siriani. Non ci sono stime affidabili della loro popolazione totale, con stime che vanno da diverse centinaia di migliaia a 3,5 milioni. \nIl quarto gruppo etnico pi\u00f9 grande sono gli assiri (3-4%), seguiti dai circassi (1,5%) e gli armeni (1%), la maggior parte dei quali sono i discendenti dei rifugiati che sono arrivati in Siria durante il genocidio armeno. La Siria \u00e8 al settimo posto per il numero di abitanti armeni nel proprio territorio. Sono principalmente riuniti ad Aleppo, Qamishli, Damasco e Kessab.\nVi sono anche gruppi minoritari etnici pi\u00f9 piccoli, come albanesi, bosniaci, georgiani, greci, persiani, pashtun e russi. Tuttavia, la maggior parte di queste minoranze etniche si \u00e8 in qualche modo arabizzata, in particolare quelli che praticano la fede musulmana. \nLa Siria un tempo ospitava una consistente popolazione di ebrei, con grandi comunit\u00e0 a Damasco, Aleppo e Qamishli. A causa di una combinazione di persecuzioni in Siria e opportunit\u00e0 altrove, gli ebrei iniziarono a emigrare nella seconda met\u00e0 del XIX secolo in Gran Bretagna, Stati Uniti e Israele. Il processo fu completato con l'istituzione dello Stato di Israele nel 1948. Oggi rimangono solo pochi ebrei in Siria.\nLa pi\u00f9 grande concentrazione della diaspora siriana al di fuori del mondo arabo \u00e8 in Brasile, che ha milioni di persone di origine araba e di altri paesi del Vicino Oriente. Il Brasile \u00e8 il primo paese dell'America a offrire visti umanitari ai rifugiati siriani. La maggior parte degli arabi argentini ha origini libanesi o siriane.\nLingue.\nLingua ufficiale \u00e8 l'arabo. Nelle scuole sono insegnati l'inglese e il francese. Sono parlati da parte delle minoranze anche il curdo, il turco, l'armeno, l'aramaico e il circasso, sia cabardo sia in minor numero occidentale. Le lingue degli Assiri sono siriaco e il neoaramaico.\nReligioni.\n\u00c8 garantita la libert\u00e0 dei culti religiosi, anche se la costituzione prevede che il presidente debba essere di religione islamica.\nLa maggioranza della popolazione (71%) \u00e8 di fede sunnita, il 16% della popolazione appartiene ad altre correnti musulmane come i drusi (soprattutto a sud) e gli alauiti, un ramo degli sciiti; questi ultimi rivestono un ruolo politico particolare, in quanto i comandi delle forze armate e lo stesso presidente appartengono alla minoranza alauita. Il restante 13% della popolazione (2,5 milioni di persone) \u00e8 di fede cristiana, presente soprattutto nell'ovest e nel nord del paese e aderente per met\u00e0 alla Chiesa greco-ortodossa di Antiochia, e per il resto divisa fra Chiesa cattolica, nelle sue varie comunit\u00e0 (melchiti, maroniti, siri, armeno-cattolici, caldei, ecc.). Vi sono fedeli della Chiesa ortodossa siriaca.\nAltre chiese presenti nel Paese sono la chiesa apostolica armena, la Chiesa assira d'Oriente, oltre a piccolissime minoranze protestanti.\nNel 1982 padre Paolo Dall'Oglio, in Siria dagli anni ottanta del XX secolo, ha rifondato l'antico monastero \u00abM\u0101r M\u016bs\u0101 al-Habash\u012b\u00bb (San Mos\u00e8 l'Abissino), fondato nel VI secolo.\nSono rimaste nel Paese poche decine di ebrei, che vivono a Damasco, Qamishli e Aleppo.\nPolitica.\nOrdinamento dello Stato.\nL'attuale costituzione \u00e8 stata adottata il 28 febbraio 2012 e ha profondamente modificato la precedente del 1973, che affidava al partito Ba'th un ruolo di guida nella societ\u00e0 e nello Stato. La forma dello Stato \u00e8 repubblicana.\nIl Presidente della Repubblica \u00e8 il segretario generale del partito Ba\u02bfth e il capo del Fronte Progressista Nazionale (alleanza di 10 partiti legali egemonizzata dal Ba\u02bfth). Viene eletto a suffragio universale per un mandato di 7 anni (la precedente costituzione ne prevedeva l'approvazione tramite referendum). Deve essere musulmano, ma l'Islam non \u00e8 religione ufficiale. Ha il potere di:\nIl potere esecutivo \u00e8 retto da un primo ministro, mentre il potere legislativo viene esercitato dal Consiglio del popolo, costituita da 250 membri eletti a suffragio universale generalmente ogni quattro anni.\nDal colpo di Stato del 1963 fino all'abolizione nel 2011 \u00e8 rimasta in vigore la legge marziale, che sospendeva la maggior parte delle garanzie costituzionali (e aumentava i poteri del presidente), ufficialmente motivata dallo stato di guerra con Israele e poi dalla minaccia del terrorismo.\nRivendicazioni territoriali.\nLe alture del Golan, nel Governatorato di Quneitra, sono state occupate da Israele nel 1967 durante la guerra dei sei giorni e annesse nel 1982. La Siria non ha mai riconosciuto l'annessione e fa della restituzione del Golan la condizione necessaria per la stipula di un trattato di pace.\nLa provincia di Hatay, in Turchia, il cui capoluogo \u00e8 la storica citt\u00e0 di Antiochia, \u00e8 rivendicata dalla Siria come storicamente propria. Etnicamente mista da alcuni secoli, essa fu ceduta alla Turchia nel 1939, durante il mandato francese, senza che la Siria indipendente ne abbia mai riconosciuto la cessione.\nSuddivisioni amministrative.\nLa Siria \u00e8 divisa, amministrativamente, in 14 province o governatorati (\ufee3\ufea4\ufe8e\ufed3\ufec8\ufe8e\ufe95 \"mu\u1e25\u0101fa\u1e93\u0101t\", singolare: \u0645\u062d\u0627\u0641\u0638\u0629 \"mu\u1e25\u0101fa\u1e93a\"), dotati di un consiglio provinciale eletto e di un governatore nominato dal governo nazionale:\nI governatorati sono divisi in distretti o aree (\"man\u0101tiq\", sing.: \"mintaqa\"), 60 in tutto, e questi a loro volta in sottodistretti (\"nawahi\", sing.: \"nahiya\"), 206 in tutto, che comprendono citt\u00e0, cittadine e villaggi.\nCitt\u00e0 principali.\nLe citt\u00e0 principali in ordine di abitanti sono:\nIstituzioni.\nOrdinamento scolastico.\nL'istruzione \u00e8 gratuita e obbligatoria dai 6 ai 15 anni. La scuola dell'obbligo \u00e8 seguita da 3 anni di formazione professionale oppure generale e da 3 anni di istruzione professionale oppure accademica; quest'ultima \u00e8 requisito obbligatorio per l'ammissione all'universit\u00e0.\nSanit\u00e0\nIl sistema sanitario siriano \u00e8 attualmente uno dei pi\u00f9 sofferenti della regione: 2 ospedali su 3 sono stati distrutti nella guerra o sono inservibili; il 38% delle attrezzature mediche \u00e8 andato perduto, comprese quasi tutte le ambulanze. Oltre la met\u00e0 dei medici \u00e8 fuggita, alcuni sono stati imprigionati o uccisi. I pochi medici rimasti in Siria generalmente non hanno modo di affrontare le emergenze di pronto soccorso. I vaccini che possono essere distribuiti sono crollati dal 91% al 68% negli ultimi 3 anni di guerra; molte malattie gi\u00e0 debellate (come la poliomielite, nel 1995) hanno fatto la loro ricomparsa e i casi di contagio sono in vertiginosa crescita. Anche le madri sono in seria difficolt\u00e0; infatti 3 donne su 4 non hanno accesso ad attrezzature per il parto (prima della guerra disponibili al 96%). La speranza di vita siriana ha subito un lieve calo: passando da 75,02 anni a 74,71 anni. Attualmente operano in Siria numerose associazioni per i servizi umanitari, tra le quali Save the Children e Islamic Relief.\nForze armate.\nIl presidente della Siria \u00e8 il comandante in capo delle forze armate siriane.\nSono divise in: Esercito Arabo Siriano, Marina Militare Araba Siriana, Aeronautica Militare Araba Siriana, Forze Aeree di Difesa Arabe Siriane, Polizia e Forze di Sicurezza.\nPolitica interna.\nFormalmente la Siria \u00e8 una repubblica retta dal gruppo etnico-religioso degli alauiti, al cui vertice \u00e8 dal 1970 la famiglia Assad, titolare della Presidenza della Repubblica; attualmente la carica \u00e8 ricoperta da Bashar al-Assad.\nIl Presidente \u00e8 anche segretario generale del partito Ba\u02bfth e capo del Fronte Progressista Nazionale.\nNel 2012 \u00e8 entrata in vigore nuova Costituzione, approvata attraverso un apposito referendum costituzionale.\nEconomia.\nL'economia \u00e8 di tipo misto con un massiccio intervento pubblico nell'economia, complesso forte; rivestono tuttora notevole importanza le attivit\u00e0 agricole e pastorali. Il petrolio, non particolarmente abbondante, riesce comunque a soddisfare buona parte della domanda interna. Lo sviluppo dell'economia \u00e8 ostacolato da un assetto della regione ancora instabile e da una posizione politica poco chiara nella lotta al terrorismo internazionale e nel gioco delle alleanze tra gli Stati dell'area e gli Stati Uniti; un'ambiguit\u00e0 che condiziona gli scambi anche con i paesi occidentali.\nIl presidente siriano Bashar al-Assad ha approvato il bilancio per il 2009, che prevede un altro anno difficile. Le spese di bilancio ammontano a 638 miliardi di sterline siriane (circa $ 13,7 miliardi). Il bilancio \u00e8 stato calcolato sulla base del prezzo di $ 51 per un barile di petrolio. Secondo gli attuali prezzi del petrolio, i siriani temono che il deficit sar\u00e0 superiore alle aspettative. I prezzi di petrolio e di altre merci, che sono stati elevati nei mercati globali, hanno portato ad un brusco aumento del tasso di inflazione.\nTurismo.\nPrima delle sommosse scoppiate nel 2011, la Siria era destinazione turistica per il suo ricco patrimonio storico e archeologico:\nIl numero di turisti che hanno visitato la Siria nel 2009 \u00e8 pari a \nLetteratura.\nPoesia.\nTra i poeti siriani che si sono distinti nel XX secolo ricordiamo Nizar Qabbani.\nMusica.\nIn campo musicale, durante il XX secolo, spicca la figura di Farid al-Atrash (1910-1974), cantante e compositore siriano naturalizzato egiziano. Tra le cantanti affermatesi durante il XX secolo spicca Asmahan (1912-1944), anche attrice.\nNel XXI secolo si contraddistingue il cantante Omar Souleyman, noto per la sua versione di dabka elettronica.\nSport.\nGiochi olimpici.\nLa prima medaglia d'oro olimpica per la Siria fu conquistata da Ghada Shouaa, nell'eptathlon, ai Giochi olimpici di Atlanta 1996.\nCalcio.\nNel 2012 la Nazionale di calcio della Siria si \u00e8 aggiudicata la Coppa dell'Asia occidentale, battendo in finale l'Iraq."}
{"id": "25521", "revid": "1305772", "url": "https://it.wikipedia.org/wiki?curid=25521", "title": "\u00c6nima", "text": "\u00c6nima \u00e8 il secondo album discografico in studio del gruppo musicale statunitense Tool, pubblicato il 1\u00ba ottobre 1996.\nDescrizione.\n\"\u00c6nima\" contiene una dedica al comico statunitense Bill Hicks, morto nel 1994, proclamandolo \"Another Dead Hero\". Il pezzo finale dell'album, \"Third Eye\", contiene alcuni spezzoni di Hicks (compreso \"Drugs have done good things for us\"). I Tool utilizzano anche parte del lavoro dello psicologo svizzero Carl Gustav Jung. Infatti il titolo \"\u00c6nima\" \u00e8 la combinazione delle parole \"anima\" (termine spesso usato da Jung) ed \"enema\" (clistere). In questo modo creano un nuovo modo per indicare la catarsi: pulizia dell'anima.\nRiconoscimenti.\n\u00c8 stato anche inserito al 6\u00ba posto nella lista dei 50 album pi\u00f9 influenti di tutti i tempi, stilata dalla rivista Kerrang! nel 2003.\nNel giugno del 2017 la rivista \"Rolling Stone\" ha collocato l'album alla diciottesima posizione dei 100 migliori album metal di tutti i tempi.\nVideo.\nI video realizzati da questo album furono per i pezzi \"Stinkfist\" ed \"\u00c6nema\". Quando venne realizzato il video di \"Stinkfist\", vi furono molte speculazioni sul fatto che il titolo della canzone potesse risultare offensivo. Per questo motivo sia MTV che VH1 sostituirono il titolo \"Stinkfist\" semplicemente con \"Track #1\", essendo il pezzo il primo dell'album.\nPremi.\nIl pezzo \"\u00c6nema\" vinse il \"Grammy Award\" come \"Best Metal Performance\" nel \"1997\". L'album si posizion\u00f2 al numero 2 nella classifica Top 200 di Billboard, e divenne triplo disco di platino il 4 marzo 2003.\nConfezione.\nL'edizione nord americana del CD presentava una copertina lenticolare, che cambiando l'angolo di visione presentava altre due immagini lenticolari: una era una versione ritoccata del dipinto di Cam de Leon \"Ocular Orifice\", e l'altra presentava una contorsionista che si esibiva di fronte alla band. Anche l'involucro del CD stesso (il cosiddetto \"jewel case\") era lenticolare, e presentava un'immagine della California prima e dopo uno dei pi\u00f9 forti terremoti che l'avevano colpita, presumibilmente un riferimento ad una parte del testo del pezzo \"\u00c6nema\". L'edizione europea invece si presentava nella confezione classica, e al suo interno si trovano alcune copertine di falsi album dei Tool."}
{"id": "25522", "revid": "1543377", "url": "https://it.wikipedia.org/wiki?curid=25522", "title": "Tirana", "text": "Tirana (in albanese: \"Tiran\u00eb\", pronuncia IPA: ; localmente detta \"Tirona\") \u00e8 la capitale e maggiore citt\u00e0 dell'Albania. Comune capoluogo della prefettura omonima, \u00e8 la citt\u00e0 pi\u00f9 grande per area e popolazione della Repubblica d'Albania. La sua estensione territoriale la rende uno dei comuni pi\u00f9 estesi d'Europa.\nSituata geograficamente al centro del Paese, circa 35\u00a0km a est di Durazzo e circa 40\u00a0km a nord-ovest di Elbasan, sorge in una valle racchiusa da montagne e colline (Monte Dajt a est, le colline di K\u00ebrrab\u00eb e Sauk al sud, le colline Vaqarr e Yzberisht a ovest e Kamz\u00eb a nord) e affiancata da diversi laghi e da una riserva naturale nazionale (\"parku i madh\").\nFior\u00ec come citt\u00e0 nel 1614, ma la regione che oggi corrisponde al suo territorio \u00e8 stata abitata ininterrottamente dall'et\u00e0 del ferro. L'area era popolata dagli Illiri ed era molto probabilmente il nucleo del Regno illirico dei Taulanti, che nell'antichit\u00e0 classica era centrato nell'entroterra di Epidamno. In seguito alle guerre illiriche fu annessa a Roma e divenne parte integrante dell'Impero Romano. Il patrimonio di quel periodo \u00e8 ancora evidente e rappresentato dai \"mosaici di Tirana\". Successivamente, nel V e VI secolo, intorno a questo sito fu costruita una basilica paleocristiana. \nDopo la divisione dell'Impero Romano in Oriente e Occidente nel IV secolo, il successore Impero bizantino prese il controllo della maggior parte del Principato di Arbanon e del Despotato d'Epiro e costru\u00ec il Castello di Petrel\u00eb durante il regno di Giustiniano I. Rispetto ad altre citt\u00e0 albanesi era abbastanza irrilevante fino al XX secolo, quando il Congresso di Lushnj\u00eb la proclam\u00f2 capitale d'Albania, in seguito alla dichiarazione di indipendenza albanese dai turco-ottomani nel 1912.\n\u00c8 la sede del potere del governo albanese, con le residenze ufficiali del presidente e del primo ministro albanese e del parlamento albanese. La citt\u00e0 \u00e8 oggi il principale centro economico, finanziario, politico e commerciale, nonch\u00e9 culturale e religioso d'Albania, sede di istituzioni pubbliche e dell'universit\u00e0, e grazie alla sua posizione nel centro del paese, snodo di trasporti e traffici, e al suo moderno trasporto aereo, vicino ai poli marittimi, ferroviari e stradali, \u00e8 in progressiva crescita urbana.\n\u00c8 stata insignita del titolo di Capitale europea della giovent\u00f9 per il 2022.\nGeografia fisica.\nEstesa su una ampia pianura al centro dell'Albania, con il monte Dajt che si eleva a est e una valle a nord-ovest che si affaccia sul mare Adriatico in lontananza, \u00e8 contornata da diversi laghi artificiali.\nTerritorio.\nIl Comune di Tirana si trova a (41,33 \u00b0 N, 19,82 \u00b0 E) nell'omonimo distretto. L'altitudine media di Tirana \u00e8 110 metri (361 piedi) sul livello del mare mentre il punto pi\u00f9 alto \u00e8 a 1.828\u00a0m (5,997.38\u00a0ft) sulla sommit\u00e0 del \"Grop\u00e0 Mali\".\nLa citt\u00e0 \u00e8 sullo stesso parallelo di Barletta, Barcellona e Istanbul e sullo stesso meridiano di Budapest e Cracovia.\nRicca d'acqua, \u00e8 situata in una pianura fertile. Bagnata dal fiume di Tirana (\"lumi i Tiran\u00ebs\"), il cui affluente Lana attraversa il centro abitato e affiancata nella zona sud dal fiume Erzen.\nLa comune comprende anche diversi laghi artificiali: il lago artificiale di Tirana, intorno al quale fu costruito il Grande Parco, il lago di Farka, di Bovilla, di Allgjate, di Kus, di Kashar e di Vaqarr.\nClima.\nIl clima di Tirana \u00e8 temperato, con estati calde e inverni freschi e umidi. Grazie alla sua posizione nella pianura di Tirana e alla vicinanza al Mar Mediterraneo, la citt\u00e0 \u00e8 particolarmente influenzata da un clima stagionale mediterraneo. \u00c8 tra le citt\u00e0 pi\u00f9 piovose e soleggiate d'Europa, con 2.544 ore di sole all'anno.\nOrigini del nome.\nSull'origine del nome Tirana sono state formulate diverse ipotesi; il nome potrebbe derivare: probabilmente dal latino \"Theranda\", o \"Tiraneum\"; oppure dal nome dal castello di \"Tirkan\" situato sul vicino monte Dajti, costruita dall'imperatore bizantino Giustiniano I e restaurata da Ahmed Pasha Toptani nel XVIII secolo.\nTirana \u00e8 menzionata nei documenti veneziani nel 1418, un anno dopo la conquista ottomana dell'area: \"[...] il residente Pjeter, figlio del defunto Domenik del villaggio di Tirana [...]\". Nel 1510 Marin Barleti, un prete e studioso cattolico albanese, nella biografia dell'eroe nazionale albanese Giorgio Castriota Scanderbeg, \"Historia de vita et gestis Scanderbegi Epirotarum principis\" (La storia della vita e delle gesta di Skanderbeg, il principe degli Epiroti), ha indicato questa zona come un piccolo villaggio, distinguendo tra \"Piccola Tirana\" e \"Grande Tirana \". Successivamente viene menzionato nel 1572 come Borgo di Tirana.\nTirana possiede anche l'appellativo di \"Capitale degli Albanesi\" (\"Kryeqyteti i Shqiptareve\"), intesa come capitale simbolica di tutti gli albanesi dei Balcani e della diaspora.\nStoria.\nEt\u00e0 antica.\nLa citt\u00e0 di Tirana, priva di un glorioso passato storico rispetto alle altre citt\u00e0 albanesi, porta fino ai giorni nostri delle presenze dei resti archeologici di modesta grandezza che risalgono al VI secolo.\nUn primo nucleo abitativo nella zona di Tirana risale al periodo romano; lo provano i resti di una villa romana dentro le quali \u00e8 stato scoperto il mosaico di Tirana.\nEt\u00e0 medievale.\nDel periodo bizantino si possono invece vedere alcuni resti archeologici in diversi siti, tra cui la Fortezza di Giustiniano e il Castello del Palazzo dei Pionieri (\"Pallati i pioniereve\", residenza della famiglia Zog, regnante sull'Albania dal 1924 al 1939).\nOccupata nel XV secolo dall'Impero turco-ottomano, nella prima registrazione ottomana nel 1431-1432 aveva solo 2028 case e 7300 abitanti: era un piccolo paese senza importanza strategica sorto sulle rovine romane e bizantine \nEt\u00e0 moderna.\nLa fondazione ufficiale della citt\u00e0 \u00e8 del 1614 da Pasha\u2019 Sulejman Bargjini, un albanese musulmano il quale costru\u00ec una moschea, un hammam e un han (una tipica trattoria) creando e ampliando cos\u00ec un nuovo nucleo abitato. Negli anni successivi, attorno a questo complesso, la citt\u00e0 cominci\u00f2 ad espandersi spontaneamente secondo i principi della citt\u00e0 musulmana ottomana.\nTirana rimase un centro prevalentemente agricolo, e grazie ai primi commerci, divenne un centro dedito all'artigianato e soprattutto all'esportazione del tabacco e dell'olio d'oliva. La sua popolazione aument\u00f2 nei successivi due secoli, rimanendo tuttavia stabile. Inoltre, divenne un importante centro religioso (specialmente per i bektashi e altre confraternite sufi).\nEt\u00e0 contemporanea.\nNel 1820 fu eretto l'edificio distintivo della citt\u00e0, la Torre dell\u2019Orologio.\nDopo la liberazione della dominazione turca (1912) crebbe ancora di importanza per la sua centralit\u00e0 e la disponibilit\u00e0 di grandi spazi per gli edifici pubblici.\nDurante il Congresso di Lushnj\u00eb del gennaio 1920, la scelta di compromesso tra il nord e il sud del paese stabil\u00ec un governo provvisorio il quale decret\u00f2 Tirana come capitale temporanea dell\u2019Albania.\nNel 1921 venne fondata dalla Croce Rossa americana l\"American Vocational School\".\nDopo la sua salita a capo del governo albanese nel 1925, Ahmed Zog decise di mantenere Tirana come la capitale dello Stato albanese, quando il potere centrale si rese conto che era pi\u00f9 facile controllare il paese dal centro invece che dalla citt\u00e0 di Durazzo o Scutari, situate sulla costa e quindi molto pi\u00f9 vulnerabili. Con una posizione geografica perfetta, in un incrocio di strade nord-sud e est-ovest, non molto lontano dal porto di Durazzo a ovest, Tirana sembr\u00f2 in quel momento il luogo adatto per ospitare le strutture governative del nuovo stato. \nLa popolazione della citt\u00e0, stimata a soli 12.000 abitanti nel 1910, sal\u00ec a 30.000 nel censimento del 1930 e a 60.000 nel 1945, nonostante l'occupazione straniera e la guerra.\nDurante la seconda guerra mondiale, dopo l'occupazione dell'Albania da parte prima delle truppe italiane e poi tedesche, Tirana divenne il fulcro della resistenza. Appena due anni dopo la liberazione del paese dagli eserciti delle potenze dell'Asse, nel 1944, il paese fu dichiarato repubblica popolare socialista. Nel novembre 1944 vi si insedi\u00f2 il governo comunista di Enver Hoxha. Da quel momento in poi, gran parte dello sviluppo della citt\u00e0 \u00e8 legato all'influenza dell'Unione Sovietica prima e della Cina dopo, fino al crollo dello stato comunista nel 1991.\nDurante gli anni cinquanta Tirana speriment\u00f2 un periodo di rapida crescita di urbanizzazione industriale, che port\u00f2 gli abitanti a 137.000 nel 1960. Alla fine degli anni novanta Tirana ebbe la sua crescita pi\u00f9 rapida, quando molti albanesi dal nord e dal sud si spostarono nella capitale per cercare una vita migliore.\nOggi, dopo la caduta della Repubblica Popolare Socialista d'Albania, la citt\u00e0 sta vivendo un periodo di progressivo sviluppo economico, sociale e urbanistico, con l'edificazione e la sistemazione monumentale di parchi, edifici, compresa la ricostruzione degli edifici religiosi distrutti durante le varie guerre e sotto il regime comunista.\nNegli ultimi anni l'inquinamento \u00e8 diventato un grosso problema per Tirana, poich\u00e9 il numero di automezzi \u00e8 cresciuto notevolmente. Si tratta per la maggior parte di vecchie auto diesel fuori dalle norme UE, che inquinano molto di pi\u00f9 dei modelli in circolazione nel resto d'Europa. In aggiunta, il carburante importato dalla Grecia e dalla Turchia, usato in Albania contiene maggiori quantit\u00e0 di zolfo e piombo, rispetto a quanto consentito dai regolamenti nei paesi UE. \nTirana ha subito radicali cambiamenti dall'inizio del XXI secolo. La capitale ha visto il miglioramento delle sue infrastrutture, in concomitanza con la considerevole opera di bitumazione e risistemazione del manto stradale in molte zone della citt\u00e0.\nLa Tirana attuale conserva solo in minima parte l'originale immagine medievale del periodo bizantino. L'impressione \u00e8 di una citt\u00e0 occidentale con rimanenze della lunga dominazione ottomana, la commistione con eleganti edifici che richiamano l'architettura austro-ungarica e italiana della fine dell'Ottocento e gli inizi del Novecento e residui d'arte del realismo socialista, affiancati da una contemporanea fioritura di edifici moderni.\nSono state create numerose aree verdi che, con la demolizione di molte costruzioni abusive, contribuiscono a un netto miglioramento dell'estetica della citt\u00e0 (es. la riva del fiume Lana). Inoltre a partire dal 2000 sono stati costruiti molti edifici sia residenziali che statali che hanno migliorato lo skyline della citt\u00e0.\nNel nuovo piano regolatore di Tirana sono inclusi diversi interventi che modificheranno la capitale. Alcuni di essi sono gi\u00e0 in atto e prevedono la riqualificazione della piazza Giorgio Castriota Scanderbeg, la ricostruzione degli edifici religiosi cristiani cattolici e ortodossi distrutti durante il regime comunista, la zona del lago artificiale e la cosiddetta \"Priority Zone\".\nSimboli.\nLa descrizione dello stemma del Comune di Tirana \u00e8 contenuta nel primo articolo dello statuto comunale:\nLo stemma del Comune di Tirana \u00e8 stato approvato con delibera del Consiglio Comunale n. 215, il 14 novembre 2000.\nMonumenti e luoghi d'interesse.\nTirana \u00e8 sede di numerosi siti culturali e storici, situati soprattutto nel centro storico. Tra i pi\u00f9 importanti si possono menzionare:\nTirana ha 8 biblioteche pubbliche, 5 musei e 56 monumenti culturali.\nTra le biblioteche la principale si trova nel Palazzo della Cultura di Tirana ed \u00e8 la biblioteca nazionale albanese con oltre un milione tra volumi e altri materiali.\nLa citt\u00e0 \u00e8 sede dell'Universit\u00e0 di Tirana, fondata nel 1957, in piazza Madre Teresa, e di molti edifici governativi e culturali, come l'Accademia delle Scienze Albanese, l'Istituto di Ricerca, l'Accademia delle Arti, l'Universit\u00e0 dell'Agricoltura, l'Accademia Militare, l'Istituto del Ministero degli Interni, l'Assemblea del Popolo e l'Alta Corte Costituzionale. Oltre ai musei, che offrono uno spaccato importante dell'Albania, ci sono interessanti chiese e monumenti che raccontano un po' di pi\u00f9 la storia della citt\u00e0.\nArchitetture religiose.\nI luoghi di culto pi\u00f9 numerosi nella citt\u00e0 sono le moschee, risalenti al periodo della dominazione ottomana o di recente costruzione. Per citarne alcune: \nLa citt\u00e0 conta poi numerose chiese, tra le quali:\nInoltre sono presenti altre chiese, alcune antiche e in cattivo stato, risalenti al periodo bizantino.\nLa popolazione dell'area metropolitana della capitale, in base all'appartenenza religiosa, risulta suddivisa tra il 65% di musulmani (sunniti e bektashi), 22% di non affiliati, 11% di cristiani (ortodossi e cattolici) e 2% di altre fedi.\nSociet\u00e0.\nEvoluzione demografica.\nI registri delle prime registrazioni catastali sotto gli ottomani nel 1431-1432 mostrano che Tirana consisteva di 60 aree abitate, con quasi 2.028 case e 7.300 abitanti.\nNel 1703 Tirana contava circa 4000 abitanti e nel 1820 il numero \u00e8 triplicato a 12.000. Il primo censimento, condotto nel 1923, pochi anni dopo Tirana divenne capitale d'Albania, ha mostrato una popolazione totale di 10.845. Dopo le migrazioni verso la nuova capitale, sal\u00ec a 30.000 nel censimento del 1930 e a 60.000 nel 1945.\nNel corso del 1950 Tirana speriment\u00f2 una rapida crescita industriale e la popolazione aument\u00f2 a circa 137.000 entro il 1960. Dopo la fine del regime comunista nel 1991, Tirana vide la crescita pi\u00f9 rapida della popolazione quando molti albanesi dalle zone rurali si trasferirono nella capitale in cerca di una vita migliore. Nel 1990 Tirana aveva 250.000 abitanti, ma da allora la popolazione \u00e8 aumentata ad oltre 600.000.\nA partire dal 2008, la popolazione urbana della citt\u00e0 \u00e8 ufficialmente stimata a abitanti.\nReligione.\nIn Albania, stato laico, la libert\u00e0 di credo e di religione \u00e8 garantita nella costituzione della Repubblica albanese. Tirana \u00e8 religiosamente diversificata e comprende molti luoghi di culto.\nSecondo il censimento del 2011, la maggioranza della popolazione di Tirana si identificava come musulmana, con il 55,7% di sunniti e il 3,4% bektashi. L'11,8% della popolazione era cristiana (il 6,4% ortodosso e il 5,4% cattolico di rito romano). Il restante 29,1% della popolazione non ha dichiarato alcuna affiliazione religiosa. Il censimento del 2011 non includeva dati specifici a livello di comune per altri gruppi religiosi, comprendente una piccola comunit\u00e0 di ebrei. La Chiesa cattolica in Albania \u00e8 rappresentata a Tirana dall'Arcidiocesi di Tirana-Durazzo, con la Cattedrale di San Paolo come sede della prelatura. La comunit\u00e0 ortodossa albanese \u00e8 servita dall'arcivescovo di Tirana nella Cattedrale della Resurrezione di Cristo.\nCultura.\nIstruzione.\nNel 1921 venne fondata dalla Croce Rossa americana l\"American Vocational School\".\n. Fra quelle pubbliche vi \u00e8 l'Universit\u00e0 di Tirana, fondata nel 1957: comprende sette facolt\u00e0 che coprono le scienze umane, economiche, naturali e mediche.\nNel 2002 \u00e8 stata inaugurata la prima universit\u00e0 privata di Tirana, l'Universit\u00e0 di New York Tirana, la quale comprende 7 facolt\u00e0.\nDal 2002 in poi Tirana oltre all'Universit\u00e0 di New York Tirana, ha visto nascere numerose universit\u00e0 private, fra cui: la Luarasi University, l'Universit\u00e0 Nostra Signora del Buon Consiglio, Epitech, l'Academy of Film and Multimedia \"Marubi\", e molte altre.\nMusei.\na Tirana ci sono undici musei, di cui i pi\u00f9 importanti sono:\nMedia.\nTirana \u00e8 il pi\u00f9 importante centro mediatico dell'Albania. Ospita la sede di diverse emittenti televisive nazionali: la RTSH, il network pubblico di radio e televisione, e diverse televisioni pubbliche e private come Top Channel\nNumerose stazioni radio operano nella capitale, la pi\u00f9 famosa \u00e8 Radio Tirana, seguita da Top Albania Radio e da Plus 2 Radio\nLa capitale albanese \u00e8 anche sede della pubblicazione di numerosi quotidiani a livello nazionale: tra questi, i pi\u00f9 diffusi sono, \"Shqip\", \"RD - Rilindja Demokratike\", \"Shekulli\", \"Gazeta Shqiptare\" e \"Koha Jon\u00eb\". Da ottobre 2014 nasce Agon Channel Italia sul digitale terrestre DDTV Digitale Terrestre.\nCucina.\nLa cucina di Tirana \u00e8 quella della cucina tradizionale albanese, legata alla dieta mediterranea, e in parte influenzata dalle gastronomie dei Balcani e da quelle orientali della Turchia. \nMolto abbondante nelle campagne di Tirana \u00e8 la produzione di grano, olio d'oliva e miele. La cucina locale \u00e8 caratterizzata da piatti unici, in genere di carne accompagnati dal riso (pilaf), a volte accompagnati da piccoli antipasti (\"meze\"). Tra i piatti di carne, abbondano quelli a base di agnello, montone, vitello e spesso cucinati alla griglia, come l'ottimo \"shishqebap, i tipici spiedini italiani ma trattati diversamente;\" o la \"f\u00ebrges\u00eb\", impasto di olio di oliva, farina di mais, uova, prima fritto e poi bollito. Inoltre c'\u00e8 il \"lakror\", una frittella stufata con fagiolini, pomodori, erbe aromatiche e spezie, la \"tave me qofte\", polpettine speziate preparate al forno e \"grosh\u00ebt\", un tipico piatto di fagioli, a cambiare il sapore del solito e semplice piatto sono le diverse spezie che vengono usate sempre fresche. Molto rinomato \u00e8 il pane albanese,viene fatto in casa dalle donne;le panetterie in Albania tendono a sfornare pane fino a mezzanotte,il pane non viene mai usato il giorno dopo e il pi\u00f9 usato \u00e8 quello integrale chiamato 'pane nero' (buka e zeze). Tra i dolci tradizionali ci sono le famosi \"petullat\", di tradizione albanese dei piccoli bocconcini di impasto speciale fatte di mattina o in sostituzione del pane, e i \"bakllava tipico dolce fatto nel periodo di Natale composto da +120 sfoglie,noci.burro e tante altre cose, kadaifi un dolce usato in ogni momento dell'anno ,un dolce che a vederlo sembra difficile da fare ma con pochi passaggi per la preparazione \"e \"hallva si cucina ormai per ricordare le persone morte\". la grappa nazionale si chiama\" Rak\u00ec\", un tipo di grappa, al quale vanno ad aggiungersi i vari \"konjak \"(cognac) e \"uzo \"(liquore aromatizzato) nonch\u00e9 la sambuca, mentre il caff\u00e8 locale \u00e8 di chiara influenza turca, il tipico caff\u00e8 turco che in Albania non manca mai.\nGeografia antropica.\nQuartieri periferici.\nIl primo quartiere periferico di Tirana \u00e8 stato Bam. I tre quartieri periferici pi\u00f9 antichi sono Mujos e Pazari, posti tra il centro geografico e via Elbasan, sul lato opposto al fiume Lana, e Brraka, sito ad est del viale Zog I, attorno alla moderna via Haxhi Hysen Dalliu.\nAltri quartieri periferici sono:\nSuddivisioni storiche.\nPiazza Castriota Scanderbeg.\nLuogo simbolico non solo della capitale ma dell'intero universo albanese, con i suoi cinque ettari di superficie, rappresenta idealmente il centro geografico e politico dell'Albania. La piazza Giorgio Castriota (detto) Scanderbeg, in albanese \"Sheshi Gjergj Kastrioti Sk\u00ebnderbeu\", sorprende per le sue dimensioni. Posta nel cuore di Tirana, ricorda l'epoca comunista, quando una dimensione tale serviva, oltre alle sfilate dell'esercito, a mostrare la potenza del regime.\nLa piazza prese l'attuale nome nel 1968, quando vi fu collocato il monumento equestre per il cinquecentenario della morte dell'eroe nazionale albanese, opera di bronzo dello scultore Odhise Paskali. Porta il nome di Giorgio Castriota Scanderbeg, il personaggio pi\u00f9 famoso e rappresentativo nella storia dell'Albania. Scanderbeg combatt\u00e9 contro i turchi ottomani per la libert\u00e0 del suo popolo e dei valori cristiani e riusc\u00ec a respingerli per pi\u00f9 di due decenni. Considerando la grandezza dell'Albania e la potenza dell'Impero Ottomano, fu allora una vittoria incredibile di grande valore patriottico. \nConcepita inizialmente nel centro storico di Tirana da Re Zog I secondo lo stile neo-razionalista, fu ampliata negli anni tra il 1920 e il 1930 sotto la dittatura fascista del Regno d'Italia. Successivamente, nel periodo comunista (1945 al 1992), fu rimodellata secondo gli ideali correnti del regime: ampi e ordinati viali che da essa dipartono costituiscono il centro e conducono a vari edifici pubblici, all'Universit\u00e0, alla Galleria d'Arte Contemporanea (ove, fra le altre, sono esposte anche suggestive opere realiste del periodo comunista), e al maestoso Mausoleo Piramidale progettato per l'allestimento di un museo dedicato alla vita di Enver Hoxha (ora prosaicamente divenuto centro fieristico, ricreativo e bar).\nIl fulcro della piazza \u00e8 la statua equestre dedicata all'eroe nazionale, a fronte della quale, sulla base di simmetrie architettoniche e urbanistiche simboliche, si erge imponente l'edificio in stile razionalista del museo storico albanese. La facciata rettangolare \u00e8 sormontata da un frontone musivo che illustra i capisaldi della storia dell'Albania nell'ottica del passato regime.\nNella piazza oggi si trovano: la Torre dell'Orologio (1821), affiancata dalla moschea turca Ethem Bey (1823); il Comune di Tirana (1920); il Teatro delle Marionette (1920); la Banca d'Albania (1936); il Palazzo della Cultura; la Biblioteca nazionale; il Teatro dell'Opera e del Balletto (1960); il Tirana International Hotel (costruito nel 1979 in uno stile di ispirazione sovietica sul luogo dove sorgeva l'antica Cattedrale Ortodossa del XVIII secolo, rasa al suolo dal regime); il Museo Storico Nazionale (1981); la nuova Cattedrale Ortodossa (2001-2012) e altri edifici pubblici.\nEconomia.\nTirana, economicamente, \u00e8 la citt\u00e0 pi\u00f9 sviluppata dell'Albania. Ospita le sedi delle maggiori istituzioni economiche del Paese, tra cui la Banca nazionale dell'Albania.\nLe principali banche aventi sede nella capitale sono: Alpha Bank, Intesa Sanpaolo Bank Albania, Societ\u00e0 generale d'Albania, Credins Bank, Credit Bank of Albania, Emporiki Bank, First Investment Bank, International Commercial Bank, Italian Development Bank (IDB), National Bank of Greece (Tirana Branch), Banka Kombetare Tregtare - BKT, Procredit Bank, Raiffeisen Albania, Tirana Bank, Union Bank, United Bank of Albania.\nTirana ha sperimentato una rapida crescita, con la nascita di numerose industrie, a partire dagli anni venti. Le principali industrie sono tessili, farmaceutiche, agricole, metallurgiche, edili, alimentari (ad esempio la Birra Stela) ed elettro-meccaniche.\nInfrastrutture e trasporti.\nFerrovie.\nLa rete ferroviaria \u00e8 gestita dall'Hekurudhat Shqiptare, la quale collega Tirana alle principali citt\u00e0 dell'Albania.\nPorti.\nTirana non ha un porto suo, ma la citt\u00e0 portuale di Durazzo dista poco dalla capitale. Ci sono partenze da Durazzo verso Trieste, Ancona, Otranto, Bari, Genova (Italia), Zara, Ragusa (Croazia), Capodistria (Slovenia), Bar (Montenegro), Corf\u00f9 (Grecia), ecc.\nAeroporti.\nLa citt\u00e0 \u00e8 servita da un aeroporto: l'aeroporto internazionale di Tirana (IATA: TIA - ICAO: LATI), a 15\u00a0km dal centro di Tirana.\nVi operano: Air Albania, Alitalia, British Airways, Austrian Airlines, Adria Airways, Jetairfly, Lufthansa, Olympic Airlines, Turkish Airlines, Blue Panorama Airlines, Pegasus Airlines, Ernest Airlines, Albawings, Wizz Air, Mistral Air, Transavia, easyJet.\nOgni luned\u00ec c'\u00e8 un volo diretto da Tirana verso il John F. Kennedy International Airport di New York.\nMobilit\u00e0 urbana.\nNella capitale, Tirana, in tutte le citt\u00e0 ed in altre zone abitate dell'Albania sono presenti aziende pubbliche e private che gestiscono trasporti di tipo urbano, suburbano, interurbano e turistico.\nIl trasporto privato per spostarsi nella capitale Tirana e nelle altre zone viene principalmente fornito dal servizio taxi e recentemente dall'autonoleggio.\nI taxi con licenza a Tirana dispongono di targhe con sfondo giallo e testo rosso. Una corsa in citt\u00e0 costa mediamente 3/4\u20ac e tutti i taxi ufficiali dispongono di tassametro. In citt\u00e0 e in provincia viene offerto il servizio di prenotazione taxi chiamando il numero verde nazionale 0800 55 55.\nUna corsa in taxi dal centro della citt\u00e0 all'aeroporto dura di solito 20/30min e costa 17\u00a0\u20ac circa a tragitto.\nSport.\nLa citt\u00e0 di Tirana ha tre club calcistici militanti nei campionati professionistici: la Dinamo Tirana, il KF Tirana ed il Partizani Tirana. Inoltre emergono anche il KS Kameza ed il KF Olimpik che partecipano rispettivamente alla seconda ed alla terza categoria del campionato di calcio albanese. Dal 2008 al 2010 Tirana ha ospitato il torneo calcistico amichevole intitolato Trofeo Ta\u00e7i Oil.\nNel 2019 \u00e8 stato inaugurato il nuovo stadio Arena Komb\u00ebtare Shqiptare, sostituendo il precedente Qemal Stafa.\nAltri sport praticati a Tirana sono: la pallavolo, la pallacanestro, la pallamano, la ginnastica libera e il sollevamento pesi.\nAmministrazione.\nL'attuale sindaco di Tirana \u00e8 Erion Veliaj.\nGemellaggi.\nTirana \u00e8 gemellata con le seguenti citt\u00e0:\nTirana ha avuto vari gemellaggi con le comunit\u00e0 albanesi d'Italia (Basilicata, Puglia, Calabria e Sicilia), tra cui Piana degli Albanesi (PA)."}
{"id": "25523", "revid": "1305772", "url": "https://it.wikipedia.org/wiki?curid=25523", "title": "Undertow (Tool)", "text": "Undertow \u00e8 il primo album in studio del gruppo musicale statunitense Tool, pubblicato il 6 aprile 1993 dalla Zoo Entertainment e dalla BMG.\nDescrizione.\nL'album \u00e8 composto da nove brani che trattano perlopi\u00f9 di relazioni, infanzia e droga. Le fotografie presenti nel libretto raffigurano una donna grassa nuda e i componenti del gruppo con mollette attaccate sulla testa. Queste immagini crearono problemi alla distribuzione del disco nell'America del Nord, disco che venne ritirato dagli scaffali da parte di molti rivenditori. In alcune versioni dell'album, queste immagini vennero sostituite da un codice a barre e da un messaggio della band.\nIl disco contiene anche la traccia fantasma \"Disgustipated\". Il brano dura 6:45, dopodich\u00e9 si sente il cinguettio dei grilli per 7 minuti e 5 secondi, fino a 13:50. Da 13:50 a 15:47, segue un discorso di Maynard, ma i grilli si sentono ancora sullo sfondo. Nella maggior parte delle copie in Nord America, il brano \u00e8 la traccia 69 (le tracce 10-68 sono di silenzio, di cui le tracce da 10 a 67 sono lunghe 1 secondo ciascuna, mentre la traccia 68 \u00e8 di 2 secondi). Appare anche come traccia 39 in alcune copie (principalmente in Europa e Australia) o come traccia nascosta dopo \"Flood\", dopo una pausa di silenzio. Nell'edizione giapponese, \"Disgustipated\" \u00e8 la traccia 70. In tutte le altre copie, \u00e8 elencata come traccia 10 sull'album stesso.\nDa questo album furono estratti i singoli \"Prison Sex\" e \"Sober\", entrambi accompagnati dai relativi videoclip.\nAccoglienza.\nSecondo AllMusic, \"Undertow\" ha aiutato la musica heavy metal a rimanere prominente nella scena musicale, durante un periodo in cui il grunge era all'apice della sua popolarit\u00e0 e il pop punk stava lentamente iniziando a catturare l'attenzione principale. Il successo \u00e8 stato attribuito alle \u00abimmagini sorprendenti e inquietanti che completavano l'umore nichilista ma malinconico dell'album\u00bb.\nAll'epoca della sua uscita ha conquistato la vetta della classifica Top Heatseekers, e la posizione numero 50 della Billboard 200. Nel 2019 \u00e8 rientrato in classifica alla posizione numero 19."}
{"id": "25526", "revid": "9", "url": "https://it.wikipedia.org/wiki?curid=25526", "title": "GFDL", "text": ""}
{"id": "25528", "revid": "767487", "url": "https://it.wikipedia.org/wiki?curid=25528", "title": "...And Out Come the Wolves", "text": "...And Out Come the Wolves \u00e8 il terzo LP dei Rancid, pubblicato il 22 agosto 1995.\nTracce.\nLa terza traccia, \"Roots Radicals\", \u00e8 un tributo al Roots reggae, un sottogenere della musica reggae conosciuto per il radicalismo politico. In particolare, la band afferma che \"the roots, the reggae on my stereo\" cio\u00e8 che ci\u00f2 che i membri della band hanno ascoltato durante gli anni giovanili pi\u00f9 tardi ha influenzato il loro lavoro.\n\"Time Bomb\", \"Ruby Soho\" e \"Roots Radicals\" furono anche registrati come singoli.\nPosizioni in classifica.\nAlbum - Billboard (Nord America)\nSingoli - Billboard (Nord America)"}
{"id": "25529", "revid": "1297", "url": "https://it.wikipedia.org/wiki?curid=25529", "title": "Orniello", "text": ""}
{"id": "25530", "revid": "767487", "url": "https://it.wikipedia.org/wiki?curid=25530", "title": "Blizzard of Ozz", "text": "Blizzard of Ozz \u00e8 il primo album in studio del cantautore britannico Ozzy Osbourne, pubblicato il 20 settembre 1980 dalla Jet Records.\nIl disco.\nDopo il suo licenziamento dai Black Sabbath, Osbourne d\u00e0 vita alla sua band, inizialmente chiamata come il disco in questione \"Blizzard of Ozz\" e in seguito semplicemente \"Ozzy Osbourne\". La traduzione letterale \u00e8 \"Bufera di Ozz\" e si basa sull'assonanza con \"The Wizard of Oz\", il \"Mago di Oz\" del romanzo di Lyman Frank Baum e del film del 1939 con Judy Garland. Il cantante recluta il giovane chitarrista Randy Rhoads, il tastierista Don Airey, il batterista Lee Kerslake e il bassista Bob Daisley. Questo album contiene molti pezzi noti dell'artista, come \"I Don't Know, Crazy Train, Goodbye to Romance, Mr. Crowley, Relevation (Mother Earth)\", pezzi che Osbourne propone spesso nei suoi concerti. . Il disco contiene alcune delle canzoni pi\u00f9 note di Ozzy, come \"Crazy Train\", \"Mr. Crowley\" e \"Goodbye to Romance\", che sono spesso conosciute anche da chi non ascolta musica heavy metal. A circa 23 anni dalla sua pubblicazione, datata 1980, \"Blizzard of Ozz\" ha venduto oltre 10,000,000 di copie in tutto il mondo, e continua attualmente a vendere migliaia di copie.\nNel giugno del 2017 la rivista \"Rolling Stone\" ha collocato l'album alla nona posizione dei 100 migliori album metal di tutti i tempi.\nBrani.\n\"I Don't Know\".\nL'album si apre con il brano \"I Don't Know\", dopo una breve introduzione ci si trova subito di fronte ad un riff di chitarra e a un lavoro di basso decisivo. La voce di Ozzy \u00e8 caratteristica come sempre in un pezzo dalla struttura semplice.\n\"Crazy Train\".\n\"Crazy Train\" \u00e8 ormai considerata un classico, un inno dell'heavy metal.\nA quanto pare, \"Crazy Train\" non \u00e8 semplicemente un titolo, ma la perfetta rappresentazione della canzone, infatti la reale impressione che si ha ascoltando quest'opera \u00e8 proprio quella di un folle treno che viaggia, il ritmo incalzante si identifica esattamente con l'avanzare lento ma irrefrenabile di un \"treno impazzito\", inconfondibili i riff di chitarra e l'assolo eseguito da Randy Rhoads. \"Crazy Train\" \u00e8 uno dei brani pi\u00f9 trascinanti della musica heavy metal e la voce di Ozzy completa il tutto.\n\"Goodbye to Romance\".\nLa ballata \"Goodbye to Romance\" vede il \"Madman\" cantare una canzone melanconica e romantica, avendo come risultato uno dei pezzi pi\u00f9 noti di Osbourne e molto frequentemente eseguito in concerto.\n\"Dee\".\n\"Dee\" \u00e8 una breve ma intensa traccia strumentale eseguita interamente dal defunto chitarrista Randy Rhoads, la cui chitarra sprigiona delicate note che rendono questo pezzo un intermezzo decisamente potabile.\n\"Suicide Solution\".\n\"Suicide Solution\", su ammissione di Ozzy, \u00e8 dedicata a Bon Scott, cantante degli AC/DC, morto soffocato dal suo vomito dopo una sbronza. I detrattori sostengono invece, che il brano inneggi al suicidio per un presunto messaggio subliminale che dovrebbe recitare \"Get the Gun and Try It!\", \"Shoot! Shoot! Shoot!\".\nA parte questo, \u00e8 una traccia abbastanza cadenzata ed aggressiva, la canzone presenta delle liriche sicuramente veritiere e sentite dall'artista di Birmingham, \"Suicide Solution\" racconta infatti della grande passione di Ozzy per l'alcool: questo suo grave problema gli port\u00f2 grandi difficolt\u00e0 persino nei momenti di ricerca di un contratto discografico per il finanziamento delle registrazioni di \"Blizzard of Ozz\". Infatti, Osbourne si presentava ai colloqui praticamente ubriaco e ci\u00f2 scandalizzava i vari dirigenti che, rifiutando ogni tipo di accordo, lo cacciavano subito.\n\"Mr. Crowley\".\n\"Mr. Crowley\" \u00e8 dedicata al pensatore ed occultista britannico Aleister Crowley.\nLa canzone \u00e8 introdotta da un intro di tastiere di Don Airey. La canzone \u00e8 cupa e oscura quasi quanto le atmosfere dei primi album dei Black Sabbath. Al termine del brano si pu\u00f2 ascoltare il celeberrimo assolo di Randy Rhoads, uno dei pi\u00f9 noti di tutto l'Heavy metal. Complessivamente, questo pezzo costituisce un'importante pietra miliare della carriera di Ozzy, una piccola opera d'arte, con un intro di tastiere, un cantato molto intenso e un assolo decisamente aggressivo.\n\"No Bone Movies\".\n\"No Bone Movies\" \u00e8 orecchiabile e decisamente orientata verso l'hard rock degli anni settanta, un riempitivo.\n\"Revelation (Mother Earth)\".\n\"Revelation (Mother Earth)\" \u00e8 una richiesta di perdono rivolta al pianeta Terra per gli orrori della guerra.\n\u00c8 un pezzo vagamente epicheggiante, maestoso nell'incedere dove Rhoads passa con assoluta maestria tra parti acustiche ed altre elettriche, e dove Ozzy, in gran forma, sfodera una grande prestazione.\n\"Steal Away (The Night)\".\n\"Steal Away (The Night)\", \u00e8 considerato heavy metal puro e trascinante dove ancora una volta il giovane Randy Rhoads si dimostra preparato e all'altezza della situazione.\n\"Blizzard of Ozz Tour\".\nOzzy Osbourne, prima del lancio del disco, decise di organizzare un tour promozionale iniziato il 12 settembre 1980, della durata di un anno.\nIl tour comprendeva 121 concerti, di cui:\nLa band inizio il tour in Inghilterra, e fu accompagnata dalla band Heavy metal Budgie. Dopo la fine della prima tappa nel Regno Unito, furono licenziati dalla band Bob Daisley, il bassista, e Lee Kerslake che era il batterista, e furono subito sostituiti dal bassista Rudy Sarzo dei Quiet Riot e dal batterista Tommy Aldridge che hanno preso posto fisso per tutta la fine del tour.\nDurante il tour americano, Ozzy, fu accompagnato anche dai Mot\u00f6rhead, ed insieme a loro Ozzy fece un breve ritorno nel Regno Unito per partecipare al Heavy Metal Holocaust allo stadio Vale Park, il 1\u00ba agosto 1981, per poi ritornare negli Stati Uniti d'America e concludere il suo tour, accompagnato dai Def Leppard che stavano promuovendo il loro secondo disco di successo. Il \"Blizzard of Ozz Tour\" si conclude definitivamente il 13 settembre 1981."}
{"id": "25537", "revid": "1516566", "url": "https://it.wikipedia.org/wiki?curid=25537", "title": "Stazzano", "text": "Stazzano (\"Stassan\" in ligure e piemontese) \u00e8 un comune italiano di abitanti della provincia di Alessandria in Piemonte, situato sulla destra dello Scrivia, di fronte a Serravalle Scrivia.\nGeografia fisica.\nTerritorio.\nStazzano si trova alla confluenza del Borbera nello Scrivia, presso le ultime propagaggini dell'Appennino Ligure che nel territorio comunale culminano nel Colle Albarasca (601\u00a0m) e finiscono con il Monte Spineto (468\u00a0m) sede di un famoso santuario mariano, poco prima della pianura novese.\nStoria.\nIl toponimo trae probabilmente origine dalla \"gens Statia\" o da \"Statio\" (fermata, luogo di sosta), che nel territorio, non lontano dalla romana Libarna, doveva tenere possedimenti tra la valle Scrivia e la val Borbera. \nFin dall'epoca longobarda il territorio \u00e8 fra i possedimenti dell'Abbazia di San Colombano di Bobbio.\nNel X secolo \u00e8 citato tra le propriet\u00e0 dell'abbazia di Precipiano di Vignole Borbera.\nNel 1157 pass\u00f2 sotto il dominio temporale dei vescovi di Tortona. Assediato dai pavesi, alleati del Barbarossa, fu ricostruito e confermato dallo stesso Barbarossa in possesso della citt\u00e0 di Tortona. Il borgo rest\u00f2 quindi nell'orbita tortonese, con alterne vicende che lo videro anche in mano ai genovesi e ai Visconti di Milano. Nel 1784 fu ceduto a Vittorio Amedeo III di Savoia, seguendo le sorti degli stati sabaudi.\nSimboli.\nLo stemma e il gonfalone del comune di Stazzano sono stati concessi con decreto del presidente della Repubblica del 9 gennaio 1964.\nMonumenti e luoghi d'interesse.\nIl castello di Stazzano.\nIl castello di Stazzano, costruito in epoca medievale e parte del patrimonio dei vescovi di Tortona, venne allargato da monsignor de' Zanzii nel 1505, requisito durante la parentesi napoleonica, venne poi trasformato in seminario diocesano (1849-1869), visto che quello di Tortona era stato temporaneamente requisito dallo Stato e adibito a caserma per le truppe impegnate contro l'Austria, dal 1994 \u00e8 residenza per anziani. A fianco sorge il santuario del Sacro Cuore, dell'architetto Giulio Leale. La chiesa a tre navate, separate da colonne di granito, presenta volte a cassettoni in stucco.\nIl santuario di Monte Spineto.\nIl santuario di Monte Spineto sorge sulla sommit\u00e0 dell'omonimo monte (459\u00a0m). Soldati di Federico Barbarossa nel 1155 saccheggiarono Stazzano, incendiando il castello e costringendo gli abitanti a fuggire sul monte Spineto, dove invocarono la Beata Vergine Maria e si salvarono. In seguito fu innalzata una cappella per la protezione ricevuta, ma col tempo fin\u00ec dimenticata. Nel 1620 truppe francesi minacciarono nuovamente Stazzano e la popolazione si rifugi\u00f2 sull'altura, dove una ragazzina sordomuta vide una colomba posarsi su un cespuglio di biancospino, che fiori fuori stagione mentre la giovane riacquist\u00f2 la parola. Cos\u00ec nel 1633 incominci\u00f2 l'edificazione del santuario, voluto dal vescovo di Tortona Paolo Arese (1620-1640), che decret\u00f2 che l'altare maggiore sorgesse nel punto dove era cresciuto il biancospino. Il monte da allora fu chiamato monte Spineto; l'attuale santuario \u00e8 a tre navate, con tre altari, la facciata \u00e8 ottocentesca; tra 1839 e 1840 il santuario sub\u00ec lavori nel presbiterio, nel 1853 fu costruito il campanile in pietra a vista, nel 1866 vennero costruite le navate laterali e fu decorata la facciata, inquadrata da lesene e sormontata dal monogramma mariano. All'interno ci sono affreschi e stucchi a generi fitomorfi, che inquadrano le lunette con i \"Misteri del Rosario\", e il tondo del presbitero del \"Miracolo della Colomba\", dipinto dal pittore alessandrino Clemente Atzori. Nel 1875 fu eretto l'altare maggiore che accoglie una statua della Madonna con Bambino del 1629, inoltre ci sono alcune tele seicentesche e settecentesche e molti ex voto (ora trasferiti in una stanza accanto alla sacrestia), oltre a una stampella utilizzata da don Orione (in seguito santificato) per raggiungere il santuario. \nNel 1929 venne inaugurato l'ospizio. Il santuario fu ristrutturato durante gli anni sessanta ed \u00e8 stato recentemente sottoposto a ulteriori restauri e ammodernamenti.\nCultura.\nMusei.\nIl Museo Civico di Storia Naturale situato all'interno di Villa Gardella. Sono presenti cinque sale espositive.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEvoluzione demografica.\nNel paese 31 abitanti sono romeni su 69 stranieri, secondo il censimento ISTAT del 31 dicembre 2007."}
{"id": "25538", "revid": "466539", "url": "https://it.wikipedia.org/wiki?curid=25538", "title": "Andorra la Vella", "text": "Andorra la Vella o pi\u00f9 semplicemente La Vella (; letteralmente \"Andorra la Vecchia\", in spagnolo \"Andorra la Vieja,\" in francese \"Andorre-la-Vieille\", in occitano \"And\u00f2rra la Vi\u00e8lha\") \u00e8 la capitale del Principato di Andorra con 22.886 abitanti (dato 2015), che diventano 23.505 considerando tutta la Parrocchia. Situata nei Pirenei orientali, tra Francia e Spagna, si trova alla confluenza tra la Gran Valira, la Valira del Oriente e la Valira del Norte.\nCollocata a 1.023 metri d'altitudine, \u00e8 la capitale pi\u00f9 alta d'Europa. \u00c8 soprannominata la Capitale dei Pirenei (\"Capital dels Pireneus\").\nLa citt\u00e0 non ha n\u00e9 un aeroporto n\u00e9 una stazione ferroviaria. Gli aeroporti pi\u00f9 vicini sono a Perpignano (156\u00a0km) e a Lleida (160\u00a0km), mentre gli altri aeroporti pi\u00f9 importanti sono quelli di Tolosa (165\u00a0km) e quello di Barcellona (215\u00a0km). Le stazioni ferroviarie pi\u00f9 vicine sono quelle di L'Hospitalet-pr\u00e8s-l'Andorre (gestita dalla francese SNCF) e quella di Latour-de-Carol (co-gestita dalla francese SNCF e dalla spagnola RENFE).\nIl principale settore economico della capitale \u00e8 il turismo. Il Principato di Andorra \u00e8 un paradiso fiscale.\nToponimo.\nIl toponimo \u00e8 attestato come Andorra nell'839, deriva dal substrato basco \"ama\" (\u00abdieci\u00bb) e \"iturri\" (\u00absorgenti\u00bb), in riferimento ai dieci torrenti che confluiscono nel Valira. Vella \u00e8 una modifica del toponimo originale, dal catalano \"vela\" che significa \"citt\u00e0\", che nei secoli si \u00e8 trasformato in \"vella\" che significa \"vecchia\".\nStoria.\nIl terreno dove sorge Andorra la Vella (pi\u00f9 comunemente detta semplicemente \"La Vella\") \u00e8 stato insediato prima dell'era cristiana, principalmente dalla trib\u00f9 ibera \"Andosin\".\nCarlo Magno, nell'VIII secolo, trasform\u00f2 il piccolo territorio in una Marca di Spagna, la frontiera sud-occidentale anti-araba del suo impero. Ha ospitato la principale citt\u00e0 fin dal 1278 quando i due co-principi (francese ed episcopale) concordarono per la sovranit\u00e0 congiunta. Molti edifici nel centro storico cittadino sono di questo periodo. Durante il XVI secolo, il Principato di Andorra era uno Stato indipendente isolato e feudale, e se non fu conquistato dalle potenze vicine (Regno di Francia e Regno di Spagna) fu grazie al principio di co-sovranit\u00e0.\nFino al XX secolo, il Principato di Andorra rimase dimenticato, tanto che lo Stato non prese parte al Trattato di Versailles, semplicemente perch\u00e9 non era stato notato. Dopo i disordini politici del 1930 e dopo un tentato colpo di Stato da parte di Boris Skossyreff, una democrazia informale si svilupp\u00f2 nel Principato. Nel 1978 venne fondata la nuova parrocchia di Escaldes-Engordany per derivazione di una parte del territorio precedentemente afferente alla capitale La Vella.\nNel 1993, la prima costituzione dello Stato stabil\u00ec il nascere di una democrazia parlamentare e, presso La Vella, furono istituite le sedi dei tre poteri dello stato: legislativo, esecutivo e giuridico. Dal 1993 in poi, Andorra \u00e8 diventata un paradiso fiscale, con la conseguente costruzione di uffici bancari moderni a La Vella. La citt\u00e0 ha anche sviluppato e ammodernato i suoi impianti sciistici: infatti, La Vella si era proposta di ospitare i XXI Giochi olimpici invernali del 2010. Tuttavia, La Vella non fu scelta dal Comitato Olimpico Internazionale come citt\u00e0 candidata. La capitale del Principato inoltre, ha ospitato sia nel 1991 e che nel 2005 i Giochi dei piccoli stati d'Europa, rispettivamente la 4\u00b0 e la 11\u00b0 edizione.\nGeografia fisica.\nTerritorio.\nLa Vella si trova nel sud-ovest del Principato di Andorra, alla confluenza di due torrenti di montagna, la Valira del Nord e del Valira Oriente, che si uniscono proprio nella capitale per formare la Valira. La citt\u00e0 confina con l'area urbana di Escaldes-Engordany. La citt\u00e0 \u00e8 ad un'altitudine di 1.023 metri e grazie a questo dato \u00e8 la capitale pi\u00f9 alta d'Europa. Inoltre \u00e8 una rinomata localit\u00e0 sciistica.\nClima.\nLa Vella ha un clima continentale umido, con estati fresche e inverni freddi e nevosi. Le precipitazioni medie annuali sono di 899 millimetri.\nLa parrocchia.\nLa parrocchia di Andorra la Vella confina a nord con la parrocchia di La Massana, a est con la parrocchia di Escaldes-Engordany, a sud con la parrocchia di Sant Juli\u00e0 de L\u00f2ria e a ovest con la Spagna, e comprende tre villaggi: Andorra la Vella, La Margineda e Santa Coloma, quest'ultima con 2797 abitanti.\nFestivit\u00e0.\nLa festa patronale \u00e8 il 24 giugno, la \"festa major\" \u00e8 la prima domenica di agosto.\nPopolazione.\nGli abitanti della capitale La Vella sono 22.884, il 24.05% della popolazione totale del Principato. La densit\u00e0 abitativa \u00e8 di 387,8 al chilometro quadro.\nLa religione preminente \u00e8 il Cattolicesimo.\nLa lingua ufficiale \u00e8 il catalano (parlata dal 33% della popolazione), ma anche il francese (parlato dal 7%), lo spagnolo (parlato dal 43%, anche se molti di questi parlano il catalano) e il portoghese (parlato dall'11%) sono parlati comunemente e capiti dalla maggior parte della popolazione.\nL'aspettativa di vita media \u00e8 di 80 anni.\nEconomia.\nLa Vella \u00e8 il centro commerciale ed economico del paese. L'80% del PIL deriva dai 14 milioni di turisti che visitano la capitale ogni anno. La citt\u00e0 \u00e8 anche centro di molte banche e aziende che prosperano grazie allo status di paradiso fiscale. Lo Stato non \u00e8 un membro dell'Unione europea (UE), ma ha un accordo doganale con essa e utilizza l'Euro (\u20ac).\nTrasporti.\nIl dato sorprendente per una capitale europea \u00e8 che gli aeroporti pi\u00f9 vicini sono a tre ore dalla capitale del Principato. La citt\u00e0 \u00e8 fornita dagli aeroporti di Tolosa, Gerona, Perpignano e Barcellona. Questo \u00e8 il risultato della poca popolazione e dei terreni montagnosi del Principato pireneo. \u00c8 anche senza stazione ferroviaria, anche se c'\u00e8 un servizio di autobus che collega la citt\u00e0 alla stazione ferroviaria francese di L'Hospitalet-pr\u00e8s-l'Andorre, che ha una linea per Parigi e per l'aeroporto di El Prat di Barcellona.\nArchitetture.\nCasa de la Vall (Parlamento e Palazzo di Giustizia).\nEra stata costruita come casa familiare nel 1580, poi venne comprata dal Concilio Generale nel 1702 ed ora \u00e8 sede del Parlamento. Si trova nel cuore della citt\u00e0 e la sua architettura contiene elementi sia militari che civili. All'interno si trova un interessante armedietto con sette serrature che ha conservato i pi\u00f9 importanti documenti nazionali. L'armadio pu\u00f2 essere aperto solo dalla presenza simultanea delle sette chiavi tenute dai consiglieri (uno per ogni parrocchia in cui \u00e8 diviso il principato); l'edificio ospita dal 1930 alcuni fondi della Biblioteca nazionale d'Andorra. C'\u00e8 anche un dormitorio e una cucina risalenti al XVI secolo.\nChiesa di Santa Coloma.\nLa chiesa di Santa Coloma \u00e8 una delle pi\u00f9 antiche di Andorra. Originariamente fu costruita in stile pre-romanico, ma poi ha subito diversi rifacimenti tra cui il campanile del XII secolo e il portico del XVIII secolo. La chiesa conserva importanti documenti artistici tra cui un'icona lignea del XII secolo rappresentante la Madonna della Misericordia. Sfortunatamente gli splendidi affreschi romanici attualmente si trovano al Museo culturale prussiano di Berlino.\nCaldea.\nLa Caldea \u00e8 una delle pi\u00f9 ampie strutture termali europee, con un'architettura futuristica nel cuore dei Pirenei. Ci sono 6000\u00a0m2 di saune, piscine, e vasche sia interne che esterne.\nSport.\nBasket.\nIn citt\u00e0 ha sede la squadra di pallacanestro del B\u00e0squet Club Andorra, che disputa la massima serie del campionato spagnolo.\nCalcio.\nLe squadre principali della citt\u00e0 sono il Futbol Club Lusitans la Posa e il Futbol Club Andorra."}
{"id": "25546", "revid": "128334", "url": "https://it.wikipedia.org/wiki?curid=25546", "title": "Tonina Torrielli", "text": "Conobbe la notoriet\u00e0 partecipando al Festival di Sanremo 1956, piazzandosi al secondo posto con \"Amami se vuoi\" e partecipando con lo stesso brano all'Eurofestival.\nDalla voce calda e morbida, \u00e8 rimasta attiva in campo musicale fino al 1965, partecipando ad altre sette edizioni del Festival di Sanremo, venendo talvolta considerata \"rivale\" di Nilla Pizzi.\nFu soprannominata \"la Caramellaia di Novi Ligure\".\nBiografia.\nOperaia nella fabbrica dolciaria \"Novi\" di Novi Ligure, si iscrive al Concorso \"Voci Nuove\" nel 1955, vincendolo. Questo le d\u00e0 diritto ad accedere nell'anno successivo al Festival di Sanremo. Nonostante la vittoria vada a Franca Raimondi con \"Aprite le finestre\", la Torrielli, con \"Amami se vuoi\" ottiene il secondo posto e viene considerata la rivelazione dell'anno. Sempre al festival di Sanremo del 1956 accede alla finale con i brani \"Il cantico del cielo\" e \"Il bosco innamorato.\" Assegnata dalla Cetra all'orchestra di Cinico Angelini, viene subito montata dalla stampa una sua presunta rivalit\u00e0 con Nilla Pizzi, al tempo definita \"la regina della canzone italiana\", della quale viene da alcuni considerata l'erede.\nSempre nel 1956, laTorrielli partecipa al primo Eurofestival con lo stesso brano (nella stessa kermesse vi \u00e8 un'altra italiana, Franca Raimondi), al Festival di Napoli con \"Adduormete\" e \"'E rrose d'o core\", e al Festival di Assisi con i brani \"Anima smarrita\" e \"Il re pastore\", eseguita con il Duo Fasano. Nel 1957 la cantante alessandrina ritorna a Sanremo, arrivando terza con la canzone \"Scusami\", cantata in coppia con Gino Latilla, e settima con la canzone \"Intorno a te (\u00e8 sempre primavera)\", eseguita in coppia con Tina Allori. Nella quarta serata, dedicata agli autori indipendenti, le capita di prendere un'evidente stonatura, in seguito alla quale abbandona il palco, venendo subito riportata in scena dal conduttore Nunzio Filogamo per terminare il brano \"Il nostro s\u00ec\", replicata da Gino Baldi. Un normale incidente di percorso nella carriera di ogni cantante, ma anche in questo caso la stampa non si rivela tenera nei suoi confronti: c'\u00e8 chi parla di eccessiva tensione emotiva, chi di scarsa preparazione.\nNel 1958, anno del ritorno sulle scene di Sanremo della \"rivale\" Nilla Pizzi, la Torrielli viene proprio abbinata a lei con il brano \"L'edera\". Il confronto non le nuocer\u00e0: l'arrangiamento pi\u00f9 moderno e la sua interpretazione meno melodrammatica contribuiscono senz'altro alla conquista del secondo posto, dietro all'inaspettata vittoria di \"Nel blu dipinto di blu\". Tuttavia sar\u00e0 Nilla a riscuotere maggiori consensi sia con le vendite sia con le tourn\u00e9e all'estero, fino alla vittoria nella successiva \"Canzonissima\". Sempre nel 1958, al festival di Sanremo, accede alla finale con il brano \"Mille volte\", abbinata a Cristina Jorio. Nel settembre dello stesso anno partecipa alla seconda edizione del festival di Zurigo con il brano \"Non ero cos\u00ec\".\nL'anno successivo, ancora una volta viene sopraffatta dal successo e dal carisma della cantante a lei abbinata: si tratta di Jula de Palma, che con \"Tua\" si aggiudica tutte le pagine dei giornali e mette in secondo piano la collega, provocando addirittura un piccolo scandalo in televisione per la sua interpretazione, che fu giudicata da alcuni eccessivamente sensuale. Tra l'altro la canzone verr\u00e0 anche proposta da una giovanissima Mina in una versione originalissima da \"urlatrice\". In quella edizione del festival, oltre alla canzone \"Tua\", che si classifica al quarto posto, la Torrielli presenta anche \"Adorami\" e \"Il nostro refrain\", abbinata a Nilla Pizzi, due brani di impronta melodica che non accedono alla finale. Nello stesso anno partecipa al film musicarello \"Destinazione Sanremo\", diretto da Domenico Paolella. Sempre nel 1959 partecipa al terzo festival di Zurigo con due canzoni melodiche che si rivelarono due buoni successi: \"L'amore \u00e8 il pi\u00f9 grande ideale\" e \"Il giramondo.\"\nNel 1960 sposa Mario Maschio, allora batterista dell'Orchestra del maestro Cinico Angelini. Nello stesso anno partecipa alla seconda edizione del festival del Musichiere, svoltosi all'Arena di Verona, con la canzone \"Vicino a te\".\nNel 1961 \u00e8 ancora al festival di Zurigo con le canzoni \"Gin gin gin\", abbinata a Giorgio Consolini, e \"Burattino\", abbinata ad Edda Montanari.\nLe presenze a Sanremo proseguono e la vedono sempre finalista con \"Colpevole\" (quarto posto nel 1960), sempre in coppia con Nilla Pizzi, \"Febbre di musica\" (1961 con Arturo Testa), \"Aspettandoti\" (1962, con Aura D'Angelo), e \"Perdonarsi in due\" (1963, con Eugenia Foligatti). Nel 1962 la cantante aveva partecipato anche alla prima edizione del Cantagiro con la canzone \"Chitarra e pistola\".\nUn po' per il declino del genere melodico tradizionale, ma soprattutto per il desiderio di dedicarsi a tempo pieno alla famiglia, ha abbandonato il palcoscenico nel 1965, a soli trentuno anni di et\u00e0. A Torino, citt\u00e0 in cui aveva scelto di eleggere la propria residenza, la cantante sar\u00e0 titolare per molti anni, insieme a suo marito, di un negozio di dischi e di strumenti musicali situato in piazza Castello 43, che chiude nel 2003, dopo pi\u00f9 di quarant'anni di attivit\u00e0.\nTorner\u00e0 sotto i riflettori per brevi apparizioni televisive nel corso di programmi di \"revival\" negli anni novanta.\nApparir\u00e0 nelle vesti di identit\u00e0 da svelare nella trasmissione televisiva Soliti ignoti - Identit\u00e0 nascoste, condotta da Fabrizio Frizzi su Rai 1 il 7 febbraio 2008.\nNello stesso anno \u00e8 ritornata a cantare, ospite in una puntata del programma televisivo I migliori anni, condotto da Carlo Conti.\nIl 13 marzo 2011 compare in collegamento televisivo da Torino, nel programma \"Mattina in famiglia\" per rendere omaggio alla collega scomparsa Nilla Pizzi. Nel maggio 2017 \u00e8 apparsa nuovamente in televisione per incoraggiare Francesco Gabbani, rappresentante per l'Italia all'Eurovision Song Contest, in qualit\u00e0 di prima artista italiana ad aver partecipato alla manifestazione."}
{"id": "25551", "revid": "336528", "url": "https://it.wikipedia.org/wiki?curid=25551", "title": "Comuni della Regione di Bruxelles-Capitale", "text": "La regione di Bruxelles capitale \u00e8 divisa in 19 diversi comuni o municipalit\u00e0. Sette municipalit\u00e0 hanno un solo nome ufficiale; le altre dodici hanno sia un nome olandese che uno francese. Esse sono di seguito elencate con i rispettivi codici postali (l'ordine \u00e8 quello riportato nell'immagine in tabella, il primo nome \u00e8 in francese, il secondo in olandese):"}
{"id": "25552", "revid": "585241", "url": "https://it.wikipedia.org/wiki?curid=25552", "title": "Citt\u00e0 di Bruxelles", "text": ""}
{"id": "25554", "revid": "818367", "url": "https://it.wikipedia.org/wiki?curid=25554", "title": "Celtis australis", "text": "Il bagolaro (Celtis australis , chiamato anche romiglia, spaccasassi o albero dei rosari) \u00e8 una pianta spontanea appartenente alla famiglia delle Ulmaceae. La specie \u00e8 nativa dell'Europa meridionale, Africa del Nord e Asia minore.\nDescrizione.\n\u00c8 una caducifoglia e latifoglia, un albero alto sino a (altezza media ). Il tronco \u00e8 abbastanza breve, robusto e caratterizzato in et\u00e0 adulta da possenti nervature, con rami primari di notevoli dimensioni, mentre quelli secondari tendono a essere penduli. La chioma \u00e8 piuttosto densa, espansa, quasi perfettamente tondeggiante.\nHa un legno chiaro, duro, tenace, elastico e di grande durata. Attecchisce facilmente, sviluppando un apparato radicale profondo, e talvolta la sua presenza comporta il deperimento delle specie arboree limitrofe. \u00c8 un albero a crescita lenta, molto longevo, fino a diventare plurisecolare. Grazie al forte apparato radicale \u00e8 in grado di sopravvivere anche in terreni carsici e sassosi, asciutti.\nFoglie.\nLe foglie del bagolaro hanno un picciolo lungo () e una lamina quasi ellittica o lanceolata ( \u00d7 ). Sono caratterizzate da un apice allungato e da base un po' asimmetrica. La pagina superiore \u00e8 pi\u00f9 scura e ruvida.\nFiori.\nI fiori sono ermafroditi e unisessuali (maschili), compaiono con le foglie e sono riuniti in piccoli grappoli; ogni fiore misura . La fioritura avviene fra aprile e maggio.\nFrutti.\nI frutti sono drupe subsferiche di . Dapprima di colore giallo o grigio-verde chiaro, con la maturazione divengono scure. Sono eduli, di sapore dolciastro, ma la polpa \u00e8 scarsa.\nDistribuzione e habitat.\n\u00c8 presente in Europa meridionale, Asia minore e Africa settentrionale.\nCresce in boschi di latifoglie, anche in luoghi sassosi e aridi, con terreno calcareo. Si associa facilmente a olmo, carpino, nocciolo, frassino, orniello, querce e aceri.\nDifferenze con altre specie.\nSi differenzia da \"Celtis occidentalis\" (L.), originario dell'America nord-orientale e coltivato nei viali,\nUsi.\nViene utilizzato con successo nelle alberature stradali e nei parchi cittadini per la resistenza all'inquinamento urbano e per la fitta ombra, nonostante i rischi per la pavimentazione stradale, dovuti al fatto che l'apparato radicale pu\u00f2 svilupparsi anche in superficie. Essendo il legno particolarmente durevole, \u00e8 utilizzato in falegnameria per mobili, manici, attrezzi agricoli e lavori al tornio; \u00e8 inoltre un ottimo combustibile. La corteccia \u00e8 usata in tintoria per estrane un pigmento giallo.\nIn Romagna con due rami intrecciati lunghi e flessibili di bagolaro si realizzava una frusta (in dialetto romagnolo \"parpignen\") con cui i contadini incitavano gli animali da lavoro. Questa frusta viene ancora usata in spettacoli folcloristici da personaggi chiamati \"s-ciucar\u00e8n\" (schioccatori): si fanno schioccare le fruste in sintonia realizzando particolari ritmi.\nIn Calabria con il legno si realizzano tradizionalmente il bastone con cui il casaro rompe la cagliata, nonch\u00e9 collari per ovini, caprini e bovini.\nA Belcastro in Calabria \u00e8 stato piantato durante il decennio francese come Albero della Libert\u00e0, come simbolo della rivoluzione francese, ha un diametro di 390 cm ed un'altezza di 16,5 mt ed \u00e8 classificato nell\u2019elenco degli Alberi Monumentali della Regione.\nIn cucina.\nSi pu\u00f2 ricavare una confettura dalle bacche: vanno messe in una pentola fonda e coperte con dell'acqua fredda (almeno tre dita al di sopra delle bacche); si aggiunge la met\u00e0 del peso in zucchero ed il succo di un limone. Si porta a cottura con moderazione; quando l'acqua \u00e8 dimezzata, si sminuzza con un frullatore ad immersione e si filtra.\nBagolaro dell'Etna.\nSulle pendici sud occidentali dell'Etna \u00e8 presente una specie endemica: il bagolaro dell'Etna (\"Celtis aetnensis\").\nMetaboliti secondari.\nLe foglie del bagolaro sono ricche di glicosidi dei flavonoidi. Nelle foglie giovani del bagolaro dell'Italia settentrionale \u00e8 stata trovata la pi\u00f9 alta concentrazione di fenoli per grammo di peso secco. Il quantitativo decresce rapidamente fino a met\u00e0 maggio, dopo di che tende a stabilizzarsi. Questa stessa tendenza (alta concentrazione di fenoli all'inizio dello sviluppo fogliare seguito da una rapida diminuzione) si riscontra anche nei derivati dell'acido caffeico e nei flavonoidi."}
{"id": "25555", "revid": "614400", "url": "https://it.wikipedia.org/wiki?curid=25555", "title": "Aldo Capitini", "text": "Fu uno tra i primi in Italia a cogliere e a teorizzare il pensiero nonviolento gandhiano, al punto da essere chiamato il \"Gandhi italiano\".\nBiografia.\nFormazione.\nNato in una famiglia modesta, Capitini si dedica dapprima agli studi tecnici, per necessit\u00e0 economiche e, in seguito, a quelli letterari, come autodidatta. La madre lavora come sarta e il padre era impiegato comunale, custode del campanile municipale di Perugia. Ritenuto inabile al servizio militare per ragioni di salute, non partecipa alla prima guerra mondiale. Dopo gli studi della scuola tecnica e dell'istituto per ragionieri, dai diciannove ai ventuno anni si dedica alla lettura dei classici latini e greci, studiando da autodidatta anche dodici ore al giorno, dando cos\u00ec inizio al suo ininterrotto lavoro di approfondimento interiore e filosofico.\nIn questi anni legge autori e libri molto diversi tra loro, su cui forma la propria cultura letteraria e filosofica: D'Annunzio, Marinetti, Boine, Slataper, Jahier, Ibsen, Leopardi, Manzoni, la Bibbia, Gobetti, Michelstaedter, Kant, Kierkegaard (profondamente influenzato dal Vangelo), Francesco d'Assisi, Mazzini, Tolstoj e Gandhi.\nIn questo periodo aderisce quindi al pensiero nonviolento del politico indiano.\nNel 1924 vince una borsa di studio presso la Scuola Normale Superiore di Pisa, nel curriculum universitario di \"Lettere e Filosofia\".\nLa lotta contro il fascismo.\nNel 1929 Capitini critica aspramente il Concordato con la Chiesa cattolica, da lui giudicato una \"merce di scambio\" per ottenere da Pio XI e dalle gerarchie ecclesiali un atteggiamento \"morbido\" nei confronti del fascismo. In uno dei suoi libri arriva ad affermare che \u00ab...se c'\u00e8 una cosa che noi dobbiamo al periodo fascista \u00e8 di aver chiarito per sempre che la religione \u00e8 una cosa diversa dall'istituzione\u00bb.\nNel 1930 viene nominato segretario della Normale di Pisa. Durante il periodo trascorso a Pisa, Capitini matura la scelta del vegetarianismo come conseguenza della scelta di non uccidere, e ogni suo pasto alla mensa della Normale diventa un comizio efficace e silenzioso, un'affermazione della nonviolenza in opposizione alla violenza del regime fascista.\nInsieme a Claudio Baglietto, suo compagno di studi, promuove tra gli studenti della Scuola Normale riunioni serali dove diffonde e discute scritti sulla nonviolenza e la nonmenzogna. Allorch\u00e9 Baglietto, recatosi all'estero con una borsa di studio, rifiuta di tornare in Italia in quanto obiettore di coscienza al servizio militare, scoppia lo scandalo e il direttore della Scuola Normale Giovanni Gentile, per reazione, chiede a Capitini l'iscrizione al partito fascista. Capitini rifiuta e Gentile ne decide il licenziamento. Sergio Romano scriver\u00e0:\nA questo punto Capitini torna a Perugia nella casa paterna, vivendo di lezioni private. Nel periodo di tempo tra il 1933 e il 1934 compie frequenti viaggi a Roma, Firenze, Bologna, Torino e Milano per incontrare numerosi amici antifascisti e intessere in questo modo una fitta rete di contatti.\nNell'autunno del 1936 a Firenze, a casa di Luigi Russo, ha modo di conoscere Benedetto Croce, a cui consegna un pacco di dattiloscritti che Croce apprezza e fa pubblicare nel gennaio dell'anno seguente presso l'editore Laterza di Bari con il titolo \"Elementi di un'esperienza religiosa\". In poco tempo gli \"Elementi\" diventano uno tra i principali riferimenti letterari della giovent\u00f9 antifascista.\nIn seguito alla larga diffusione del suo libro, Capitini promuove assieme a Guido Calogero un movimento culturale che negli anni successivi cercher\u00e0 di trasformare in un progetto politico atto a realizzare le idee di libert\u00e0 individuale e di uguaglianza sociale contenute negli \"Elementi\". Nasce cos\u00ec nel 1937 il Movimento Liberalsocialista, in un anno segnato dall'assassinio dei Fratelli Rosselli, dalla morte di Antonio Gramsci e da una forte ondata di violenza repressiva contro l'opposizione antifascista. Alle attivit\u00e0 del movimento collaborano, tra gli altri, Ugo La Malfa, Giorgio Amendola, Norberto Bobbio e Pietro Ingrao.\nNel febbraio 1942 la polizia fascista effettua una retata nel corso di una riunione del gruppo dirigente liberalsocialista, in seguito alla quale Capitini e gli altri partecipanti alla riunione vengono rinchiusi nel carcere fiorentino delle Murate. Dopo quattro mesi Capitini viene rilasciato, grazie alla sua fama di \"religioso\". \u00abQuale tremenda accusa contro la religione, se il potere ha pi\u00f9 paura dei rivoluzionari che dei religiosi\u00bb, commenter\u00e0 pi\u00f9 tardi.\nNel giugno 1942 nasce il Partito d'Azione, la cui dirigenza proviene direttamente dalle file del liberalsocialismo. Capitini rifiuta di aderire a qualsiasi partito, poich\u00e9 a suo giudizio \u00ab... il rinnovamento \u00e8 pi\u00f9 che politico, e la crisi odierna \u00e8 anche crisi dell'assolutizzazione della politica e dell'economia\u00bb. Per il suo rifiuto di collocarsi all'interno delle logiche dei partiti, Capitini rimane escluso sia dal Comitato di Liberazione Nazionale, sia dalla Costituente, pur avendo lui dato un'impronta indelebile alla nascita della Repubblica con il suo lavoro culturale, politico, filosofico e religioso di opposizione morale al fascismo.\nNel maggio 1943 Capitini viene nuovamente arrestato e rinchiuso, questa volta, nel carcere di Perugia; viene definitivamente liberato col 25 luglio.\nIl Centro di Orientamento Sociale (COS).\nNel 1944 Capitini cerca di realizzare un primo esperimento di democrazia diretta e di decentralizzazione del potere, fondando a Perugia il primo \"Centro di Orientamento Sociale\" (COS), un ambiente progettuale e uno spazio politico aperto alla libera partecipazione dei cittadini, uno \u00ab...spazio nonviolento, ragionante, non menzognero\u00bb, secondo la definizione data dallo stesso Capitini. Durante le riunioni del COS i problemi di gestione delle risorse pubbliche vengono discussi liberamente assieme agli amministratori locali, invitati a partecipare al dibattito per rendere conto del loro operato e per recepire le proposte dell'assemblea, con l'obiettivo di far diventare \"tutti amministratori e tutti controllati\". A Partire da Perugia, i COS si moltiplicano in diverse citt\u00e0 d'Italia: Ferrara, Firenze, Bologna, Lucca, Arezzo, Ancona, Assisi, Gubbio, Foligno, Teramo, Napoli e in moltissimi altri luoghi.\nI Centri di Orientamento Sociale si sono diffusi sul territorio nazionale, scontrandosi tuttavia con l'indifferenza della Sinistra e con l'aperta ostilit\u00e0 della Democrazia Cristiana, che impediscono l'affermazione su scala nazionale dell'autogoverno e della decentralizzazione del potere sperimentati con successo nelle riunioni dei COS.\nNel secondo dopoguerra Capitini diventa rettore dell'Universit\u00e0 per stranieri di Perugia (come Commissario, dal 1944 al 1946), un incarico che sar\u00e0 costretto ad abbandonare a causa delle fortissime pressioni della locale Chiesa cattolica. Si trasferisce a Pisa, dove ricopre il ruolo di docente incaricato di \"Filosofia morale\" presso l'universit\u00e0 degli Studi.\nParallelamente all'attivit\u00e0 didattica, politica e pedagogica, Capitini prosegue la sua attivit\u00e0 di ricerca spirituale e religiosa, promuovendo nel 1947 il Movimento di religione insieme a Ferdinando Tartaglia, singolare figura di sacerdote scomunicato ed audace teologo, che per\u00f2 se ne allontaner\u00e0 nel 1949. Negli anni che vanno dal 1946 al 1948 il Movimento di religione organizza una serie di convegni con cadenza trimestrale, che culminano con il \"Primo congresso per la riforma religiosa\" (Roma 13/15 ottobre 1948).\nNel 1948 il giovane Pietro Pinna, dopo aver ascoltato Capitini in un convegno promosso a Ferrara dal Movimento di religione, matura la sua scelta di obiezione di coscienza: \u00e8 il primo obiettore del dopoguerra. Pinna \u00e8 processato dal tribunale militare di Torino il 30 agosto 1949 e a nulla serve la testimonianza a suo favore di Aldo Capitini. Pinna subisce una serie di processi, condanne e carcerazioni, fino al definitivo congedo per una presunta \"nevrosi cardiaca\". Agli inizi degli anni 60 si dimetter\u00e0 dal suo impiego in banca per raggiungere Danilo Dolci in Sicilia e dopo un anno si trasferir\u00e0 a Perugia per diventare il pi\u00f9 stretto collaboratore di Capitini.\nDopo l'arresto di Pinna, Capitini promuove una serie di attivit\u00e0 per il riconoscimento dell'obiezione di coscienza, convocando a Roma nel 1950 il primo convegno italiano sul tema.\nIl Centro di Orientamento Religioso (COR).\nNel 1952, in occasione del quarto anniversario dell'uccisione di Gandhi, Capitini promuove un convegno internazionale e fonda il primo \"Centro per la nonviolenza\". Sempre nel 1952 Capitini affianca ai \"Centri di Orientamento Sociale\" il \"Centro di Orientamento Religioso\" (COR), fondato a Perugia con Emma Thomas (una quacchera inglese di ottant'anni). Il COR \u00e8 uno spazio aperto, in cui trova espressione la religiosit\u00e0 e la fede di tutte le persone, i movimenti e i gruppi che non trovavano posto nel Cattolicesimo preconciliare. Lo scopo dei COR era quello di favorire la conoscenza delle religioni diverse dalla cattolica, e di stimolare i cattolici stessi a un approccio pi\u00f9 critico e impegnato alle questioni religiose.\nLa Chiesa locale vieta la frequentazione del Centro di Orientamento Religioso, e quando nel 1955 Capitini pubblica \"Religione Aperta\" il libro viene immediatamente inserito nell'Indice dei libri proibiti. Nonostante l'ostracismo delle alte gerarchie ecclesiali, Capitini stabilisce ugualmente degli efficaci rapporti di collaborazione con alcuni cattolici come don Lorenzo Milani e don Primo Mazzolari.\nIl 12 settembre del 1952 Capitini organizza a Perugia un convegno su \"La nonviolenza riguardo al mondo animale e vegetale\" e, insieme a Edmondo Marcucci \u2013 autore di \"Che cos'\u00e8 il vegetarismo\" e, al pari di Capitini, mai iscritto al partito fascista \u2013 fonda la prima organizzazione nazionale di coordinamento delle tematiche del vegetarianismo, la \"Societ\u00e0 vegetariana italiana\".\nLa polemica tra Capitini e la Chiesa Cattolica continua anche dopo il Concilio Vaticano II, con la pubblicazione del libro \"Severit\u00e0 religiosa per il Concilio\". A partire dal 1956 Capitini insegna all'Universit\u00e0 di Cagliari come docente ordinario di pedagogia e nel 1965 ottiene un definitivo trasferimento a Perugia. Nel marzo 1959 \u00e8 tra i fondatori dell'ADESSPI, l\"'Associazione di Difesa e Sviluppo della Scuola Pubblica in Italia\". Capitini arriva a chiedere al proprio vescovo di non essere pi\u00f9 annoverato nella Chiesa, lui profondamente religioso, della quale non condivideva pi\u00f9 i metodi e le idee.\nDomenica 24 settembre 1961 Capitini organizza la \"Marcia per la Pace e la fratellanza dei popoli\", un corteo nonviolento che si snoda per le strade che da Perugia portano verso Assisi, una marcia tuttora proposta in media ogni due/tre anni dalle associazioni e dai movimenti per la pace. In questa occasione viene per la prima volta utilizzata la bandiera della pace, simbolo dell'opposizione nonviolenta a tutte le guerre. Capitini descrive l'esperienza della marcia nel libro \"Opposizione e liberazione\": \u00abAver mostrato che il pacifismo, che la nonviolenza, non sono inerte e passiva accettazione dei mali esistenti, ma sono attivi e in lotta, con un proprio metodo che non lascia un momento di sosta nelle solidariet\u00e0 che suscita e nelle noncollaborazioni, nelle proteste, nelle denunce aperte, \u00e8 un grande risultato della Marcia\u00bb. Aderiscono molte personalit\u00e0, tra cui lo scrittore Italo Calvino.\nL'impegno di Capitini per la pace infranazionale e internazionale (con particolare attenzione al pericolo atomico) lo coinvolse sempre pi\u00f9 in una collaborazione con Norberto Bobbio, il quale raccoglier\u00e0 tali riflessioni nell'opera \"Il problema della guerra e le vie della pace\".\nNegli ultimi anni della sua vita Capitini fonda e dirige un periodico intitolato \"Il potere di tutti\", sviluppando i principi di quella che lui defin\u00ec \"omnicrazia\", la gestione diffusa e delocalizzata del potere da lui contrapposta al centralismo dei partiti. In questi anni Capitini promuove anche il Movimento nonviolento per la Pace e il mensile \"Azione nonviolenta\", l'organo di stampa del movimento, che attualmente viene pubblicato a Verona.\nDedito completamente al suo lavoro di divulgatore della nonviolenza, Capitini non si spos\u00f2 mai, per scelta, in modo da poter dedicare tutte le proprie energie alla sua attivit\u00e0.\nIl 19 ottobre 1968 Aldo Capitini muore circondato da amici e allievi, dopo aver sub\u00ecto un intervento chirurgico che consuma le sue ultime energie. Il 21 ottobre il leader socialista Pietro Nenni scrive una nota sul suo diario: \u00ab\u00c8 morto il prof. Aldo Capitini. Era una eccezionale figura di studioso. Fautore della nonviolenza, era disponibile per ogni causa di libert\u00e0 e di giustizia. (...) Mi dice Pietro Longo che a Perugia era isolato e considerato stravagante. C'\u00e8 sempre una punta di stravaganza ad andare contro corrente, e Aldo Capitini era andato contro corrente all'epoca del fascismo e nuovamente nell'epoca post-fascista. Forse troppo per una sola vita umana, ma bello\u00bb. \u00c8 sepolto a Perugia nella tomba di amici del C.O.R., insieme a Emma Thomas.\nIl pensiero.\nReligione e laicit\u00e0.\nAldo Capitini aveva l'abitudine di definirsi un \"religioso laico\". Egli accomunava la religione alla morale in quanto essa critica la realt\u00e0 e la spinge al cambiamento in positivo. Quella di Capitini era un'opposizione religiosa al fascismo. Il sentimento religioso, inoltre, nasce nei momenti di difficolt\u00e0 e sofferenza, in particolare nel rapporto individuale con la morte.\nL'idea di laicit\u00e0 nasceva dal distacco di Capitini dalla Chiesa cattolica, complice del regime: egli sosteneva che col Concordato del 1929 la Chiesa avesse legittimato il potere di Mussolini, dimenticando le violenze squadriste e, in tal modo, lo sostenesse garantendo la sua moralit\u00e0 di fronte alla maggior parte della popolazione che riponeva fiducia nell'istituzione religiosa.\nCapitini \u00e8 molto distante dalla religione istituzionalizzata. Dio, come Ente, non esiste per Capitini: per evitare ogni equivoco e marcare la distanza della sua concezione religiosa da quella corrente, Capitini preferir\u00e0 parlare di \"compresenza\" piuttosto che di Dio; per la stessa ragione, per indicare la vita religiosa cos\u00ec intesa non parla di fede, ma riprende da Michelstaedter il termine \"persuasione\".\nCapitini si dichiara post-cristiano \u2013 evidente anche dal suo \"sbattezzo\" \u2013 e non cattolico, ma ama e si ispira alle figure religiose. Ogni figura con una profonda credenza, anche laica, \u00e8 per lui un \"religioso\". Egli nega con decisione la divinit\u00e0 di Ges\u00f9 Cristo: convinzione senza la quale non si pu\u00f2 essere cristiani. Contesta, come Tolstoj, tutti gli aspetti leggendari e non dimostrabili dei \"Vangeli\", compresa la Risurrezione. Ci\u00f2 che apprezza sono le Beatitudini, il modello spirituale di un agire verso gli ultimi. Ges\u00f9 ha insegnato dove pu\u00f2 giungere una coscienza religiosa, \u00e8 stato pi\u00f9 di un uomo: \"fu anche lui, come tutti, un essere con certi limiti; ma d'altra parte fu in lui, come in ogni altro essere, la qualit\u00e0 della coscienza che va oltre i limiti, che \u00e8 in lui come in un mendicante\" scrive negli \"Elementi\". L'imitazione di Cristo secondo Capitini non \u00e8 altro che realizzazione della propria realt\u00e0 umana. Si potrebbe ugualmente parlare di una imitazione del Buddha, di Francesco d'Assisi, di Gandhi, di Tolstoj e molti altri.\nPersuasione, apertura, compresenza, omnicrazia.\nCol termine \"persuasione\", ripreso da Carlo Michelstaedter e da Gandhi, Capitini indicava la fede, sia in senso laico sia religioso, la profonda credenza in determinati valori ed assunti, e tramite essa, la capacit\u00e0 di persuadere gli altri della bont\u00e0 del proprio ideale.\nL'apertura \u00e8 l'opposto della chiusura conservatrice e autoritaria del fascismo, e l'elevazione dell'anima verso l'alto e verso Dio.\nUn concetto chiave nella filosofia capitiniana era la \"compresenza\" di tutti gli esseri, dei morti e dei viventi, legati tra loro a un livello trascendente, uniti e compartecipi nella creazione di valori.\nNella vita sociale e politica la compresenza si traduce in omnicrazia, o governo di tutti, un processo in cui la popolazione tutta prende parte attiva alle decisioni e alla gestione della cosa pubblica.\nLa nonviolenza e il liberalsocialismo.\nNon pu\u00f2 mancare il concetto di nonviolenza, un ideale nobile, sinonimo di amore, coerenza di mezzi e fini, la forza in grado di sconfiggere il fascismo, che non \u00e8 solo un regime, ma anche un modo di essere violento e autoritario.\nIl liberalsocialismo di Capitini e di Guido Calogero si sviluppa in modo autonomo dal socialismo liberale di Carlo Rosselli. Si forma infatti in un periodo posteriore, quando il regime fascista \u00e8 vicino al collasso, nell'ambiente dei giovani crociani che hanno studiato e insegnato alla Normale di Pisa, mentre il pensiero di Rosselli, che lo precede temporalmente, essendosi forgiato nel fuoco della lotta antifascista, in Italia e in Europa, gi\u00e0 a partire dagli anni venti, si iscrive in modo diretto nella tradizione socialista. Capitini per liberalismo intende il libero sviluppo personale, la libera ricerca spirituale e la produzione di valori. Il socialismo \u00e8 invece nei suoi intendimenti la realizzazione nel lavoro, l'assistenza fraterna dell'umanit\u00e0 lavoratrice soggetto corale della storia. Anche se \u00ab...il socialismo liberale di Rosselli [\u2026] \u00e8 una delle eresie del socialismo, mentre il liberalsocialismo \u00e8 un'eresia del liberalismo\u00bb (M. Delle Piane), si pu\u00f2 affermare tuttavia che entrambi condividessero la critica ai totalitarismi, sia di destra sia di sinistra, una visione laica della politica e l'obiettivo di una profonda riforma morale e sociale dell'Italia distrutta dalla guerra.\nL'educazione e la civilt\u00e0.\nL'educazione \"profetica\" \u00e8 quella di colui che, con uno sguardo al futuro, \u00e8 capace di criticare la realt\u00e0 sulla base di valori morali, anche a costo di sembrare fuori dal suo tempo.\nCon l'espressione \"civilt\u00e0 pompeiana-americana\" intende biasimare la mentalit\u00e0 materialista che vede nel lusso e nel possesso la realizzazione delle persone. Il \"tempo aperto\" \u00e8 il tempo libero che ognuno potrebbe destinare alla discussione, alla socializzazione, al raccoglimento, all'elevazione spirituale.\nAd Aldo Capitini sono intitolate strade in molte citt\u00e0 di Italia: Perugia, Firenze, Roma, Pisa, Milano, ecc.\nRiconoscimenti.\nAd Aldo Capitini sono oggi intitolati: una via a Pistoia, una piazza a Bologna, un'aula della Scuola Normale Superiore, a Pisa, una residenza per allievi della Scuola Normale Superiore, a Firenze, un Istituto di istruzione tecnica economica e tecnologica e un centro congressi a Perugia, un'aula magna all'interno dell'Universit\u00e0 di Cagliari, presso la Facolt\u00e0 di Studi umanistici."}
{"id": "25556", "revid": "122257072", "url": "https://it.wikipedia.org/wiki?curid=25556", "title": "Regione di Bruxelles-Capitale", "text": "La regione di Bruxelles-Capitale (\"R\u00e9gion de Bruxelles-Capitale\" in francese, \"Brussels Hoofdstedelijk Gewest\" in olandese) o anche \"Regione brussellese\" (\"R\u00e9gion Bruxelloise\" in francese, \"Brusselse Gewest\" in olandese) \u00e8 una delle tre regioni del Belgio. La regione, creata nel 1989, \u00e8 enclave della provincia del Brabante Fiammingo, nella Regione fiamminga, a pochi chilometri dalla Regione vallone.\nLa regione di Bruxelles-Capitale insiste sul territorio della citt\u00e0 di Bruxelles e 18 altri comuni, per\u00f2 non comprende l'interezza dell'area metropolitana di Bruxelles. \nLa regione ha un'area di 161\u00a0km\u00b2 e una popolazione di 1,2\u00a0milioni d'abitanti. \u00c8 la regione pi\u00f9 densamente popolata del Belgio e la pi\u00f9 ricca in termini di PIL pro capite.\nQuesta regione \u00e8 ufficialmente bilingue (francese e olandese) ma \u00e8, per la maggior parte, di lingua francese: circa il 75% dei residenti usa il francese come lingua madre o come lingua principale. La popolazione comprende molti immigrati, sia dall'immigrazione non europea (principalmente Africa), sia dall'immigrazione dall'Unione Europea. All'interno di quest'ultimo ci sono molti funzionari delle istituzioni europee. Questi forti movimenti migratori, avvenuti nella seconda met\u00e0 del XX secolo, rendono Bruxelles una citt\u00e0 in gran parte cosmopolita.\nL'area metropolitana di Bruxelles include oltre 2,1\u00a0milioni d'abitanti.. L'area metropolitana di Bruxelles si estende oltre i confini amministrativi della Regione di Bruxelles in quanto comprende molti comuni situati nella regione fiamminga e pochi comuni nella regione vallone. Questa situazione \u00e8 all'origine di una parte del conflitto linguistico in Belgio poich\u00e9 molti residenti di Bruxelles, per lo pi\u00f9 francofoni, sono stabiliti nella regione fiamminga di lingua olandese.\nIstituzioni.\nCome le altre due regioni del Belgio (Fiandre e Vallonia), la regione brussellese si occupa della gestione delle competenze di tipo economico-territoriale (dall'economia al lavoro, dall'ecologia ai lavori pubblici, dall'agricoltura alla previdenza sociale). Le competenze di tipo educativo e culturale sono invece gestite, a Bruxelles, dalla Comunit\u00e0 francofona del Belgio (anche detta \"Federazione Bruxelles-Vallonia\", FBW) per i cittadini di lingua francese, e dalla Comunit\u00e0 fiamminga del Belgio per i cittadini di lingua olandese.\nIl Parlamento della Regione di Bruxelles-Capitale elegge un Ministro-Presidente e un governo regionale. Il territorio della regione \u00e8 ulteriormente suddiviso in 19 municipalit\u00e0 (\"communes\"), tra cui il territorio della capitale del Belgio, la municipalit\u00e0 di Bruxelles-Ville, corrispondente al centro storico di Bruxelles.\nA differenza di Fiandre e Vallonia, la regione di Bruxelles Capitale \u00e8 l'unica regione belga ufficialmente bilingue (francese e olandese), anche se i francofoni sono la stragrande maggioranza sul suo territorio. Le competenze comunitarie sono gestite, a Bruxelles, da due autorit\u00e0 pubbliche separate: la Commissione comunitaria fiamminga (\"Vlaamse Gemeenschaps Commissie\", VGC) e la Commissione comunitaria francese (\"Commission communautaire fran\u00e7aise\", COCOF). Esiste inoltre una Commissione comunitaria congiunta (\"Gezamelijke Gemeenschapscommissie\", GGC/COCOM) per la gestione delle istituzioni culturali di interesse comune alle due comunit\u00e0 linguistiche.\nPer quanto riguarda i servizi di polizia, la regione brussellese \u00e8 suddivisa in 6 zone di polizia intermunicipali, che non corrispondono ai confini storici delle municipalit\u00e0.\nComposizione.\nLa regione di Bruxelles-Capitale raggruppa 19 comuni o municipalit\u00e0, di seguito elencate con i rispettivi codici postali (l'ordine \u00e8 quello riportato nell'immagine in tabella, il primo nome \u00e8 in francese, il secondo in olandese):\nEvoluzione demografica.\n\"Abitanti censiti x 1000\""}
{"id": "25560", "revid": "2145227", "url": "https://it.wikipedia.org/wiki?curid=25560", "title": "Papa Innocenzo V", "text": "Biografia.\nTeologo domenicano.\nNacque tra il 1224 ed il 1225, probabilmente nel villaggio di Champagny-en-Vanoise, presso Mo\u00fbtiers, nella valle della Tarantasia, in Savoia; peraltro, secondo una suggestiva ipotesi segnalata anche da storici francesi, potrebbe essere nato sul versante italiano delle Alpi, nel villaggio di \u00c9cours, appartenente al comune valdostano di La Salle. Entr\u00f2 nell'Ordine domenicano intorno al 1240 nel convento di Lione, che era frequentato dai pi\u00f9 noti religiosi del tempo. Nel 1255 fu mandato presso lo \"Studium\" del Convento di S. Giacomo a Parigi, dove consegu\u00ec il titolo di \"magister\" in teologia nel 1259, anno in cui, insieme a confratelli del calibro di Tommaso d'Aquino ed Alberto Magno, cur\u00f2 la riorganizzazione delle universit\u00e0 dell'Ordine domenicano.\nSempre nel 1259 gli fu affidata, presso l'Universit\u00e0 di Parigi, la celebre \u00abCattedra dei francesi\u00bb che gli diede grande notoriet\u00e0, tanto da fargli guadagnare il titolo di \"Doctor famosissimus\". Nel 1268, dietro espressa richiesta di Clemente IV, predic\u00f2 la crociata con grande passione. Due volte provinciale dei domenicani di Francia nel 1264-1267 e 1269-1272, proprio nel 1272 papa Gregorio X, che lo aveva conosciuto molti anni prima nell'ateneo parigino e che aveva con lui rapporti di stima e di amicizia, lo fece eleggere arcivescovo di Lione e l'anno successivo lo cre\u00f2 cardinale vescovo con titolo di Ostia e Velletri.\nEbbe un importante ruolo nel corso del secondo Concilio di Lione, convocato da Gregorio X nel 1274, anche in ragione del suo incarico di arcivescovo della citt\u00e0 lionese; proprio in funzione di questa carica fu Pietro a tenere l'elogio funebre di Bonaventura da Bagnoregio, morto improvvisamente durante il concilio. Terminati i lavori nel luglio 1274, Pietro fu molto vicino a papa Gregorio nei mesi successivi, quando il papa incontr\u00f2 Alfonso X di Castiglia (Beaucaire, maggio 1275) e Rodolfo I d'Asburgo (Losanna, ottobre 1275); cos\u00ec, alla morte di Gregorio X ad Arezzo nel gennaio 1276, i cardinali riuniti in quella citt\u00e0 per eleggere il nuovo pontefice secondo le regole innovative della costituzione apostolica \"Ubi Periculum\", elessero papa al primo scrutinio il teologo domenicano, che scelse il nome pontificale di Innocenzo V (21 gennaio 1276).\nPontificato.\nMentre si recava a Roma, il nuovo pontefice ebbe un lungo incontro a Viterbo tra il 7 ed il 12 febbraio con Carlo d'Angi\u00f2, che nei giorni successivi conferm\u00f2 nelle cariche di Senatore di Roma (ovvero governatore dell'Urbe) e vicario di Toscana, mentre, su consiglio del sovrano angioino, rinvi\u00f2 l'incoronazione di Rodolfo d'Asburgo, in attesa della restituzione delle Romagne. Uomo di notevole sapienza e religiosit\u00e0, modesto e buono, non aveva grande esperienza di politica e diplomazia e si lasci\u00f2 consigliare dall'Angi\u00f2, anche se si impegn\u00f2 per pacificare l'Italia dai molti conflitti che la attraversavano.\nL'idea che comunque domin\u00f2 il suo breve pontificato fu, nella scia del suo predecessore, quella della crociata per liberare la Terrasanta, come indica chiaramente il suo documento programmatico \"Fundamentum aliud\"; in questa ottica vanno visti i suoi sforzi finalizzati alla riunificazione con la Chiesa di Bisanzio ed i contatti con Michele VIII Paleologo, in prosecuzione di quanto fatto da papa Gregorio X durante il secondo Concilio di Lione. Mentre per\u00f2 si faceva sempre pi\u00f9 serrata la pressione angioina sul pontefice, questi mor\u00ec, abbastanza all'improvviso, a Roma il 22 giugno 1276, dopo soli cinque mesi di regno. Qualche tempo pi\u00f9 tardi, durante il pontificato di Giovanni XXI, i suoi resti furono sepolti nella Basilica di San Giovanni in Laterano. Purtroppo il sepolcro venne distrutto ed i resti furono dispersi in occasione di un grave terremoto che colp\u00ec la Basilica nel XVIII secolo.\nPapa Innocenzo V, nel corso del suo pontificato, non cre\u00f2 alcun cardinale.\nPapa Innocenzo V fu beatificato da papa Leone XIII il 14 marzo 1898, per conferma del culto \"ab immemorabili\"; la sua memoria religiosa cade il 22 giugno.\nOpere.\nTeologo di notevole spessore, fu un autore molto fertile e scrisse, tra l'altro, anche opere di filosofia, diritto canonico, etica, che lo fecero chiamare \"Doctor famosissimus\". Molti suoi lavori sono andati perduti; tra quelli ancora reperibili vanno ricordati:\nCuriosit\u00e0.\nIl conclave che elesse papa Innocenzo V fu quello col maggior numero di futuri papi, ben cinque su 13 cardinali (38,5%):"}
{"id": "25561", "revid": "292552", "url": "https://it.wikipedia.org/wiki?curid=25561", "title": "Cecoslovacchia", "text": "La Cecoslovacchia ( o ; in ceco e in slovacco: \"\u010ceskoslovensko\", \"\u010cesko-Slovensko\") fu uno Stato europeo indipendente esistito dal 1918 al 1992.\nA seguito di una decisione parlamentare del 1992 fu decisa la scissione del paese in due entit\u00e0 statali separate che, dal 1\u00ba gennaio 1993, presero il nome di Repubblica Ceca e Slovacchia. Dal 1939 al 1945, a causa dell'annessione forzata alla Germania nazista e conseguente divisione, \"de facto\" lo Stato non esistette se non come governo in esilio della Cecoslovacchia.\nStoria.\nLo Stato della Cecoslovacchia nacque nell'ottobre del 1918, dalla dissoluzione dell'impero austro-ungarico alla fine della prima guerra mondiale. Il principale artefice dell'operazione fu il suo fondatore e primo Presidente, il filosofo Tom\u00e1\u0161 Masaryk. La nascente nazione consisteva negli attuali territori della Repubblica Ceca, della Slovacchia, e della regione della Rutenia subcarpatica oggi in Ucraina. Il territorio del nuovo stato comprendeva alcune delle regioni pi\u00f9 industrializzate del precedente Impero austro-ungarico, e dell'intera Europa, con un tasso di occupati nell'industria che raggiungeva il 40%. Fino alla seconda guerra mondiale fu una repubblica democratica, ma fu caratterizzata da contrasti etnici.\nLe difficolt\u00e0 erano dovute al fatto che il secondo e il terzo dei maggiori gruppi etnici del paese (rispettivamente tedeschi e slovacchi) non erano soddisfatti del dominio economico e politico dei cechi. Molti appartenenti alle comunit\u00e0 tedesca e ungherese non accettarono mai realmente la creazione del nuovo stato. Tedeschi, Ungheresi e Polacchi e anche alcuni Slovacchi avevano la percezione di essere svantaggiati, poich\u00e9 nel paese era stato introdotto un governo centralizzato e in linea generale non fu permessa alcuna autonomia politica ai gruppi etnici minoritari. Questa politica, unita alla crescente propaganda del regime nazista della Germania svolta nella regione industriale di prevalente lingua tedesca dei Sudeti, port\u00f2 un sempre maggiore disagio nella popolazione non ceca.\nPoco prima della seconda guerra mondiale la Cecoslovacchia divenne un obiettivo di Hitler. Dopo gli accordi di Monaco del 1938, le truppe tedesche occuparono le regioni di confine della Boemia e della Moravia \"etnicamente\" tedesche (i Sudeti), mentre l'Ungheria acquis\u00ec i territori della Slovacchia meridionale, ed il rimanente territorio slovacco e la Rutenia ricevettero uno statuto autonomo entro lo stato cecoslovacco. Nel marzo del 1939 la Cecoslovacchia cess\u00f2 di esistere, quando Hitler occup\u00f2 il resto della Boemia, mentre la Slovacchia, anche sotto pressione tedesca, proclam\u00f2 la propria indipendenza. Durante la seconda guerra mondiale i territori boemi formarono il Protettorato di Boemia e Moravia, governato direttamente dalla Germania. Il neonato stato della Slovacchia divenne un alleato della prima. Le truppe slovacche combatterono sul fronte russo fino all'estate del 1944, quando le stesse forze armate si ribellarono al proprio governo: la ribellione fu stroncata dall'esercito tedesco dopo diversi mesi di combattimenti.\nDopo la fine della seconda guerra mondiale lo Stato della Cecoslovacchia fu ristabilito quale era in precedenza. Il gruppo etnico tedesco fu espulso dal paese, mentre la Rutenia fu ceduta all'Unione Sovietica. In seguito il Partito Comunista di Cecoslovacchia ebbe ruoli chiave nel governo (1946) in seguito alla vittoria nelle elezioni parlamentari in cui risult\u00f2 essere primo partito e in breve (1948) instaur\u00f2 la dittatura. La Cecoslovacchia entr\u00f2 dunque nell'orbita di influenza dell'Unione Sovietica. Con l'eccezione di un breve periodo, il paese fu caratterizzato da una certa arretratezza economica in rapporto ai paesi dell'Europa occidentale, sebbene la sua economia si mantenesse tra le pi\u00f9 avanzate di quelle dei suoi vicini dell'Europa orientale. In campo religioso veniva ufficialmente promosso e insegnato l'ateismo.\nNegli anni '50, la Cecoslovacchia ha sperimentato un'elevata crescita economica (in media il 7% all'anno), che ha permesso un aumento sostanziale dei salari e degli standard di vita, promuovendo cos\u00ec la stabilit\u00e0 del regime.\nNel periodo fra il 1967 e il 1968 la Cecoslovacchia fu teatro di una stagione riformista (cui convenzionalmente si d\u00e0 spesso inizio il 5 gennaio 1968, con la salita al potere di Alexander Dub\u010dek) che prese il nome di Primavera di Praga. A questa stagione pose termine, nella notte fra il 20 e il 21 agosto 1968, l'invasione del Paese da parte delle truppe del Patto di Varsavia (con l'eccezione di quelle della Romania che non partecip\u00f2 all'attacco). Ebbe fine in questo modo il tentativo di realizzare quello che venne definito un \"socialismo dal volto umano\".\nNel 1969 la Cecoslovacchia divenne uno stato federale, che riuniva la Repubblica Socialista Ceca e la Repubblica Socialista Slovacca. Sotto questa forma di governo le disparit\u00e0 sociali ed economiche tra i gruppi etnici ceco e slovacco furono in larga parte eliminate.\nNel 1989 lo stato torn\u00f2 alla democrazia, per mezzo della cosiddetta Rivoluzione di velluto. Nel 1992, dopo un lungo periodo di discussioni, il parlamento federale decise di suddividere il paese tra la Repubblica Ceca e la Slovacchia e la Cecoslovacchia cess\u00f2 cos\u00ec di esistere il 1\u00ba gennaio 1993, dando luogo alla dissoluzione della Cecoslovacchia.\nPopolazione.\nEtnicit\u00e0.\nIl Paese era uno stato multietnico, con cechi e slovacchi come \"popoli costituenti\". La popolazione era composta da cechi (51%), slovacchi (16%), tedeschi (22%), ungheresi (5%) e russini (4%). Molti tedeschi, ungheresi, ruteni e polacchi e alcuni slovacchi, si sentivano oppressi perch\u00e9 l'\u00e9lite politica generalmente non consentiva l'autonomia politica ai gruppi etnici minoritari. Questa politica ha portato a disordini tra la popolazione non ceca, in particolare nei Sudeti di lingua tedesca, che inizialmente si erano autoproclamati parte della Repubblica dell'Austria tedesca in accordo con il principio autodeterminazione.\nLo stato proclam\u00f2 l'ideologia ufficiale secondo cui non esistevano nazioni ceche e slovacche separate, ma solo una nazione di cecoslovacchi (vedi Cecoslovacchismo), con disaccordo tra slovacchi e altri gruppi etnici. Una volta che una Cecoslovacchia unificata fu restaurata dopo la seconda guerra mondiale (dopo che il paese era stato diviso durante la guerra), il conflitto tra i Cechi e gli Slovacchi riemerse di nuovo. I governi della Cecoslovacchia e di altre nazioni dell'Europa centrale deportarono i tedeschi etnici, riducendo la presenza di minoranze nella nazione. La maggior parte degli ebrei era stata uccisa durante la guerra dai nazisti.\nEconomia.\nDopo la seconda guerra mondiale, il sistema economico fu basato sulla pianificazione centrale, diretta dai vertici del Partito Comunista come accadeva in Unione Sovietica. Vi era una grande industria metallurgica, ma era fortemente dipendente dalle importazioni di ferro dall'estero.\nIndustria.\nDominavano il settore le industrie estrattive e manifatturiere. Le principali branche includevano la costruzione di macchinari, la chimica, la produzione alimentare, la metallurgia e il settore tessile. L'industria sprecava grandi quantit\u00e0 di energia, materiali e lavoro e non era in grado di aggiornare la tecnologia rapidamente, seguendo il passo con i tempi; nonostante questo, la Cecoslovacchia era fonte di prodotti di alta qualit\u00e0 per gli altri Paesi del blocco orientale.\nAgricoltura.\nIl settore primario era di dimensioni inferiori al secondario, ma riusciva a provvedere al fabbisogno alimentare nazionale. L'agricoltura dipendeva fortemente dalle importazioni di grano, soprattutto negli anni di condizioni atmosferiche avverse. La Cecoslovacchia vantava il pi\u00f9 alto consumo di carne pro capite nei paesi satelliti dell'Unione Sovietica.\nCommerci.\nLe esportazioni nel 1985 furono stimate a 17,8 miliardi di dollari, dei quali il 55% era composto da macchinari, il 14% da carburanti e materiali e il 16% di merce lavorata. Sempre nel 1985 le importazioni toccarono i 17,9 miliardi di dollari, dei quali il 41% in carburanti e materiali, il 33% in macchinari, il 12% in prodotti agricoli e forestali. Nel 1986 circa l'80% dei commerci esteri avveniva con paesi comunisti.\nTasso di cambio.\nIl tasso ufficiale commerciale di cambio della corona cecoslovacca era, nel 1987, di 5,4 corone per 1 $; il tasso turistico invece era pari a 10,5 corone per 1$. Sul mercato nero il tasso di cambio era ancora superiore: 30 corone per 1 dollaro; questo divenne poi il cambio ufficiale quando la valuta divenne convertibile all'inizio degli anni novanta.\nArte.\nSolamente nel IX secolo, con la diffusione del cristianesimo, la Cecoslovacchia entr\u00f2 nell'orbita occidentale, manifestatasi con i primi edifici sacri, quali l'antica Rotonda di San Venceslao nel Castello di Praga, che vedr\u00e0 i suoi inizi proprio in quel secolo, per divenire, nel corso del tempo, una citt\u00e0 nella citt\u00e0. Intorno al 1170 vengono gettate le basi del Palazzo e del grande ponte in pietra sulla Moldava, uno dei primi in Europa, dopo la caduta dell'Impero romano. Sempre nello stesso periodo si impose la pittura con la miniatura dei codici.\nNel XIII secolo i grandi ordini religiosi introdussero gli elementi del Gotico, come evidenziato nella chiesa cistercense di Praga.\nIl Trecento rappresent\u00f2 uno dei periodi pi\u00f9 floridi dell'arte cecoslovacca, grazie agli impulsi forniti dall'imperatore Carlo IV che fece realizzare il nuovo quartiere di \"Citt\u00e0 Nuova\", la cattedrale di San Vito, il castello di Carlstejn e varie abbazie, ma soprattutto nella pittura il territorio cecoslovacco divenne uno dei centri pi\u00f9 floridi d'Europa, assieme all'Italia settentrionale e alla Borgogna.\nLa scultura boema e morava durante il gotico espressero le loro manifestazioni pi\u00f9 riuscite nei ritratti contenuti nella cattedrale di San Vito, nella lunga serie di \"Belle Madonne\", e nell'altare maggiore di Levo\u010da. Verso la met\u00e0 del Trecento si inaugura il tipo di chiesa a due navate divise da pilastri.\nCon l'inizio del regno degli Asburgo nel 1526 a Praga arrivarono molti artisti italiani che diffusero i dettami del Rinascimento. Qualche decennio dopo, alla corte di Rodolfo II, si attivarono pittori, scultori, orafi manieristi, tra i quali Adriaen de Vries, e nel Seicento inoltrato anche il Barocco venne importato dall'Italia, ma proprio in terra cecoslovacca assunse caratteri e soluzioni originali, in grado di produrre mirabili opere come il ponte Carlo IV praghese.\nLe manifestazioni neoclassiche dell'Ottocento si caratterizzarono per elementi locali e il rinnovamento razionalista venne sospinto da Jan Kot\u011bra.\nTeatro.\nCome per la letteratura anche il teatro va distinto per la produzione ceca e slovacca, anche se quest'ultima solo verso la fine dell'Ottocento assunse caratteri propri.\nI momenti salienti del teatro slovacco furono la nascita del Teatro Nazionale della Slovacchia e l'impulso ricevuto dopo la seconda guerra mondiale a inserirsi in un filone di ampio respiro europeo.\nLe origini del teatro ceco invece sono pi\u00f9 antiche e risalgono ai riti pagani e dal XII secolo fiorirono i drammi a carattere sacro, scritti in latino con l'inserimento sempre crescente di termini in ceco. Nel periodo umanistico il teatro raggiunse livelli di splendore sia con le farse carnevalesche sia con le recite organizzate dai Gesuiti.\nNel Seicento il teatro ufficiale si germanizz\u00f2 e a questo fenomeno si ribell\u00f2 la drammaturgia popolare, che attinse sia ai drammi rurali ma anche alla situazione politica contemporanea.\nNell'Ottocento sorsero varie filodrammatiche e si assistette alla fioritura dei drammi cavallereschi e di fiabe e dopo il fallimento del 1848 il teatro si suddivise nel teatro borghese e in quello popolare.\nDalla fine dell'Ottocento agli anni venti del Novecento il teatro cecoslovacco risent\u00ec di varie influenze, dal realismo critico al neoromanticismo e dopo i cambiamenti politici avvenuti dopo la fine della prima guerra mondiale, il teatro cecoslovacco si scisse nel movimento convenzionale e in quello anticonformista. Dopo la seconda guerra mondiale il teatro cecoslovacco assunse caratteri tipici della letteratura sociale e incentrata sui tipi psicologici.\nCinema.\nIl cinema cecoslovacco ha un'antica tradizione che risale sin ai primordi dell'attivit\u00e0 artistica e soprattutto nelle opere di Karel Zeman abbiamo assistito alla fusione di elementi innovativi di ricerca tecnica e di contenuti.\nDurante il Novecento la particolare posizione geografica della Cecoslovacchia ha consentito un accentramento di tendenze cinematografiche mitteleuropee che, soprattutto dopo la seconda guerra mondiale, ha imposto la produzione cecoslovacca a livello internazionale, grazie anche allo straordinario livello raggiunto nel campo dell'animazione, sviluppatasi particolarmente grazie all'ingegno di Ji\u0159\u00ed Trnka e di Eduard Hoflan."}
{"id": "25562", "revid": "1048993", "url": "https://it.wikipedia.org/wiki?curid=25562", "title": "Paperopoli", "text": "Paperopoli (in inglese \"Duckburg\", nelle prime edizioni italiane era chiamata Paperinopoli o Paperlandia) \u00e8, insieme a Topolinia, una delle due immaginarie citt\u00e0 in cui sono ambientate le storie a fumetti della Disney. Venne ideata da Carl Barks ed esord\u00ec sulla rivista \"Walt Disney's Comics and Stories\" nella storia del 1944 \"Paperino equilibrista\". Paperopoli \u00e8 situata nel Calisota, uno stato immaginario degli Stati Uniti d'America presumibilmente corrispondente alla California settentrionale. Qui risiedono Paperino, Qui, Quo e Qua e gli altri personaggi della \"banda dei paperi\" come Paperina e Paperon de' Paperoni. \u00c8 presente anche nelle serie animate televisive statunitensi \"DuckTales - Avventure di paperi\" e \"DuckTales\" e nel film animato \"Zio Paperone alla ricerca della lampada perduta\".\nCaratterizzazione.\nNella lunga storia editoriale della serie a fumetti ambientata a Paperopoli, i vari autori hanno dato una rappresentazione della citt\u00e0 e dei suoi elementi caratteristici che, seppur presentando delle differenze stilistiche, \u00e8 sostanzialmente rimasta costante nel tempo. Tuttavia, gi\u00e0 all'interno della produzione di storie dello stesso Barks la citt\u00e0 si evolve, passando da piccolo centro di provincia a fiorente metropoli, soprattutto dopo la crescita di importanza del personaggio di Paperone, vero cuore economico della citt\u00e0, a partire da storie come \"Paperino e la clessidra magica\" (1950) in cui per la prima volta si ammira una veduta dall'alto del porto e dei grattacieli. Nelle storie italiane Paperopoli \u00e8 stata spesso rappresentata, fino almeno alla fine degli anni '70, ancora come una cittadina di medie dimensioni; sono grandi disegnatori come Massimo De Vita o Marco Rota che recuperano l'idea di metropoli negli anni '80, che nel 1996 con PKNA vedremo ormai arricchita di grattacieli ed edifici altamente futuristici.\nLuoghi tipici che nel corso della decennale vita della serie a fumetti sono stati rappresentati dai diversi autori con differenze pi\u00f9 o meno marcate sono: \nVanno poi citati il laboratorio e la casa di Archimede Pitagorico, la scuola frequentata da Qui, Quo e Qua, le case dei personaggi principali come Paperino e Paperina, la sede del club delle Giovani Marmotte. Per la loro ricorrenza nelle storie, siamo certi che a Paperopoli ci sono almeno un porto, un aeroporto, uno stadio, un museo archeologico, degli studi televisivi e cinematografici e una vasta zona industriale. In periferia si trova il covo della Banda Bassotti, attualmente una sgangherata roulotte, mentre nei dintorni sorgono antichi edifici come Villa Rosa (il covo di Fantomius da \"Paperinik il diabolico vendicatore\" del 1969), il castello del Duca Pazzo e il castello delle tre torri. Pi\u00f9 lontano, in prossimit\u00e0 del piccolo Quack River affluente del Tulebug, sorge il borgo di Quack Town (creato per la serie di Paperino Paperotto), nei pressi del quale si trova la fattoria di Nonna Papera.\nQueste singole ambientazioni che sono parti integranti della citt\u00e0 come ad esempio l'iconico deposito di Paperone, hanno avuto nel corso degli anni da parte dei vari autori chiamati a disegnare le storie a fumetti, diverse interpretazioni che, ferme restando alcune caratteristiche rimaste costanti, hanno contribuito a imporre nell'immaginario collettivo alcuni aspetti della citt\u00e0, che sono divenuti anche oggetto di mostre e di saggi.. Nel 1996, con la serie \"PK - Paperinik New Adventures\", sono stati introdotti altri luoghi caratteristici come la Ducklair Tower e il Duckmall Center.\nAlcuni autori considerano Paperopoli la capitale dell'immaginario stato del Calisota. La scuola italiana di autori ha aggiunto di volta in volta elementi effimeri legati alla contingenza della singola storia come ad esempio una copia in scala minore della Statua della Libert\u00e0 posta su un'isola nella baia di Paperopoli in \"Paperino e l'eredit\u00e0 di Babe\" (1981). Col tempo la rappresentazione della citt\u00e0 e dei suoi edifici (ma stesso discorso vale per Topolinia) si \u00e8 aggiornata passando dalle villette tipiche del Midwest che si trovano nelle storie degli inizi realizzate da Floyd Gottfredson e Carl Barks, ad architetture pi\u00f9 moderne e all'impianto urbanistico tipico di una metropoli, per quanto i quartieri residenziali in cui abitano i personaggi principali restino pressoch\u00e9 invariati. Dal confronto con la reale geografia degli Stati Uniti, quella dei territori ove sorge l'immaginaria citt\u00e0 di Paperopoli, nella versione di Carl Barks potrebbe verosimilmente corrispondere alla zona di Morro Bay tra San Francisco e Los Angeles, mentre in quella successiva di Don Rosa, viene posizionata in corrispondenza della citt\u00e0 di Eureka, nella contea di Humboldt, nel nord della California.\nStoria immaginaria.\nAlcuni autori, attraverso un certo numero di storie, hanno fornito elementi atti a definire una storia sulle origini e sul passato della citt\u00e0. La versione che dagli anni 2000 \u00e8 generalmente condivisa sia nelle pubblicazioni danesi che in quelle italiane \u00e8 quella formulata negli anni '90 da Don Rosa, che a sua volta si basava inizialmente sulle poche sporadiche informazioni fornite da Carl Barks.\nNell'area dove sorger\u00e0 Paperopoli, secondo Don Rosa corrispondente al territorio conosciuto con il nome di \"Nova Albion\", nel 1579 il navigatore inglese Sir Francis Drake fa erigere un forte che battezza \"Drake Borough\".\nMarco Gervasio nella sua saga sul ladro gentiluomo Fantomius ci mostra che, dell'equipaggio di Francis Drake, faceva anche parte il Duca Richard Quackett che rimase a Drake Borough dopo la partenza di Francis Drake con alcuni coloni. Il Duca, meglio conosciuto con l'appellativo di Duca Pazzo, divent\u00f2 famoso oltre che per il suo carattere stravagante anche per essersi impossessato di parte del tesoro che Fracis Drake doveva portare alla regina Elisabetta I e per aver fatto realizzare alcuni manieri sparsi per l'area. Per cercare di recuperare la parte del tesoro mancante e i preziosi volumi della biblioteca Francis Drake fu costretto a tornare nuovamente a Drake Borough nel 1585. Ma il Duca Pazzo riusc\u00ec a nascondere il tesoro e far perdere le sue tracce.\nNon riuscendo quindi a trovare n\u00e9 il tesoro n\u00e9 i volumi della biblioteca andati distrutti durante un attacco indiano al forte, il corsaro ritorn\u00f2 nuovamente in patria e non riusc\u00ec pi\u00f9 a ritornare a Drake Borough in quanto mor\u00ec di febbri durante uno dei suoi viaggi nel 1596.\nDopo la scomparsa del Duca Richard Quackett i suoi tre manieri abbandonati caddero in rovina, e soprattutto il \"castello del Duca pazzo\" venne parzialmente distrutto nel 1800 dai coloni arrivati nella zona che utilizzarono le pietre per costruire nuove case. Nelle leggende popolari locali rimase solo il confuso ricordo di questo misterioso personaggio con l'appellativo di \"Duca Pazzo\".\nSecoli dopo, il forte \u00e8 ancora in mano a una manciata di britannici, che per\u00f2 di fronte all'avanzata spagnola lo vendono volentieri nel 1818 al colono Cornelius Coot, che lo rinomina \"Forte Paperopoli\" (en.: \"Fort Duckburg\"). Coot costituisce poi, grazie al secondo emendamento, la milizia \"Truppe delle Marmotte\" (\"Woodchucks Militia\") e con questo drappello difende la collina della fortezza dagli attacchi degli inglesi prima, e, successivamente, dagli indiani e dagli spagnoli.\nNella storia di La Tamaro e Cordana \"Paperino e la corsa del Best Seller\" sappiamo che presumibilmente poco tempo dopo, raggiunta una pace con gli indiani, Cornelius Coot ottenne in quella zona delle terre dal capo indiano Anatra che ride.\nNel 1830 nasce il figlio di Cornelius Coot, Clinton, che in seguito fonda le Giovani Marmotte (\"Junior Woodchucks\"), gruppo col quale insegna ai giovani paperopolesi l'amore e il rispetto per la natura componendo un manuale grazie ai testi sopravvissuti dall'epoca di Drake, nientemeno che le trascrizioni degli scritti provenienti dall'antica Biblioteca di Alessandria. Sebbene americana, Paperopoli continua a godere di una certa autonomia, arrivando addirittura a possedere una propria ambasciata, come uno Stato indipendente, ma non si sviluppa molto rimanendo poco pi\u00f9 di una borgata.\nNel 1899 il figlio di Clinton, Casey Coot, cede la propriet\u00e0 del vecchio forte e dell'originario poggio di Paperopoli, chiamato \"collina Ammazzamotori\", a un giovane Paperon de' Paperoni ancora cercatore d'oro, che secondo Don Rosa nel 1902 vi costruir\u00e0 il suo famoso deposito di denaro (\"Money Bin\") (in base alle storie di Barks invece il deposito sulla collina venne solo realizzato nel 1951, dopo che il pavimento dell'edificio monetario nella downtown, dove fino a quel momento Paperone aveva tenuto i suoi soldi, croll\u00f2). Nel Novecento, anche grazie all'impulso economico dovuto agli investimenti del magnate, Paperopoli si trasforma da borgo agricolo in grande citt\u00e0 industriale. Il \"Forte Paperopoli\", sede originaria delle Giovani Marmotte, il corpo eco-militare fondato da Clinton Coot, \u00e8 stato successivamente ritrovato dagli oggi pluridecorati discendenti di Cornelius, Qui, Quo e Qua, salvandolo dalla distruzione cui era destinato nella \"Falegnameria de' Paperoni\".\nSempre in base alla saga di Marco Gervasio sulle imprese di Fantomius, ci viene mostrato che dal 1910 al 1930 a Paperopoli agisce il misterioso ladro gentiluomo Fantomius dietro la cui maschera si cela Lord John Lamont Quackett, un nobilpapero di origine Anglo-Francese che finge di essere inetto e pasticcione.\nDurante il suo periodo di attivit\u00e0 Fantomius, aiutato dalle sue compagne complici (prima Lady Senape, poi Dolly Paprika) e dal suo amico inventore Copernico Pitagorico (bisnonno di Archimede), compie innumerevoli e audaci furti sempre ai danni di ricchi concittadini, a volte anche con scopi filantropici.\nDalla stessa saga sappiamo che nel 1929-1930 approfittando della grande crisi economica, dell'assenza di Paperone e di Fantomius e facendo credere di aver sconfitto il ladro gentiluomo, riesce con l\u2019inganno a prendere il potere a Paperopoli il perfido magnate sudafricano Cuordipietra Famedoro, per poi governarla in maniera dispotica inventando tasse e regole assurde per arricchirsi ai danni dei gi\u00e0 impoveriti cittadini. Questo \u00e8 sicuramente uno dei periodi pi\u00f9 infelici e oscuri nella storia della citt\u00e0.\nForse a seguito della crisi economica mondiale e presumibilmente avendo avuto notizia della preoccupante situazione economico-sociale in cui si trovava soprattutto Paperopoli, Paperone decise di ritornare definitivamente in citt\u00e0 alla fine del 1930 scoprendo che, nonostante la crisi (o forse grazie a questa), era diventato la persona pi\u00f9 ricca del mondo.\nPersonaggi.\nElenco dei personaggi che vivono o interagiscono in storie ambientate a Paperopoli: "}
{"id": "25564", "revid": "1665606", "url": "https://it.wikipedia.org/wiki?curid=25564", "title": "Universo di Topolino", "text": "L'universo di Topolino \u00e8 un universo immaginario condiviso che fa da ambientazione per le storie che coinvolgono i personaggi dei cartoni animati e fumetti Disney Topolino, Minni, Pluto, Pippo e molti altri. L'universo nacque dai cortometraggi animati di Topolino prodotti dalla Disney a partire dal 1928, ma la sua prima versione coerente fu creata da Floyd Gottfredson nelle strisce a fumetti di Topolino. Esiste anche una versione per parchi a tema dell'universo, chiamata Mickey's Toontown e presente a Disneyland e Tokyo Disneyland.\nLa citt\u00e0 in cui Topolino vive \u00e8 chiamata Topolinia (in inglese, dal 1990, Mouseton), ed \u00e8 spesso rappresentata come vicina a Paperopoli, la citt\u00e0 in cui vive Paperino. Secondo la \"continuity\" tradizionale, entrambe le citt\u00e0 si trovano nello stato americano fittizio del Calisota \u2013 analogo al nord della California.\nIl termine \"universo di Topolino\" non viene usato ufficialmente da The Walt Disney Company, ma \u00e8 stato usato dal fumettista e storico dell'animazione David Gerstein.\nAmbientazioni.\nTopolinia (\"Mouseton\") \u00e8, insieme a Paperopoli, una delle due citt\u00e0 in cui abitano i personaggi Disney. In Italia il nome di Topolinia fu introdotto nella storia \"Topolino nella valle dell'incanto\" (1952), scritta da Guido Martina; negli Stati Uniti la citt\u00e0 veniva genericamente indicata come \"Hometown\", termine che indica la citt\u00e0 natale o di residenza, e usato per la prima volta il 23 giugno 1935 in una tavola domenicale di Ted Osborne e Floyd Gottfredson. In seguito \u00e8 stata chiamata \"Mouseville\", nome introdotto da Floyd Gottfredson e Merril De Maris nella storia \"Topolino e il mistero di Macchia Nera\" (1939); a partire dal 1990 il nome \u00e8 stato cambiato in \"Mouseton\" per problemi di copyright relativi al nome \"Mouseville\".\nA Topolinia abitano Topolino, Pippo, Pluto e altri come il commissario Basettoni e gli avversari del protagonista, Pietro Gambadilegno e Macchia Nera. Nella storia \"Topolino imperatore della Calidornia\" (1961), scritta e disegnata da Romano Scarpa, nel XIX secolo la citt\u00e0 era nominata \"Spavent City\". La citt\u00e0 \u00e8 la capitale del Calisota, lo stesso stato dove sorge Paperopoli, sulle coste dell'oceano Pacifico. Essa \u00e8 ubicata sulla foce del Mouse River e i primi abitanti di Topolinia furono dei bucanieri spagnoli, che si stanziarono l\u00ec alla fine del Seicento, come raccontato nella storia \"Topolino e il festival dei bucanieri\". Diversamente da Paperopoli, del fondatore di Topolinia non si sa quasi niente a parte il nome Geremia Ratt, a cui \u00e8 dedicata una enorme statua con una scala all'interno oltre ad avere la testa scolpita sul Monte Rattmore."}
{"id": "25565", "revid": "125400567", "url": "https://it.wikipedia.org/wiki?curid=25565", "title": "Jack Lemmon", "text": "Nel corso della carriera vinse due Premi Oscar: per \"La nave matta di Mister Roberts\" (1956) e \"Salvate la tigre\" (1974), ottenendo complessivamente otto candidature. Vinse inoltre i maggiori premi di interpretazione nei principali festival europei: la Coppa Volpi al Festival di Venezia con \"Americani\" (1992), l'Orso d'argento per il miglior attore al Festival di Berlino per \"Tribute - Serata d'onore\" (1981) e il Prix d'interpr\u00e9tation al Festival di Cannes per \"Sindrome cinese\" (1979) e \"Missing - Scomparso\" (1982). \u00c8 uno dei pochissimi attori (gli altri sono Marcello Mastroianni e Dean Stockwell) ad aver ottenuto in due diverse occasioni il Prix d'interpr\u00e9tation masculine al Festival di Cannes.\nAssieme a Walter Matthau form\u00f2 per anni un proficuo sodalizio artistico iniziato con \"Non per soldi... ma per denaro\" (1966), diretto da Billy Wilder, e proseguito con \"La strana coppia\" (1968), \"Prima pagina\" (1974), \"Buddy Buddy\" (1981) e in seguito con \"Due irresistibili brontoloni\" (1993), \"That's Amore - Due improbabili seduttori\" (1995), \"Gli impenitenti\" (1997) e \"La strana coppia II\" (1998). Inoltre i due apparvero, sebbene in scene diverse, nei film drammatici \"JFK - Un caso ancora aperto\" (1991) e \"Storie d'amore\" (1995). Nel 1971, Lemmon esord\u00ec alla regia con \"Vedovo aitante, bisognoso affetto offresi anche babysitter\", con protagonista proprio Walter Matthau.\nBiografia.\nDi origini inglesi, gallesi, irlandesi e francesi, era figlio unico di Mildred Burgess Larue Noel e di John Uhler Lemmon Jr., agiato uomo d'affari della zona di Boston. Lemmon dal 1943 studi\u00f2 \"Scienze del servizio di guerra\" all'Universit\u00e0 di Harvard. Durante gli studi recitava in teatro in incognito, sotto vari pseudonimi, dato che ci\u00f2 era proibito agli studenti. Interruppe gli studi per prestare servizio come alfiere su una portaerei impegnata nella Seconda guerra mondiale, laureandosi poi nel 1947.\nDopo gli studi, tra gli anni quaranta e i cinquanta, mosse i primi passi da attore e comparsa in televisione. Ebbe il primo importante ruolo cinematografico in \"La nave matta di Mister Roberts\" del 1955, con cui vinse anche il suo primo premio Oscar; infatti fu premiato come migliore attore non protagonista per l'interpretazione del pigro ed egoista ufficiale minore Frank Pulver. Diciott'anni anni dopo otterr\u00e0 il secondo come attore protagonista per \"Salvate la tigre\" del 1974.\nLemmon divenne l'attore feticcio del regista Billy Wilder con cui gir\u00f2 sette film: \"A qualcuno piace caldo\" (1959), \"L'appartamento\" (1960), \"Irma la dolce\" (1963), \"Non per soldi... ma per denaro\" (1966), \"Che cosa \u00e8 successo tra mio padre e tua madre?\" (1972), \"Prima pagina\" (1974) e \"Buddy Buddy\" (1981).\nIl sodalizio con Walter Matthau.\nAssieme a Walter Matthau form\u00f2 per anni un proficuo sodalizio artistico, iniziato con \"Non per soldi... ma per denaro\" (1966), diretto da Billy Wilder, e proseguito con diverse pellicole, di cui forse la pi\u00f9 rappresentativa ed emblematica \u00e8 \"La strana coppia\" (1968) che avr\u00e0 trent'anni dopo un seguito con \"La strana coppia II\" (1998), rimasto il loro ultimo film insieme. In mezzo titoli come \"Prima pagina\" (1974) e \"Buddy Buddy\" (1981), sempre di Wilder, \"Due irresistibili brontoloni\" (1993), \"That's Amore - Due improbabili seduttori\" (1995) e \"Gli impenitenti\" (1997). Inoltre i due apparvero, sebbene in scene diverse, nei film drammatici \"JFK - Un caso ancora aperto\" (1991) e \"Storie d'amore\" (1995), e nella sua unica regia Lemmon diresse proprio Matthau in \"Vedovo aitante, bisognoso affetto offresi anche babysitter\" (1971).\nIl figlio Chris recit\u00f2 con lui in \"Airport '77\" (1977), \"Cos\u00ec \u00e8 la vita\" (1986) e \"Dad - Pap\u00e0\" (1989). Nel 1996 partecip\u00f2 a l film \"Fuga dalla Casa Bianca\". L'ultima apparizione di Lemmon sul grande schermo fu un cameo non accreditato nel film diretto da Robert Redford, \"La leggenda di Bagger Vance\" (2000). Nello stesso anno usc\u00ec il documentario \"Su Cukor\", contenente immagini di repertorio di attori che ebbero a che fare con il regista George Cukor, ed oltre a Lemmon sono presenti anche Jean Simmons, Angela Lansbury, Mia Farrow e Shelley Winters.\nMorte.\nIl 27 giugno 2001 Lemmon scomparve a causa di un cancro alla vescica: aveva 76 anni e fu sepolto al Pierce Brothers Memorial Park Cemetery di Westwood (Los Angeles), nello stesso cimitero in cui riposano anche l'amico e collega Walter Matthau, deceduto un anno prima, e Marilyn Monroe.\nVita privata.\nLemmon si spos\u00f2 due volte: prima dal 1950 al 1956 con l'attrice Cynthia Stone da cui ha avuto Chris (1954); poi dal 1962 fino alla morte con Felicia Farr, un'altra attrice, da cui ha avuto la figlia Courtney Noelle (1966).\nDoppiatori italiani.\nDa doppiatore \u00e8 sostituito da:"}
{"id": "25566", "revid": "2128848", "url": "https://it.wikipedia.org/wiki?curid=25566", "title": "Metallo", "text": "Un metallo \u00e8 un materiale conduttore di calore e di elettricit\u00e0, capace di riflettere la luce (dando luogo in tal modo alla cosiddetta \"lucentezza metallica\"), che pu\u00f2 essere attaccato dagli acidi (con sviluppo di idrogeno) e dalle basi, spesso con buone caratteristiche di resistenza meccanica; i metalli (soprattutto quelli del primo e del secondo gruppo) possono anche essere attaccati dall'acqua, la quale strappa loro gli elettroni di valenza dando idrogeno attraverso una reazione esotermica; inoltre i metalli sono fusibili se sottoposti al calore.\nI metalli sono elementi chimici, costituendo una delle tre categorie in cui tali elementi sono suddivisi, insieme a quella dei semimetalli e a quella dei non metalli; con l'espressione materiale metallico si fa riferimento ad un materiale che contiene metalli o leghe; in base alle propriet\u00e0 chimiche, i metalli possono dare luogo a ossidi basici (es: Na2O, CaO), oppure ad anidridi, cio\u00e8 ossidi a carattere acido (es: V2O5, Mn2O7); esistono vari tipi di metalli, scoperti in epoche distanti nel tempo, perch\u00e9 ben pochi metalli sono reperibili in natura allo stato nativo e perch\u00e9 ogni metallo ha una sua particolare temperatura di fusione che rende pi\u00f9 o meno facile la sua estrazione dalle rocce che lo contengono; i primi metalli storicamente lavorati (il rame e lo stagno) hanno naturalmente una temperatura di fusione relativamente bassa, gi\u00e0 ottenibile con gli antichi forni di circa 10.000 anni fa (epoca in cui, presumibilmente, inizi\u00f2 la lavorazione del rame).\nStoria.\nI metalli hanno esercitato un'influenza significativa sulla storia del genere umano, le cui epoche di sviluppo sono state contrassegnate di volta in volta da quello in vigore in ognuna di esse, ad esempio come et\u00e0 del ferro, del rame, ecc.\nAnticamente, nell'ambito della teoria dei quattro elementi propria della filosofia della natura, i metalli erano considerati appartenenti all'elemento terra, ma a differenza dei normali materiali terrosi, come pietre e cristalli, erano ritenuti partecipi anche delle qualit\u00e0 del fuoco per via della loro lucentezza e trasmissibilit\u00e0 calorica. L'alchimia ne studi\u00f2 le propriet\u00e0, anche simboliche, riconducendo ognuno di essi ad un principio primo, e scoprendo un legame con i sette pianeti allora conosciuti dell'astrologia, dei quali si \u00e8 rilevato come la diversa velocit\u00e0 angolare con cui si spostano nel cielo corrisponde alla differenza di conduttivit\u00e0 dei relativi metalli. Ogni pianeta venne posto cos\u00ec a governo di un particolare metallo secondo i seguenti abbinamenti: Sole \u2013 oro (), Luna \u2013 argento (), Mercurio \u2013 mercurio (), Venere \u2013 rame (), Marte \u2013 ferro (), Giove \u2013 stagno (), Saturno \u2013 piombo (). La simbologia astrologica \u00e8 utilizzata ancora oggi per contrassegnare questi sette metalli.\nSuccessivamente, gli alchimisti arabi e medievali pervennero all'insegnamento che tutti i metalli del mondo sublunare fossero composti, in senso metaforico, del principio maschile dello zolfo, responsabile della facolt\u00e0 combustibile, e di quello femminile del mercurio, loro madre archetipica e portatrice della caratteristica della liquidit\u00e0, della volatilit\u00e0, e della capacit\u00e0 di fusione. La possibilit\u00e0 di un'evoluzione personale dell'alchimista era posta in analogia alla convinzione che tutti i metalli presenti nelle viscere della terra fossero destinati a diventare oro, attraverso le opportune trasmutazioni, combinazioni di calore, ed eliminazione delle scorie.\nParacelso nel XVI secolo aggiunse allo zolfo e al mercurio anche il sale quale terzo principio delle trasmutazioni alchemiche dei metalli, stabilizzatore dei primi due. Allo stesso periodo risale uno dei primi testi sistematici sulle arti della tecnica mineraria e siderurgica, \"De la pirotechnia\" di Vannoccio Biringuccio, che nel 1540 svolse uno studio sulla fusione e la lavorazione dei metalli.\nSedici anni pi\u00f9 tardi, Georgius Agricola pubblic\u00f2 \"De re metallica\", un rilevante e completo resoconto sulla professione di estrazione mineraria, sulla metallurgia e sull'accessorio di arti e scienze dell'industria chimica del sedicesimo secolo.\nDescrizione.\nDefinizione.\nRisulta particolarmente complesso definire chimicamente cosa sia un metallo. In generale, la definizione di metallo riguarda gli elementi chimici. Tuttavia, come riconosce anche la IUPAC, il termine \u00e8 convenzionalmente entrato in uso anche per indicare le leghe formate da elementi metallici. \nUn vocabolario di concetti di chimica organica afferma che si potrebbe definire metallo: a) ogni elemento che genera cationi quando un suo sale viene solubilizzato in acqua, oppure b) ogni elemento dotato di elevata conducibilit\u00e0 elettrica e termica, duttilit\u00e0 e malleabilit\u00e0. Un rapporto tecnico della IUPAC del 2002 citava come definizione di metallo quella proposta da Atkins e Jones secondo cui un metallo \u00e8 un \u201celemento [chimico] che conduce l'elettricit\u00e0, \u00e8 dotato di lucentezza metallica, \u00e8 malleabile e duttile, forma cationi e ossidi basici\". Similmente, l'enciclopedia Treccani applica la definizione di metallo solo agli elementi chimici sulla base delle propriet\u00e0 chimico-fisiche proposte da Atkins e Jones.\nCaratteristiche cristallografiche.\nI metalli sono policristalli, ovvero sono solidi formati da numerosi cristalli microscopici detti cristalliti (anche chiamati \"grani\" in ambito metallurgico) i quali si formano quando i metalli allo stato liquido vengono raffreddati in maniera controllata. Le dimensioni dei grani sono immagine della velocit\u00e0 a cui avviene il processo di raffreddamento e i loro bordi rappresentano un'importante zona di discontinuit\u00e0 della struttura metallica.\nLa disposizione spaziale degli atomi dei metalli sono quelle tipiche dei solidi cristallini, ovvero gli atomi sono disposti secondo una disposizione geometrica regolare che si ripete indefinitamente nelle tre dimensioni spaziali (reticolo cristallino). Per ogni reticolo cristallino \u00e8 possibile individuare una \"cella elementare\", cio\u00e8 la pi\u00f9 piccola parte del cristallo che, ripetuta nello spazio attraverso traslazioni, forma l'intero cristallo. Le pi\u00f9 comuni celle elementari nel caso dei metalli sono: \nDifetti del cristallo.\nLa ripetitivit\u00e0 della struttura cristallina di un metallo \u00e8 interrotta localmente da difetti che possono essere di vario genere.\nPoich\u00e9 questi difetti influenzano enormemente il comportamento metallico sono estremamente importanti per la metallurgia.\nPropriet\u00e0 meccaniche.\nSottoposto ad uno sforzo crescente, il metallo in un primo tempo si deformer\u00e0 linearmente secondo la legge di Hooke, dunque in maniera elastica: cessando lo sforzo applicatogli, il metallo torner\u00e0 alla forma originale.\nL'aumentare dello sforzo oltre un certo limite imporr\u00e0 in seguito una irreversibile deformazione plastica accompagnata dall'incrudimento, cio\u00e8 da un aumento progressivo del limite elastico del materiale e del valore della tensione di rottura. Se il valore teorico di energia necessario per deformare plasticamente un campione \u00e8 notevolmente maggiore rispetto a quello in effetti necessario, ci\u00f2 \u00e8 dovuto alla presenza, nella realt\u00e0, di \"dislocazioni\", ossia di discontinuit\u00e0 di linea nella struttura cristallina che a seconda della forma sono dette a vite, a spigolo o miste.\nA seconda della natura del metallo, esso potr\u00e0 subire fratture \"duttili\" o \"fragili\". Nel primo caso il metallo si deforma sensibilmente nel campo plastico, si verifica uno strizzamento a causa dei microvuoti venutisi a creare, e la superficie di frattura avr\u00e0 una forma caratteristica a coppa cono. Nel secondo caso la frattura \u00e8 improvvisa non appena oltrepassato il limite elastico, e la superficie di frattura \u00e8 perpendicolare alla direzione dello sforzo, di aspetto brillante e cristallino.\nPropriet\u00e0 elettriche e termiche.\nI metalli tendono a cedere con facilit\u00e0 i propri elettroni di valenza e a non tenersi quelli in eccesso per raggiungere la configurazione elettronica dei gas nobili: hanno cio\u00e8 una bassa energia di ionizzazione e una scarsa affinit\u00e0 elettronica. Quando pi\u00f9 atomi metallici si aggregano a formare una struttura cristallina gli elettroni di legame vengono condivisi tra tutti i partecipanti dando luogo ad orbitali molecolari delocalizzati in tutto il solido. La delocalizzazione elettronica e l'elevato numero di oggetti presenti contribuisce a tenere insieme gli ioni costituenti, anche se l'energia di legame per atomo non \u00e8 molto elevata; nel contempo, essa d\u00e0 luogo alla sovrapposizione delle bande di energia, permettendo di conseguenza alle cariche di muoversi liberamente all'interno del metallo. Si parla per questo di \"gas di elettroni\" e il tipo di legame che viene a formarsi tra gli atomi \u00e8 detto \"legame metallico\". La disponibilit\u00e0 di tante cariche libere spiega bene l'ottima conducibilit\u00e0 elettrica e termica, insieme alla propriet\u00e0 di assorbire e/o riflettere la luce valida anche per strati sottilissimi, di poche decine di atomi.\nPropriet\u00e0 chimiche.\nI metalli nella tavola periodica presentano comportamento chimico simile a seconda del gruppo cui appartengono. Essi sono suddivisi in: metalli alcalini (gruppo 1), metalli alcalino terrosi (gruppo 2), metalli di transizione (gruppi da 4 a 12), metalli del blocco p (gruppi 13 a 15). Sono considerati metalli anche i lantanoidi e gli attinoidi. La maggior parte degli elementi chimici metallici si trova nella zona di transizione ed \u00e8 caratterizzata da peso atomico medio o medio-alto. \nSpostandosi da destra a sinistra e dall'alto verso il basso nella tavola periodica passiamo a metalli con energia di ionizzazione e peso atomico via via decrescente. Per questo motivo gli elementi metallici situati in basso a destra sono i pi\u00f9 pesanti e generalmente si trovano in natura allo stato metallico perch\u00e9 meno reattivi, mentre i metalli situati a sinistra della tavola periodica, i pi\u00f9 leggeri, possono essere portati allo stato metallico solo con difficolt\u00e0, generalmente tramite riduzione elettrolitica, perch\u00e9 altamente reattivi.\nLa maggior parte dei metalli tende a ossidarsi spontaneamente all'aria atmosferica e gli ossidi che si formano sono generalmente basici. Il processo pu\u00f2 richiedere molto tempo per alcuni metalli, mentre per altri pu\u00f2 avvenire addirittura con produzione di fiamma, specialmente se ridotti in polvere. Tali metalli sono detti combustibili e fra di essi troviamo cromo, titanio, alluminio, magnesio, zinco e vanadio. In alcuni metalli, come l'alluminio, avviene la passivazione, ovvero si forma uno strato di ossido sulla superficie esposta agli agenti atmosferici che impedisce all'ossigeno di raggiungere e ossidare gli strati di metallo sottostanti. \nAlcuni metalli (in particolare cromo, manganese, molibdeno e vanadio), quando assumono numeri di ossidazione molto elevati, formano ossidi a comportamento prettamente acido e possono conseguentemente formare sali ternari. Alcuni esempi sono:\nClassificazione dei metalli.\nClassificazione chimica.\nI metalli possono essere classificati in base al proprio comportamento chimico. In questo caso si ritrovano i raggruppamenti tipici della tavola periodica: metalli, metalli alcalini, metalli alcalino-terrosi, metalli di transizione, metalli lantanoidi e metalli attinoidi.\nMetalli leggeri, pesanti, superpesanti.\nUna classificazione ampiamente utilizzata \u00e8 quella che distingue tra metalli leggeri, pesanti e superpesanti. Tuttavia non esiste una rigorosa definizione di questi tre gruppi da parte della IUPAC o di organismi simili. In numerosi articoli e pubblicazioni scientifiche i termini \"leggero\", \"pesante\" e \"superpesante\" vengono utilizzati senza darne una chiara definizione o si danno definizioni in contrasto tra loro basate sulla densit\u00e0, sul peso atomico o su altre propriet\u00e0 chimiche. Ad esempio, mentre in molti libri si parla di metalli quali il bario, il lantanio e il cerio come di metalli pesanti, in alcuni articoli si parla degli stessi elementi come di metalli superpesanti. \nIn metallurgia vengono chiamati \"metalli leggeri\" quegli elementi che possono essere utilizzati in combinazione ad altri materiali per renderli pi\u00f9 leggeri pur preservandone le buone caratteristiche strutturali, detti leghe leggere. Sono considerati metalli leggeri l'alluminio, il magnesio, il berillio e il titanio.\nSpesso all'aggettivo \"pesante\" \u00e8 associato il concetto di tossicit\u00e0 (probabilmente dovuta all'espressione \"avvelenamento da metalli pesanti\"), anche se di per s\u00e9 la densit\u00e0 di un metallo non ha un legame diretto con effetti sul corpo umano. La tossicit\u00e0 di una qualunque sostanza dipende dalla sua natura (esatto composto chimico) e dalla sua quantit\u00e0. Un composto chimico pu\u00f2 essere tossico pur essendo formato da atomi di elementi chimici che presi singolarmente non sono tali, e viceversa. Inoltre una certa sostanza pu\u00f2 essere ben tollerata o addirittura necessaria se al di sotto di una certa quantit\u00e0. Infine la tossicit\u00e0 dipende dalla combinazione e sinergia con altri elementi. Metalli indicati come \"pesanti\" messi tipicamente in correlazione alla loro tossicit\u00e0 e bioaccumulazione nella catena alimentare sono: mercurio, cromo, cadmio, arsenico, piombo e recentemente uranio.\nVengono solitamente chiamati \"metalli\" \"superpesanti\" gli elementi chimici superpesanti (transattinoidi) a carattere metallico. Questi, in realt\u00e0, sono elementi artificiali che sono stati sintetizzati ancora in quantit\u00e0 troppo piccole perch\u00e9 si possa comprendere se abbiano davvero carattere metallico o meno; se ne presume il carattere metallico sulla base di calcoli teorici. Per esempio si ipotizza che gli elementi dal 104 al 112 siano ottimi metalli nobili.\nMetalli vili, metalli nobili e metalli preziosi.\nIn metallurgia e in chimica si parla di \"metalli nobili\" e \"metalli vili\" in riferimento alla resistenza che un metallo oppone alla corrosione e all'ossidazione in aria umida. La maggior parte dei metalli nobili sono anche considerati \"preziosi\", ovvero contemporaneamente utili in molti ambiti tecnologici e metallurgici e rari nella crosta terrestre. Alcuni dizionari contrappongono il termine \"vile\" al termine \"prezioso\", usandolo cos\u00ec per indicare i metalli comuni, facilmente reperibili. Esempi di metalli nobili e preziosi sono l'oro, l'argento e il platino, mentre alcuni metalli considerati vili, ovvero facili da ossidare o corrodere, sono il ferro, il piombo e lo zinco.\nMetalli ferrosi e non ferrosi.\nSi parla di metalli ferrosi in riferimento a leghe metalliche che contengono una certa quantit\u00e0 minima di ferro. Le leghe che non contengono una quantit\u00e0 apprezzabile di ferro sono dette metalli (pi\u00f9 propriamente leghe) non ferrosi.\nEstrazione e lavorazione dei metalli.\nIl minerale che contiene il metallo viene prelevato dalle miniere. In seguito avviene l'estrazione della materia prima. L'estrazione consiste nel separare il metallo dalle altre sostanze. Dopo l'estrazione, il metallo viene fuso e poi raffinato, cio\u00e8 ne vengono eliminate le impurit\u00e0 fino ad ottenere la percentuale di purezza desiderata. A questo punto il metallo viene colato, cio\u00e8 viene estratto dal forno come metallo fuso. I metalli fusi possono quindi essere modellati, messi in appositi stampi e infine assumere la forma data.\nPer ottenere i prodotti metallici finiti bisogna prima passare alla produzione dei semilavorati, cio\u00e8 di lastre, lingotti, bramme, blumi o billette; successivamente si passa alla lavorazione meccanica, cio\u00e8 alla laminazione e agli stampaggi dei semilavorati.\nTalvolta i metalli sono soggetti a trattamento galvanico per dar loro maggior resistenza alla corrosione e migliorarne la lucentezza.\nLeghe metalliche.\nAlcune delle leghe metalliche pi\u00f9 comuni sono:\nFenomeni degenerativi.\nUn particolare tipo di frattura fragile \u00e8 il cosiddetto clivaggio, tipico dei metalli con struttura cubica a corpo centrato (CCC), e pi\u00f9 raramente di metalli con struttura esagonale compatta (EC). Il clivaggio \u00e8 frutto di sforzi elevati condotti a bassa temperatura. Il clivaggio \u00e8 in genere transgranulare ma pu\u00f2 essere anche intergranulare se a bordo grano sono presenti particolari precipitati o impurezze.\nIl creep \u00e8 invece un fenomeno che avviene ad alte temperature che in funzione del tempo vede prima l'aumento delle dislocazioni e l'incrudimento, fenomeno non attivato termicamente (\"creep primario\"), quindi il disancoramento delle dislocazioni (fenomeno questo si attivato termicamente) che, dopo aver pareggiato l'intensit\u00e0 dell'incrudimento (\"creep secondario\", in cui la velocit\u00e0 di creep diventa stazionaria), la supera, accelera la velocit\u00e0 di deformazione (\"creep terziario\") e induce infine una rottura.\nCreep dei metalli: deformazione plastica dipendente dal tempo detta anche scorrimento viscoso a caldo che avviene quando un materiale metallico \u00e8 sottoposto ad una sollecitazione costante a temperatura elevata. Il meccanismo del creep viene illustrato da curve che riportano la deformazione in funzione del tempo e si pu\u00f2 suddividere in varie fasi:\nNota: l'aumento della temperatura provoca l'innalzamento della curva di creep e la diminuzione della durata delle varie fasi (il materiale si rompe pi\u00f9 velocemente).\nLa fatica \u00e8 quel fenomeno per il quale un metallo sottoposto ad uno sforzo ciclico pu\u00f2 pervenire a rottura anche per valori dello sforzo molto al di sotto del suo limite di snervamento. Ad una prima fase di incrudimento (\"hardering\") segue l'assestamento microstrutturale (\"softering\"), l'orientarsi delle dislocazioni presso precise bande di slittamento, il presentarsi presso la superficie di caratteristiche microintrusioni e microestrusioni. \u00c8 lungo le bande di slittamento, che si presentano dopo appena il 5% della vita utile del campione, che avr\u00e0 luogo la rottura il cui punto di innesco \u00e8 appena al di sotto della superficie. La rugosit\u00e0 superficiale \u00e8 un parametro importantissimo per quel che riguarda la resistenza a fatica di un metallo.\nFatica dei metalli: i materiali vengono sottoposti a sollecitazioni cicliche che possono portare a rottura il componente anche per carichi inferiori al carico di rottura; queste prove avvengono in prevalenza su componenti in movimento e si articolano in 3 fasi:\nLo studio della resistenza a fatica dei materiali viene effettuato con prove accelerate su provini gi\u00e0 dotati di intaglio (pre \u2013 criccati) e i risultati vengono riportati in grafici \u201csforzo-numero di cicli a rottura\u201d [\u03c3-N]. Alcuni materiali presentano un limite di fatica, ovvero un asintoto della curva [\u03c3-N], al di sotto del quale non si ha pi\u00f9 diminuzione della resistenza a fatica all'aumentare di N (es. acciaio 1047), su provini gi\u00e0 dotati di intagli (pre \u2013 criccati).\nLa corrosione nasce dalle iterazioni di ossidoriduzione con l'ambiente e naturalmente \u00e8 particolarmente dannosa per i metalli. Si cercano espedienti per prevenire come un rivestimento in PVC, la verniciatura o utilizzare un anodo sacrificale. Variegata la casistica: la corrosione pu\u00f2 avvenire in fessura o per aerazione differenziata, intergranulare, per \"'pitting\" (superato in un punto il film protettivo), esaltata da un ambiente galvanico o dalle forti tensioni cui il pezzo \u00e8 soggetto.\nL'usura infine distrugge il metallo in presenza di un ambiente tribologico, dove cio\u00e8 vi \u00e8 attrito tra il pezzo e altre componenti. L'usura pu\u00f2 essere dovuta alle forze fluidodinamiche: \u00e8 detta tribossidazione in un ambiente particolarmente aggressivo; si dice adesiva quando \u00e8 determinata da microgiunzioni venutesi a creare tra le creste di rugosit\u00e0 di due corpi in mutuo slittamento l'uno sull'altro; infine erosiva quando semplicemente una superficie \u00e8 in moto relativo contro particelle particolarmente dure. Un caso particolare risulta la corrosione-erosione, in cui un'usura superficiale non eccessiva \u00e8 per\u00f2 sufficiente ad asportare lo strato superficiale passivato, ripresentando quindi metallo vivo agli agenti corrosivi."}
{"id": "25568", "revid": "1543377", "url": "https://it.wikipedia.org/wiki?curid=25568", "title": "Portale web", "text": "Un portale web, o portale internet (informalmente anche portale) \u00e8 un sito web che costituisce un punto di partenza, o \"porta di ingresso\", ad un gruppo consistente di risorse informative e servizi Internet o Intranet.\nStoria.\nCon la nascita del World Wide Web e dopo la rapida vistosa diffusione dei browser intorno alla met\u00e0 degli anni 1990, molte compagnie, al fine di controllare una fetta del mercato Internet, hanno costruito o acquisito un portale, tenendo conto del fatto che sono molti gli utenti che iniziano le loro navigazioni da un tale sito. Negli ultimi anni 1990 Netscape Netcenter \u00e8 passato a far parte di America Online, la Walt Disney Company ha lanciato Go.com, Excite \u00e8 diventata una parte di AT&amp;T, mentre Lycos fu considerata un buon obiettivo per altre compagnie di media come CBS.\nNei primi anni 2000 si \u00e8 riscontrato un crescente interesse industriale nei confronti di portali per intranet aziendali, noti anche come \u00abenterprise web\u00bb. Mentre l'aspettativa di milioni di utenti non affiliati che si rivolgono ad un portale web pubblico ha avuto un mediocre esito finanziario, l'adozione da parte di una grande corporazione di un portale privato per unificare le comunicazioni e le discussioni interne tramite web ha cominciato ad essere visto da molti come una tecnologia in grado di far risparmiare fatiche e denaro.\nAll'inizio del XXI secolo la maggior parte dei portali d'impresa ha cominciato a rendere disponibili ai loro utenti prestazioni di firma personale. \nCaratteristiche.\nMolti portali sono costruiti e mantenuti con componenti software chiamati portlets. I migliori portali consentono ai loro utenti di personalizzare alcune loro prestazioni.\nI portali Web verticali o di nicchia (per questi viene proposto il neologismo in lingua inglese \"\"Vortal\", come contrazione di \"Vertical Portal\"\") sono concentrati sopra argomenti specialistici o su una fascia particolare di utenti e presentano strumenti quali motori di ricerca, liste di discussione ed elenchi. A partire dagli anni '90 i portali hanno costituito un'importante \"commodity\", una risorsa di uso diffuso.\nElementi caratteristici.\nL'iniziativa chiamata Open Directory Project richiede che un sito che intenda essere considerato portale contenga i seguenti meccanismi:\nI portali Web maggiori forniscono una ampia gamma di prestazioni, servizi, contenuti e collaborazioni commerciali o culturali.\nPortali famosi.\nMolti dei portali sono nati come elenchi Internet (come Yahoo!) e/o come motori di ricerca (tra i primi Excite, Lycos, AltaVista, infoseek, e HotBot). Si \u00e8 poi ampliata la fornitura di servizi al fine di consolidare la base degli utenti e di allungare i loro tempi di permanenza nell'ambito del sito. Servizi che richiedono le registrazioni degli utenti come la posta gratuita, le procedure di personalizzazione e le chatrooms, sono stati considerati elementi utili ad aumentare l'uso del portale e quindi a far crescere gli introiti pubblicitari.Altri produttori di portali aziendali sono Liferay BEA Systems, IBM, Microsoft, Novell, Oracle, TIBCO, CommNav, adenin e SAP.\nI portali in realt\u00e0 si trovano ancora in uno stadio di sviluppo infantile e non sono stati definiti degli standards evoluti da organismi come IEEE."}
{"id": "25572", "revid": "1909883", "url": "https://it.wikipedia.org/wiki?curid=25572", "title": "Freenet", "text": "Freenet \u00e8 una rete decentralizzata, creata per resistere alla censura, che sfrutta le risorse (banda passante, spazio su disco) dei suoi utenti per permettere la pubblicazione e la fruizione di qualsiasi tipo di informazione. Freenet \u00e8 stata costruita pensando ad anonimato e sicurezza, non alla velocit\u00e0 di trasmissione. Questa caratteristica la rende poco indicata per lo scambio di file di grosse dimensioni (come filmati e file audio).\nFreenet \u00e8 software libero distribuito con GNU General Public License; essendo scritto in Java pu\u00f2 funzionare su Microsoft Windows, GNU/Linux, macOS e su tutti i sistemi operativi dotati di Java Virtual Machine.\nSebbene molte nazioni censurino le comunicazioni per motivi diversi, hanno tutte una caratteristica comune: qualcuno deve decidere cosa tagliare e cosa mantenere, cosa considerare offensivo e cosa no. Freenet \u00e8 una rete che elimina per chiunque la possibilit\u00e0 di imporre la sua scala di valore sugli altri; in pratica, a nessuno \u00e8 permesso di decidere \"cosa sia accettabile\". La tolleranza verso le opinioni altrui \u00e8 fortemente incoraggiata, agli utenti \u00e8 richiesto di non prestare attenzione ai contenuti che non approvano.\nAll'interno di Freenet \u00e8 possibile utilizzare servizi simili al Web e alle BBS.\nStoria.\nFreenet \u00e8 un'implementazione del sistema descritto da Ian Clarke nel 1999 all'interno del documento \"Freenet: A Distributed Anonymous Information Storage and Retrieval System\". La versione 0.1 usc\u00ec nel marzo del 2000.\nConoscere con esattezza l'impatto di Freenet all'interno di nazioni che operano una forte censura sui cittadini \u00e8 difficile per via del funzionamento interno di Freenet. In Cina il gruppo \"Freenet-China\" ha tradotto Freenet in cinese e lo sta distribuendo tramite CD e dischetti.\nPer la sua stessa natura, Freenet \u00e8 da sempre al centro di discussioni e critiche. La maggior parte di queste contesta il fatto che la stessa tecnologia che permette ai suoi utenti di comunicare le proprie idee senza che si possa risalire all'identit\u00e0 di chi le ha pubblicate o di chi le ha lette, pu\u00f2 anche essere usata per pubblicare materiale illecito. In ogni caso Freenet \u00e8 stata progettata per resistere alle deformazioni: i contenuti che non vengono letti per un lungo periodo scadono e scompaiono.\nSpecifiche tecniche.\nLa rete Freenet \u00e8 progettata per essere resistente; per questo i processi di funzionamento interni lavorano tutti coperti da anonimato e sono decentralizzati su tutta la rete. Il sistema non ha server centrali e non \u00e8 soggetto a controlli n\u00e9 da privati n\u00e9 da organizzazioni. Nemmeno l'ideatore di Freenet ha alcun controllo sul sistema. La rete \u00e8 stata progettata in modo tale che le informazioni vengano crittografate e replicate su molti diversi nodi in continuo cambiamento in tutto il mondo. \u00c8 estremamente difficile per un attaccante capire quali nodi stiano rendendo disponibile un determinato file in un certo momento e gli stessi tenutari dei nodi non sanno mai cosa stanno distribuendo. Questo li mette al sicuro da eventuali reati di detenzione.\nLo scopo di Freenet \u00e8 immagazzinare documenti e permetterne la lettura attraverso indirizzi univoci (altrimenti detti \"chiavi\") in modo simile a quanto accade sul web tramite il protocollo HTTP. La rete \u00e8 costituita da un gran numero di nodi che si scambiano informazioni: ogni nodo comunica con i limitrofi attraverso il protocollo di Freenet; non esiste una divisione tra \"client\" e \"server\" su Freenet: tutti i partecipanti agiscono in entrambi i modi, permettendo sia di effettuare richieste di informazioni ad altri nodi sia di inviare documenti in risposta alle richieste altrui.\nIl protocollo di Freenet \u00e8 stato progettato per essere usato su reti topograficamente complesse, in modo simile all'Internet Protocol. Ogni nodo conosce soltanto i nodi che pu\u00f2 raggiungere direttamente (il suo \"vicinato\") e ogni nuovo nodo pu\u00f2 essere \"il vicino\" di un altro, perch\u00e9 non esiste una struttura gerarchica. Ogni documento (o altri messaggi, come le richieste di documenti) viene trasmesso da nodo a nodo fino a raggiungere la destinazione; questi nodi non sanno se stanno trasmettendo verso chi ha effettuato la richiesta o semplicemente verso un altro nodo intermedio, n\u00e9 se il nodo precedente \u00e8 la sorgente del documento. Tutto questo \u00e8 stato progettato intenzionalmente, per aumentare il grado di anonimato sia di chi pubblichi sia di chi legga. Ogni nodo mantiene una tabella dove associa i documenti immagazzinati con le chiavi di ricerca, per poter gestire la cache ed una tabella con le informazioni sui nodi limitrofi, per poter gestire il routing.\nLa richiesta di documenti viene indirizzata sempre verso il nodo che pu\u00f2 rispondere pi\u00f9 in fretta, per diminuire i ritardi di trasmissione. Invece, l'inserimento di documenti segue un metodo diverso da quello classico: prima di inviare il documento il nodo deve assicurarsi di potergli assegnare una chiave libera, quindi prima cerca una chiave e dopo vi assegna il documento, immettendolo in rete.\nInizialmente, ogni nodo non ha informazioni sulle caratteristiche dei suoi vicini. Questo significa che l'indirizzamento delle richieste sar\u00e0 in gran parte casuale; dato che nodi diversi hanno diversi tipi di regole casuali, invieranno richieste di chiavi uguali verso nodi diversi. Quindi i dati presenti in Freenet poco dopo la partenza saranno distribuiti in modo casuale. Con il passare del tempo e l'inserimento da parte di uno stesso nodo di pi\u00f9 documenti, le informazioni cominceranno ad organizzarsi autonomamente. Il risultato \u00e8 che la rete si auto organizza all'interno di una struttura distribuita dove i nodi tendono a organizzare i dati a seconda delle chiavi. Con ogni probabilit\u00e0 ogni documento verr\u00e0 replicato molte volte all'interno della rete, a seconda di quanto viene richiesto.\nFreenet usa due tipi di chiavi: le \"Content Hash Key (CHK)\" e le \"Signed Subspace Key (SSK)\".\nUna chiave \"CHK\" \u00e8 un hash SHA-1 del documento: confrontando chiave e documento, il nodo pu\u00f2 controllare se la trasmissione \u00e8 avvenuta correttamente. Questo tipo di chiave viene usato per le trasmissioni di dati e per la loro lettura. Un nodo malevolo che volesse modificare i dati all'interno di un documento verrebbe immediatamente scoperto dal nodo successivo, grazie al controllo della chiave.\nLe chiavi \"SSK\" sono basate sul concetto di crittografia asimmetrica, in particolare sul sistema Digital Signature Algorithm (DSA). I documenti inseriti con questo tipo di chiave vengono firmati dagli autori, in modo che tutti possano verificare l'integrit\u00e0 del documento che leggono. Le chiavi possono essere usate per creare uno pseudonimo all'interno di Freenet mantenendo l'anonimato, e permettono l'aggiornamento dei documenti solo da parte di chi li ha inseriti. Le chiavi \"KSK\", sottocategoria delle \"SSK\", vengono generate a partire da una frase chiave: i documenti segnati con questo tipo di chiave possono essere ottenuti e decriptati se e solo se si \u00e8 a conoscenza della frase chiave."}
{"id": "25573", "revid": "30610", "url": "https://it.wikipedia.org/wiki?curid=25573", "title": "Charles Berlitz", "text": "\u00c8 noto per i suoi controversi \"bestseller\" di divulgazione misteriologica e \"archeologia misteriosa\".\nBerlitz spese 13 anni della sua vita facendo parte della U.S. Army per lo pi\u00f9 nel settore dell'intelligence. Nel 1950 spos\u00f2 Valerie Seary con cui ebbe una figlia, Lynn. Mor\u00ec nel 2003 all'et\u00e0 di 89 anni all'Ospedale universitario di Tamarac, Florida.\nNote biografiche.\nNipote di Maximilian Berlitz, fondatore della celeberrima scuola di lingue Berlitz, studi\u00f2 all'Universit\u00e0 di Yale e fu un brillante linguista (parlava venticinque lingue diverse). Fin da piccolo Charles \u00e8 cresciuto (per volont\u00e0 del padre) con parenti e domestici che gli parlavano in lingue diverse: quando raggiunse l'adolescenza riusciva a parlare fluentemente gi\u00e0 otto lingue. Da adulto richiama la delusione infantile di non aver una lingua nativa come tutte le altre persone. Suo padre gli parlava in tedesco, suo nonno gli parlava in russo e la sua tata in spagnolo.\nInizi\u00f2 a lavorare per la scuola di lingue familiare, la Berlitz, nei periodi in cui non era al college; si laure\u00f2 \"magna cum laude\" a Yale.\nLa casa editrice di cui era vice presidente vendette, oltre ad altre cose, frasari turistici e dizionari tascabili, molti dei quali furono scritti da lui.\nSvolse inoltre un ruolo chiave nella pubblicazione di corsi di lingue registrati su cassetta. Lasci\u00f2 la compagnia nel tardo 1960, non molto tempo dopo aver venduto la compagnia alla casa editrice Collier Macmillan.\nBerlitz ha scritto di libri riguardanti fenomeni paranormali o anomali. Scrisse, ad esempio, molti libri su Atlantide. Nel suo libro \"The Mystery of Atlantis\", ha usato prove come studi fisici e geografici, letteratura classica, tradizioni tribali e prove archeologiche per dimostrare che Atlantide era reale. Berlitz colleg\u00f2 inoltre il triangolo delle Bermude ad Atlantide; egli dichiarava che Atlantide si trovava sotto il livello del mare nel triangolo delle Bermude. Berlitz era inoltre un sostenitore della teoria degli antichi astronauti e credeva che gli extraterrestri avessero visitato la terra.\nIl suo primo libro di successo, tradotto in numerose lingue e tuttora pubblicato nel mondo, \u00e8 stato \"Bermude, il triangolo maledetto\" (\"The Bermuda Triangle\") del 1974. Con esso Berlitz rese popolare la zona del Triangolo delle Bermude mettendolo in relazione ad ipotetici fenomeni paranormali e UFO. Le teorie di Berlitz, pur avendo avuto vasta eco di pubblico e di vendite, sono state oggetto di critiche e non sono accettate in ambito scientifico e accademico, facendole ricadere nella pseudoscienza.\nOpere.\n\u00c8 stato autore di best seller internazionali pubblicati anche in Italia. Tra i suoi libri ricordiamo:"}
{"id": "25578", "revid": "79968", "url": "https://it.wikipedia.org/wiki?curid=25578", "title": "Uffizi", "text": ""}
{"id": "25580", "revid": "827882", "url": "https://it.wikipedia.org/wiki?curid=25580", "title": "MUTE", "text": "MUTE \u00e8 un programma di file sharing di tipo peer-to-peer progettato per essere anonimo; ne \u00e8 l'ideatore principale Jason Rohrer.\nLa prima versione \u00e8 stata distribuita il 18 dicembre 2003.Allo stato attuale la rete MUTE rende possibili trasmissioni a velocit\u00e0 molto basse (spesso sotto i 2kb).\nMUTE \u00e8 software libero distribuito con GNU General Public License e pu\u00f2 funzionare su Microsoft Windows, GNU/Linux e macOS.\nSpecifiche tecniche.\nLo scopo principale di MUTE \u00e8 permettere il file sharing mantenendo l'anonimato degli utenti, in modo che non sia possibile capire chi condivide o scarica un determinato file. Per renderlo possibile, vengono usati metodi di crittografia asimmetrica (RSA per scambiare chiavi segrete e AES per la trasmissione dei file) e il routing probabilistico.\nPer proteggere l'identit\u00e0 di chi condivide i file, ad ogni nodo viene assegnato un indirizzo virtuale in modo che non sia necessario svelarne l'indirizzo IP, che identifica univocamente una macchina in Internet.\nTutti i messaggi e i download viaggiano sulla rete da nodo a nodo senza che vengano svelati gli indirizzi reali del mittente e del destinatario: ogni nodo svolge la funzione di client, server e router. Ogni nodo conosce soltanto l'identit\u00e0 di un numero limitato di nodi limitrofi (solitamente 5), ma non pu\u00f2 sapere se i messaggi che gli arrivano da uno di questi provengano dal nodo stesso oppure da un suo nodo limitrofo. Quando un nodo deve inviare una richiesta, sua o di un nodo limitrofo, usa la tecnica del flooding. In questo modo \u00e8 sicuro che il messaggio arriver\u00e0 a destinazione anche se non sa quale sia la destinazione; un nodo che (dopo aver processato una richiesta) riceve il messaggio di risposta, lo invia al nodo limitrofo da cui aveva ricevuto la richiesta: in questo modo si costruisce il percorso mittente / destinatario senza che i nodi intermedi ne conoscano gli indirizzi reali (se non nel caso limite di un unico nodo intermedio).\nL'unico modo per compromettere l'anonimato di un nodo \u00e8 controllare fisicamente tutti i suoi nodi limitrofi, in modo da poter decifrare tutti i messaggi in uscita e controllare quelli in entrata. Se ad una richiesta in uscita non corrisponde una richiesta in entrata significa che il nodo ha generato la richiesta; se a una richiesta in entrata non corrisponde una richiesta in uscita significa che probabilmente il nodo possiede il file cercato (oppure la richiesta \u00e8 scaduta). In ogni caso, la possibilit\u00e0 che associazioni come la RIAA o la SIAE riescano a controllare tutti i nodi limitrofi di un utente, \u00e8 alquanto remota."}
{"id": "25583", "revid": "111433", "url": "https://it.wikipedia.org/wiki?curid=25583", "title": "Perun", "text": "Perun \u00e8 la principale divinit\u00e0 dei pantheon slavo, esempio di Signore del Tuono.\nFonti.\nNelle poche fonti primarie pervenute che descrivono le divinit\u00e0 slave, le menzioni a Perun sono le pi\u00f9 frequenti.\nPoich\u00e9 la scrittura fu introdotta presso i popoli slavi solo dopo il contatto con i greci e con i romani, le pi\u00f9 antiche testimonianze sono quelle di storici tardo-imperiale o bizantini, come Jordanes e Procopio di Cesarea, entrambi del VI secolo. Nel suo \"De bello gothico\" quest'ultimo afferma, ad esempio, che \nLa Cronaca degli anni passati riporta che quando Vladimir I entr\u00f2 nel 980 Kiev eresse su un'altura da una statua del dio scolpita in legno con la testa d'argento e i baffi d'oro.\nLa Chronica Slavorum di Helmold di Bosau fa indirettamente riferimento a Perun nel descrivere la cristianizzazione delle trib\u00f9 slave.\nEtimologia.\nIn diversi linguaggi slavi \"fulmine\" o \"lampo\" sono espressi o riconducibili al termine \"perun\" (dall'ucraino \"perun\" al polacco \"piorun\" e al lituano \"perk\u016bnas\"). Derivante dal protoindoeuropeo \"*perkwu\", che originalmente significava probabilmente \"quercia\", nel proto-slavo si evolse in \"colpire\", \"uccidere\", \"percuotere\", mentre il proto-germanico \"*\u00deunraz\" (\u00de\u00f3rr) deriva dalla radice \"*\", ossia \"tuono\".\nDescrizione.\nCome riassume Aleksander Br\u00fckner a inizio del XX secolo nel citare Lubor Niederle:\nEra inoltre riconosciuto come dio della guerra, e come tale era chiamato da alcune popolazioni con i nomi di \"Lad\" e \"Rugiavad\", compagno di Yagabada. La Cronaca degli anni passati nomina Moko\u0161 quale sua consorte; un altro suo possibile nome era \"Perunik\". Con i suoi fulmini colpiva sempre i malvagi.\nLa somiglianza di Perun con Perk\u016bnas (dio appartenente al panteon lituano-baltico) mostra la stretta affinit\u00e0 tra i due e la comune origine presso le trib\u00f9 baltico-slave. Nella religione Vedica questo dio \u00e8 riconducibile a Varu\u1e47a. Le somiglianze tra Perun ed il dio norreno Thor dettero origine allo loro fusione nella Rus' di Kiev.\nCulto.\nCome Thor aveva come albero sacro la quercia. Ai piedi di alcune di queste, le pi\u00f9 vecchie e pi\u00f9 grandi, situate solitamente in cima ad una collina, si trovavano aree sacre alle preghiere ed ai sacrifici: tori, buoi, arieti, uova ed anche uomini. Alessandro Guagnini nel XVII secolo accenna a favole sul fuoco perpetuo di legno di quercia che si sarebbe tenuto acceso in suo onore a Novgorod.\nCome dio del fulmine e del tuono, a lui vengono attribuite le folgoriti e le belemniti ed anche gli utensili di pietra di epoca preistorica che in tutte le regioni di cultura slava vengono appunto chiamate pietre di Perun o pietre del fulmine. Le pietre di Perun proteggevano dalla cattiva fortuna, dai malefici, dalle disgrazie e dai fulmini stessi.\nAltri suoi possibili simboli sono la montagna, il firmamento, il cavallo e il carro."}
{"id": "25584", "revid": "466539", "url": "https://it.wikipedia.org/wiki?curid=25584", "title": "Laura Aguilar", "text": "\u00c8 riconosciuta come un'importante esponente della fotografia lesbica.\nBiografia.\nLaura Aguilar frequent\u00f2 il corso di fotografia dell'East Los Angeles Community College e continu\u00f2 poi i suoi studi con il The Friends of Photography Workshop e il Santa Fe Photographic Workshop. Nelle sue opere sono presenti anche elementi autobiografici. Nelle sue critiche, Diana Emery Hilick ha notato come \"le circostanze della vita [di Aguilar] si riflettono nella sua arte\". Aguilar, scrive Hulick, \"\u00e8 corpulenta, lesbica, di origine messicana, cosciente della propria emarginazione ma allo stesso tempo in armonia con s\u00e9 stessa tanto da riuscire a presentarsi a noi con un approccio personale allo stesso tempo intimo e autorevole.\"\nDi s\u00e9 stessa ha detto: \"\"Sono prevalentemente autodidatta. Per me la fotografia \u00e8 sempre stato un modo per aprirmi e osservare il mondo attorno a me. Ho imparato molto su me stessa soprattutto attraverso la serie\" Latina Lesbians\". Si tratta di un progetto che ho intrapreso a partire dall'agosto 1986. Al momento ho realizzato trenta foto, ma vorrei aumentarne il numero a cento. Solo allora potr\u00f2 ritenere la serie conclusa. E vorrei poi che tale serie fosse presentata come libro\"\".\nArte.\nLe sue opere consistono principalmente in ritratti, in particolare di membri di gruppi sociali di solito invisibili nelle correnti della cultura ufficiale: lesbiche di origine sudamericana, coppie afroamericane, persone obese. Il lavoro con i soggetti da lei intrapreso prevede la collaborazione fra fotografo e modello, in modo da annullare la differenza di \"potere\" fra chi \u00e8 dietro l'obiettivo e chi davanti, secondo la tradizione del documentario sociale.\nCon riferimenti alle sculture di Henry Moore e di Aristide Maillot, ma anche alla scultura primitiva, nell'opera di Aguilar il corpo rifiuta di sottostare ai canoni di bellezza ufficiali e l'artista richiama la nostra attenzione, sottolineando ci\u00f2 con la scelta di nudi spesso realizzati in un ambiente naturale, sul fatto che non solo una donna pu\u00f2 essere fuori dai canoni, ma li pu\u00f2 anche rifiutare mantenendo la propria identit\u00e0 femminile.\nCominciai la serie quando mi fu chiesto di realizzare un'opera che mostrasse una immagine positiva delle lesbiche di origine latinoamericana per una conferenza sulle malattie mentali relative alle comunit\u00e0 latine. La conferenza si tenne nella mia citt\u00e0 natale, Los Angeles, e tale serie riguarda immagini di lesbiche che vivevano l\u00ec.\nCi\u00f2 che sto cercando di fare con le serie \u00e8 di fornire una migliore comprensione di cosa significa essere una latinoamericana e una lesbica, mostrando immagini che ci permettono di avere l'opportunit\u00e0 di condividerci apertamente, e di fornire dei modelli che spezzino gli stereotipi negativi ed aiutino a sviluppare migliori legami di comprensione. Spero inoltre che queste opere forniscano l'opportunit\u00e0 di esplorare noi stessi e gli altri, e di esprimere la nostra bellezza, forza e dignit\u00e0.\nAll'interno della comunit\u00e0 gay e lesbica di Los Angeles, le persone di colore costituiscono un'ulteriore sottocultura; siamo presenti, ma rimaniamo non viste. Attraverso il lavoro della serie, ho scoperto che questa sottocultura \u00e8 una comunit\u00e0 attenta e diversificata di donne che sono abbastanza orgogliose del loro patrimonio culturale.\nHo deciso di aggiungere il linguaggio; era l'unico modo in cui mi vedevo in grado di dire qualcosa sull'essere latinoamericana o lesbica, e funziona. Comunque, aggiungere il linguaggio mi rende il processo pi\u00f9 difficile. Sono dislessica, quindi leggere, scrivere e comprendere \u00e8 molto frustrante. Gran parte delle donne sua la scrittura a mano, che \u00e8 ancora pi\u00f9 difficile da comprendere. \u00c8 stata e continua ad essere una specie di sfida, ma quando vedo che la serie funzione ne traggo molta soddisfazione.\nIl mio scopo artistico \u00e8 di creare immagini fotografiche che rendano l'esperienza umana in modo compassionevole, rivelata attraverso le vite degli individui delle comunit\u00e0 gay/lesbiche e/o di colore. Il mio lavoro \u00e8 una collaborazione tra i modelli e me stessa, intesa per essere vista da un pubblico transculturale. Spero che gli elementi universali del lavoro possano essere riconosciuti da altre comunit\u00e0 di individui, e possano introdurre l'osservatore ad una nuova esperienza delle persone gay, lesbiche e di colore.\nEsposizioni.\nI suoi lavori sono stati esposti in varie importanti esposizioni e gallerie d'arte.\nIn Italia:\nIn California, USA:\nIn Illinois, USA:"}
{"id": "25590", "revid": "30445", "url": "https://it.wikipedia.org/wiki?curid=25590", "title": "Amphineura", "text": "Gli Anfineuri (\"Amphineura\") sono un subphylum dei molluschi che riunisce in s\u00e9 elementi appartenenti ai monoplacofori, placofori e solenogastri.\nDalle caratteristiche primitive (simmetria bilaterale, assenza di un capo differenziato, sistema nervoso pi\u00f9 semplice di quello caratteristico dei molluschi), sono creature esclusivamente marine, provviste di un apparato masticatore e da un piede per muoversi sul fondale. Sono coperti da piastre calcaree. Sono i molluschi pi\u00f9 primitivi.\nIl corpo \u00e8 ricoperto da 8 placche o piastre dorsali di natura calcarea (simile ad una conchiglia), ricoperte di setole e spine; il mollusco ha la possibilit\u00e0 di arrotolarsi. Si distinguono una placca anteriore detta cefalica e una posteriore detta anale. Il capo \u00e8 poco definito e privo di occhi e tentacoli.\nQuesti animali strisciano lentamente sul fondo marino e vivono sotto le rocce tra le alghe, al riparo nelle fessure e cavit\u00e0 delle scogliere anche coralline. Il loro ambiente \u00e8 quello tidale, ma si trovano fino a 4000 metri di profondit\u00e0. Si nutrono di alghe, oppure di briozoi e idroidi, in alcuni casi invece sono onnivori.\nI primi Poliplacofori rinvenuti sono del Cambriano superiore e hanno diffusione mondiale. Nel Terziario si registra uno sviluppo esplosivo della classe Amphineura, e le piastre appaiono pi\u00f9 robuste e meno articolate. Solo i Poliplacofori si sono potuti conservare in fossili in virt\u00f9 della copertura di piastre, gli Aplacofori essendone privi non sono stati rinvenuti come fossili.\nSecondo alcuni scienziati molto comuni nel territorio di Rodi Garganico (FG) dove, attraverso immersioni subacquee in mare aperto dovrebbe essere possibile trovarne un buon numero di esemplari."}
{"id": "25591", "revid": "767487", "url": "https://it.wikipedia.org/wiki?curid=25591", "title": "Solenogastres", "text": "I solenogastri (Solenogastres) sono una piccola classe di molluschi epibentonici, privi di conchiglia.\nIl corpo spesso \u00e8 appiattito con aspetto vermiforme. La loro caratteristica principale \u00e8 il solco ventrale con piede allungato e ridotto in larghezza, con cui si muovono. \nLa cavit\u00e0 palleale \u00e8 priva di cteni.\nLa classe dei Solenogastres e quella dei Caudofoveata vengono talvolta riunite nella classe Aplacophora."}
{"id": "25593", "revid": "1305772", "url": "https://it.wikipedia.org/wiki?curid=25593", "title": "Hakone", "text": " \u00e8 una cittadina del Giappone situata nella zona montuosa omonima e nel distretto di Ashigarashimo. Fa parte della prefettura di Kanagawa.\nGeografia fisica.\nSi trova nelle vicinanze di Tokyo ed \u00e8 una frequentatissima meta turistica, celebre per i panorami del Fuji, per gli impianti termali (\"onsen\") ed il Parco nazionale Fuji-Hakone-Izu. Altre attrattive sono costituite dai fenomeni vulcanici attivi della e dal tempio che \u00e8 situato sulle rive del lago Ashi."}
{"id": "25594", "revid": "111433", "url": "https://it.wikipedia.org/wiki?curid=25594", "title": "Mitologia slava", "text": "Con il termine mitologia slava ci si riferisce all'insieme di miti, leggende e credenze su cui era fondata la cultura religiosa degli antichi popoli slavi.\nLe origini di tale mitologia risalgono alla fase di unit\u00e0 culturale, etnica e linguistica di quei popoli, databile - sia pure in maniera semplicemente orientativa - dal neolitico ai primi secoli dell'era moderna.\nSuccessivamente tale mitologia ebbe un'espansione territoriale con conseguente differenziazione tra le varie popolazioni che port\u00f2 a cambiamenti, variazioni, modifiche, localizzazioni e ampliamenti della tradizione religiosa originaria.\nNonostante ci\u00f2, il \"corpus\" primario di questa mitologia \u00e8 considerato patrimonio comune di tutti gli antichi slavi: di chiara derivazione indoeuropea, presenta molti punti in comune con quella delle aree del Baltico, quindi retaggio di una comunanza linguistica e culturale balto-slava.\nQuestione delle fonti.\nSi posseggono pochissime informazioni dirette sulla mitologia degli antichi slavi. La motivazione risiede nel fatto che questi popoli non possedevano una scrittura, che venne introdotta solamente insieme al Cristianesimo.\nLa maggior parte delle notizie sulla mitologia degli slavi deriva, quindi, principalmente dagli scritti di missionari e cronachisti cristiani, fonti non sempre attendibili, poich\u00e9 caratterizzate sia da un atteggiamento di frequente disprezzo verso la materia trattata, sia da una commistione tra concezioni pagane e cristiane gi\u00e0 in atto. Tra le poche fonti dirette possiamo annoverare:\nTra le fonti slave pi\u00f9 antiche di carattere non religioso, ma in ogni caso successive alla cristianizzazione, si possono includere:\nVanno anche tenute presenti le testimonianze di storici romani del VI secolo come Jordanes e Procopio di Cesarea. Nel suo \"De bello gothico\" quest'ultimo afferma, ad esempio, che \u00ab...gli slavi riconoscevano un unico dio, creatore del fulmine, solo padrone dell'universo, a cui venivano sacrificati bestiame e uccelli di diverso tipo\u00bb.\nLa scarsit\u00e0 delle informazioni di cui si dispone - che presentano un carattere frammentario, spesso contraddittorio e non sempre attendibile - \u00e8 dovuta soprattutto alla sistematica eliminazione delle credenze slave attuata durante la cristianizzazione, o alla loro sostituzione con rituali e figure cristiane. I templi pagani, in maggioranza costruiti in legno, vennero distrutti o trasformati in chiese.\nA creare ulteriore confusione in materia furono scritti come il Libro di Veles, diffusi nell'Ottocento e nel novecento, con la rinascita dell'interesse verso gli antichi miti, poi reinterpretati anche in chiave nazionalistica. In tali ricostruzioni, spesso si ricorreva a prestiti presso altre mitologie come quella greca o iranica (se gi\u00e0 l'identificazione dello slavo Svarog con il greco Efesto \u00e8 un poco riduttiva, risulta fuorviante con Helios e Urano), per colmare le lacune nei sistemi teologici che si cercava di descrivere.\nLa popolazione venne battezzata in massa, mentre i sacerdoti e gli sciamani slavi, quando non riuscirono a fuggire, a nascondersi o a camuffarsi, vennero uccisi. Gli alberi e i boschi sacri vennero sradicati. Le divinit\u00e0 e le creature mitologiche vennero degradate al ruolo di demoni e di incarnazioni di Satana o rielaborate tramite assimilazione o affiliazione con figure del cristianesimo.\nIn generale il numero ridotto di fonti dirette \u00e8 un corollario della evangelizzazione aggressiva che in diversi momenti storici tocc\u00f2 tutta l'Europa pagana. Le credenze slave vennero per\u00f2 conservate soprattutto nelle fiabe, nei canti, nel folclore e nella tradizione orale. Molti riti pagani permangono fino ad oggi nella tradizione popolare accanto alla religione ufficiale.\nLa religione slava.\nSulla religione degli antichi slavi esistono numerose teorie. Secondo Helmold, che in qualche misura riprende la testimonianza di Procopio, questi popoli erano caratterizzati da un enoteismo pagano. Il pantheon slavo sarebbe stato dominato da un dio principale che regnava indiscutibilmente su tutte le altre figure che costituivano divinit\u00e0 chiaramente secondarie o accessorie.\nSecondo diversi studiosi si trattava invece di una religione politeistica sul modello di quelle indoeuropee, con una compresenza di differenti divinit\u00e0 di uguale o paritetica importanza, tra cui venivano suddivisi funzioni e ruoli. Un'altra concezione ancora \u00e8 quella che vede nella religione slava un carattere enoteistico, secondo cui le varie divinit\u00e0 erano strutturate gerarchicamente secondo un modello verticale, con al vertice una figura principale, da cui dipendevano in diverso grado le altre.\nIl pantheon sarebbe stato suddiviso in tre gruppi principali: divinit\u00e0 superiori che gestivano gli aspetti principali dell'universo, delle stagioni e del tempo; divinit\u00e0 legate alla guerra; divinit\u00e0 connesse alle attivit\u00e0 umane e all'economia.\nSimboli, templi e monumenti.\nIl simbolo religioso principale era costituito dalla \"Kolovrat\", in un certo modo equivalente alla croce nel Cristianesimo. Veniva incisa o disegnata all'entrata delle case per assicurare protezione, buoni raccolti e felicit\u00e0. Era un simbolo legato al sole, al fuoco, alla luce, alla produttivit\u00e0 umana.\nNonostante alcuni studiosi ritengano che gli slavi non possedessero templi o strutture religiose precise, secondo una forma di druidismo sicuramente presente e legato ai boschi sacri come luogo di culto, la maggioranza degli storici ritiene che la religione slava venisse professata in templi costruiti in legno e andati distrutti con la cristianizzazione. Alcune fonti vogliono che l'ultimo venisse distrutto dal re dei danesi Valdemar I nel 1168 ad Arkona sull'isola di R\u00fcgen, nella Germania orientale.\nGli slavi hanno lasciato anche monumenti in pietra, come quello ritrovato nel 1848 sul fondo del fiume Zbrucz, un affluente del Dniepr, risalente al IX secolo. Questo monumento, dell'altezza di 257 cm e del peso di circa 500 kg, \u00e8 conservato attualmente nel Museo Archeologico di Cracovia.\nLa sua superficie \u00e8 ricoperta di bassorilievi e presenta una struttura a tre livelli: sul pi\u00f9 basso sono raffigurate tre figure umane inginocchiate, su quello centrale ci sono quattro figure che si tengono per mano (due sicuramente sono donne), su quello superiore altre quattro figure con una mano sul petto e una sul ventre. Secondo alcuni studiosi le figure del livello inferiore rappresentano le divinit\u00e0 degli inferi, quelle centrali ritraggono la terra o l'umanit\u00e0, quelle superiori le divinit\u00e0 del cielo o le stagioni dell'anno.\nAnche la struttura a tre livelli viene interpretata in diverso modo: costituisce una visione del cosmo per gli antichi slavi (luna, sole, cielo) o dei ceti sociali. In generale si ritiene che il monumento sia dedicato a Svetovit, dio principale degli slavi baltici.\nCaratteristiche principali.\nAnche se esistono sostanziali differenze tra le culture, le storie, le lingue delle antiche popolazioni slave, la loro mitologia \u00e8 piuttosto omogenea, poich\u00e9 pi\u00f9 antica della suddivisione degli slavi in strutture statali indipendenti. Secondo gli studiosi, le credenze slave, cos\u00ec come quelle di altre culture precristiane, rispecchiano tre aspetti principali:\nCosmogonia.\nSecondo il Libro di Veles, la religione slava riconosce tre regni:\nJav \u00e8 il mondo materiale, naturale, percepibile mediante i cinque sensi. Nav \u00e8 quello immateriale, il regno degli spiriti e del soprannaturale. Prav rappresenta invece le leggi che governano questi mondi.\nIl simbolo principale della cosmogonia degli antichi slavi \u00e8 l'Albero del Mondo. Si credeva che questi regni fossero strutturati verticalmente su una quercia gigantesca che sosteneva tutto l'universo. Sulla vetta si trovava il paradiso slavo chiamato Svarga, in cui abitavano Svarog e Iriy.\nNel tronco si trovava il mondo delle creature viventi, la realt\u00e0, ossia Jav. Nelle radici della quercia si trovavano gli inferi, abitati da \u010cernobog, Morana e Zmaj.\nIl pantheon slavo.\nSecondo gli studiosi pi\u00f9 eminenti, di nessuna divinit\u00e0 possiamo dire con certezza che fosse comune a tutti gli antichi popoli slavi. Inoltre, nella mitologia slava non \u00e8 riconosciuto unanimemente un unico dio supremo, ma esistevano notevoli differenze di culto a seconda delle zone geografiche, in cui di volta in volta era posto al vertice del pantheon un dio differente.\nLa divinit\u00e0 pi\u00f9 antica \u00e8 con molta probabilit\u00e0 Rod, personificazione del destino e del fato, riconosciuto dalla maggioranza delle antiche trib\u00f9, in coppia con \u017diva, personificazione dell'amore e della fertilit\u00e0. In alcune culture slave la figura pi\u00f9 importante era Svarog, dio del cielo e del sole, che \u00e8 probabilmente una delle personificazioni ed epiteti di Rod. Alcuni popoli slavi ponevano in cima al loro pantheon Perun, dio del fulmine e della luce, mentre per altri ancora la divinit\u00e0 pi\u00f9 importante era Veles, dio dell'aldil\u00e0, della magia, dell'arte e del commercio.\nPer questi motivi il pantheon slavo non ha una struttura fissa e univoca. Un tentativo in questa direzione venne attuato da Vladimir I, principe di Kiev negli anni 980-988, all'interno della riforma religiosa immediatamente precedente alla cristianizzazione della Rus' di Kiev. Vladimir eresse sette idoli vicino alla sua corte: Perun come dio supremo, Veles, Chors, Da\u017ebog, Stribog, Simargl, e Moko\u0161 come divinit\u00e0 tribali.\nBisogna notare che molte divinit\u00e0 erano conosciute con nomi differenti anche nella stessa lingua, poich\u00e9 si riteneva che chiamarle con il vero nome procurasse cattiva sorte. Veniva dunque usato un gran numero di perifrasi o aggettivi che descrivevano le loro qualit\u00e0. Col tempo questi epiteti assunsero un ruolo indipendente e vennero ad accostare i nomi principali (si veda ad esempio il caso di Svarog e Rod).\nDivinit\u00e0 e creature.\nSvarog: personificazione del fuoco, artefice del disco solare, rappresentazione della luce del cielo e dio del cielo e del Sole\n\u010cernobog: dio del male\nMorana: dea della morte, dell'inverno, dell'oscurit\u00e0 e della successivia rinascita in primavera\nZmaj: eterno nemico degli dei celesti oppure protettrice delle acque e della semina\n\u017diva: dea slava dell'amore, della vita, della primavera, della fertilit\u00e0, della nascita, del granoturco, della primavera e della vita in tutte le sue manifestazioni\nRod: personificazione del destino e del fato\nPerun: Signore del Tuono e dio del fulmine e della luce\nVeles: dio dell'aldil\u00e0, della magia, dell'arte, del commercio, della terra, delle acque e degli inferi associato ai draghi, al bestiame, alla magia, ai musicisti, alla ricchezza ed all'inganno\nKhors: dio slavo del Sole invernale\nStribog: dio slavo del vento, del cielo, dell'aria, dei turbini e delle tempeste\nSimargl: dio della fertilit\u00e0, della sessualit\u00e0, della riproduzione, della mietitura e dell'erotismo\nMoko\u0161: dea della pioggia e alla tempesta e rappresentazione della Madre Terra associata alla terra, all'acqua, alla pioggia, alla femminilit\u00e0, alla fecondit\u00e0, alla sessualit\u00e0 e ad attivit\u00e0 come la tessitura e la filatura\nJarylo: dio dell'agricoltura, della fertilit\u00e0, della giovinezza, della forza e della primavera\nDola: dea del destino degli uomini\nRod: dio della fertilit\u00e0\nUbo\u017ee: spirito della casa\nBorevit: dio dei boschi\nJarovit: dio della guerra e della primavera \nMati Zemlya: divinit\u00e0 slave dedicate alle piante, alla crescita, alla nascita, alla creazione e patrone dei lavori agricoli\nO\u017awiena: dea dell'eco\nPeklenc: una divinit\u00e0 ctonica, signore del sottosuolo e giudice divino, governava il fuoco sotterraneo in cui si formavano i metalli e le pietre preziose. Regnava anche sulle acque che scorrevano sotto terra e che secondo le antiche credenze slave provocavano i terremoti quando giungevano in superficie. Su ordine di Peklenc la terra si spaccava e si formavano burroni e dirupi profondi come gole infernali\nPerperuna: dea della pioggia e della fertilit\u00e0 del suolo\nRadigost: protettore delle citt\u00e0, dei commercianti, dei viaggiatori, degli stranieri e dell'ospitalit\u00e0\nRugiewit: dio della guerra\nSvetovit: dio della guerra e del raccolto"}
{"id": "25597", "revid": "767487", "url": "https://it.wikipedia.org/wiki?curid=25597", "title": "Emissione stimolata", "text": "Si dice emissione stimolata il fenomeno quantistico per cui la radiazione elettromagnetica, oltre che eccitare un sistema, pu\u00f2 anche stimolarne la diseccitazione.\nSe si applica la teoria perturbativa dipendente dal tempo ad un sistema a due livelli infatti si ottiene che la probabilit\u00e0 di transizione fra i due livelli \u00e8 pari al 100% quando l'energia della radiazione incidente \u00e8 pari alla differenza di energia fra i due livelli; se il sistema si trovava sul suo stato fondamentale si ha un fenomeno di assorbimento risonante della radiazione ovvero l'onda viene assorbita ed il sistema si eccita; se, al contrario, il sistema era gi\u00e0 eccitato si disecciter\u00e0 emettendo radiazione elettromagnetica alla stessa frequenza, e nella stessa direzione, di quella incidente.\nQuesto fenomeno \u00e8 alla base del funzionamento dei laser e dei maser."}
{"id": "25598", "revid": "399", "url": "https://it.wikipedia.org/wiki?curid=25598", "title": "God Save the Queen", "text": "God Save the Queen (dall'inglese: \"Dio salvi la Regina\", e in alternativa, a seconda del sesso del regnante, God Save the King, ovvero \"Dio salvi il Re\") \u00e8 il brano tradizionalmente utilizzato come inno nazionale del Regno Unito. \u00c8 inoltre l'inno reale di alcune nazioni del Commonwealth che riconoscono la Regina del Regno Unito come capo di Stato, come ad esempio Canada, Australia, e Nuova Zelanda (si veda Reame del Commonwealth). \u00c8 anche l'inno nazionale di tutti i Territori d'oltremare britannici.\nComposto presumibilmente dal compositore barocco Thomas Arne, autore anche della nota e celebre canzone patriottica \"Rule, Britannia!,\" il brano \u00e8 stato arrangiato nel 1962 dal compositore, direttore d'orchestra e pianista Benjamin Britten e a oggi la sua versione \u00e8 suonata ai BBC Proms, oltre anche all'arrangiamento di Sir Arthur Bliss.\nStoria.\nScritto tra il 1736 e il 1740 ed entrato in uso il 28 settembre 1744, \u00e8 l'inno nazionale pi\u00f9 antico al mondo. \u00c8 stato probabilmente scritto da John Bull. Come altri aspetti dell'ordinamento britannico, il suo utilizzo come inno nazionale non \u00e8 sancito da alcuna legge parlamentare o proclama reale, essendo invece frutto della consuetudine. \u00c8 probabilmente l'inno pi\u00f9 famoso al mondo in quanto in uso in tutti i territori dell'Impero britannico; rimase inno nazionale in Canada fino all'adozione di quello attuale nel 1980, cos\u00ec come in Australia fino al 1984. In Sudafrica fu dapprima unico inno nazionale, poi sostituito dal 1961 da quello di Lourens De Villiers \"Die Stem van Suid Afrika\" / \"The Call of South Africa\", ancora oggi in vigore sebbene unito all'inno di Sontonga. In Nuova Zelanda era il solo inno nazionale fino al 1977, mentre oggi ha valenza di inno nazionale affiancato a \"God defend New Zealand\"; per gli altri paesi del Reame del Commonwealth, il \"God Save the Queen\" \u00e8 l'inno reale suonato in presenza del sovrano o di qualche membro della famiglia reale, oppure in commemorazioni particolari.\nEssendo stato lungamente l'inno nazionale di molti paesi del mondo, talvolta le persone pi\u00f9 anziane tendono a riconoscerlo come proprio inno nazionale a discapito degli inni successivamente adottati: succede cos\u00ec in Canada, Australia e in altri paesi dove comunque rimane come inno reale.\nLa melodia del \"God save the Queen\" fu composta su comando di Giorgio II Hannover divenuto re di Gran Bretagna, ma essendo questi principe elettore di Hannover, l'inno divenne tale anche per la Confederazione Germanica, passando poi nel 1871 all'Impero tedesco (1871-1918) di Guglielmo II che lo adott\u00f2 come inno nazionale col nome di \"Heil dir im Siegerkranz\" (\"Ave a te nella corona della vittoria\"), e rimase poi in vigore senza testo nella Repubblica di Weimar fino al 1922, quando fu adottato \"Das Lied der Deutschen\".\nAll'epoca i compositori venivano considerati dai monarchi dei semplici servitori e perci\u00f2 il nome del compositore, come pure quello del poeta, sono rimasti ignoti. Sono state avanzate delle ipotesi storico-musicologiche con i nomi di Henry Carey (1687-1743) e John Bull (1562-1628) ma, come si pu\u00f2 notare, le date non coincidono con il 1745. La posizione ufficiale del Governo britannico \u00e8 \"autori ignoti\".\nImpero britannico.\nEuropa\nAfrica\nAsia\nAmeriche\nOceania\nAntartide\nTesto e traduzione.\nQuando il monarca in carica \u00e8 un maschio, l'inno diventa God Save the King (\"Dio salvi il Re\"). Nel titolo e nel testo ogni ricorrenza di \"Queen\" (Regina) viene sostituita con \"King\" (Re), con relativi cambi di pronomi (\"she\" \u2192 \"he\") e aggettivi possessivi (\"her\" \u2192 \"his\" o \"him\").\nTesto.\nGod save our gracious Queen!Long live our noble Queen,God save the Queen!Send her victorious,happy and glorious,long to reign over us,God save the Queen!\nO Lord, our God, arise,scatter her enemies,and make them fall.Confound their politics,frustrate their knavish tricks,on Thee our hopes we fix,God save us all.\nThy choicest gifts in storeon her be pleased to pour,long may she reign!May she defend our laws,and ever give us causeto sing with heart and voice,God save the Queen!\nTraduzione letterale.\n\"Dio salvi la nostra benevola Regina!A lungo viva la nostra nobile Regina,Dio salvi la Regina!La invii vittoriosa,felice e gloriosa,a regnare a lungo su di noi,Dio salvi la Regina!\"\n\"O Signore, nostro Dio, sorgi,disperdi i suoi nemici,e falli crollare.Confondi i loro intrighi,ostacola le loro manovre meschine,in Te le nostre speranze noi riponiamo,Dio salvi tutti noi.\"\n\"I regali pi\u00f9 preziosi che conservi,su di lei sii lieto di riversarli,possa lei regnare a lungo!Possa difendere le nostre leggi,e darci sempre l'occasionedi cantare col cuore e con la voce,Dio salvi la Regina!\"\nTraduzione poetica.\n\"Dio salvi la nostra regina,sia lunga vita alla regina ,Dio salvi la regina!A lei vittoria,a lei la gloria,regni su noi felice;Dio salvi la regina!\"\n\"Sorgi o Signore,fa' i suoi nemicispersi cader;frustra gli inganni,scalza i lor piani,con lui ch'\u00e8 nostra spemeTu ci salvi insiem!\"\n\"Spargi o Signored'eletti doniil suo regnar;leggi ei difenda,renda felicichi canta con gran cuor,Dio salvi la regina!\"\nAdattamenti stranieri.\nIn Russia la stessa melodia venne adottata dal 1816 al 1833 col nome di \"Bo\u017ee, Zarja chrani!\" (\"Dio salvi lo Zar\"). La Svizzera lo adott\u00f2 col nome di \"Rufst du mein Vaterland\" fino al 1961, e il Liechtenstein, come membro superstite della vecchia Confederazione Tedesca lo utilizza ancora oggi come inno nazionale col nome di \"Oben am jungen Rhein\" (\"In alto lungo il giovane Reno\"). La melodia fu adottata persino negli Stati Uniti d'America come \"God Save Washington\" e poi nel 1832 come America, pi\u00f9 conosciuta come \"My Country, 'Tis of Thee\" che fino al 1931 anno di adozione dell'inno attuale (\"The Star-Spangled Banner\") fu consuetudinariamente utilizzato come inno nazionale degli Stati Uniti.\nInoltre \u00e8 stato l'inno ufficiale, con la stessa melodia e con parole diverse (intitolato \"Heil Dir im Siegerkranz\") di Casa Hohenzollern come re di Prussia prima e come imperatori di Germania dopo, divenendo \"de facto\" l'inno nazionale del Secondo Reich dal 1871 al 1918.\nNe esiste anche una versione francese dal titolo \"Grand Dieu Sauve le Roi\", che secondo una certa tradizione sarebbe stata composta dal musicista barocco Jean Baptiste Lully per Luigi XIV, quindi prima di quello britannico, anche se non vi sono riscontri effettivi e documentali a tale teoria.\nVersione di Benjamin Britten.\nNel 1962, per richiesta del noto Leeds Festival, il compositore, pianista e direttore d'orchestra Benjamin Britten compone una sua personale versione dell'inno ufficiale britannico, arrangiandolo per orchestra e coro e pubblicando come singolo insieme alla London Symphony Orchestra, per poi eseguirlo, insieme alla sua personale ouverture \"The Building of the House\", nel 1967 insieme alla English Chamber Orchestra per l'apertura di due sale da concerto a Londra. Esso \u00e8 ancora oggi suonato ai Proms trasmessi dalla BBC, durante la fine ed \u00e8 stato definito \"\"Una straordinaria progressione dal pianissimo a forma di preghiera fino ad arrivare a un fortissimo corale\"\".\nIl testo tuttavia riprende quello della canzone originale, trasformandolo in tono solenne, come se fosse una preghiera:\nGod save our gracious Queen!Long live our noble Queen,God save the Queen!Send her victorious,happy and glorious,long to reign over us,God save the Queen!\nO Lord, our God, arise,scatter her enemies,and make them fall.Confound their politics,frustrate their knavish tricks,on Thee our hopes we fix,God save us all.\nThy choicest gifts in storeon her be pleased to pour,long may she reign!May she defend our laws,and ever give us causeto sing with heart and voice,God save the Queen!\nRiprese e citazioni.\nIl compositore e violinista italiano Niccol\u00f2 Paganini scrisse delle variazioni sul tema del brano.\nNell'opera \"Il viaggio a Reims\" (1825) di Gioacchino Rossini, Lord Sidney intona l'inno inglese durante una festa indetta dal Barone Trombonok, nella quale ognuno dei personaggi canta il proprio inno nazionale\nGaetano Donizetti, nell'ouverture della sua opera \"Roberto Devereux\" ambientata in terra inglese, rielabora il tema dell'inno.\nGiuseppe Verdi, nell'Inno alle Nazioni, inserisce l'inno inglese insieme alla Marsigliese ed all'Inno di Mameli.\nUna punk-rock, \"God Save the Queen\", venne realizzata dai Sex Pistols. Anche il gruppo heavy metal Mot\u00f6rhead ne ha pubblicato una cover, uscita nel 2000 (\"God Save the Queen\").\n\"God Save the Queen\" \u00e8 sempre il titolo di un riadattamento questa volta di Brian May, che suona alla chitarra la melodia principale dell'inno, con una ricca armonizzazione ottenuta attraverso numerose sovraincisioni secondo il suo stile caratteristico; l'orchestrazione \u00e8 completata da sottofondo di timpani e piatti. La cover fa parte dell'album \"A Night at the Opera\" (Queen, 1975).\nVasco Rossi termina la canzone \"Fegato, fegato spappolato\" riprendendo la canzone dei Sex Pistols."}
{"id": "25600", "revid": "2144491", "url": "https://it.wikipedia.org/wiki?curid=25600", "title": "Analisi di Einstein dell'interazione radiazione-materia", "text": "Albert Einstein si occup\u00f2 del problema dell'interazione tra radiazione e materia nel 1917 pubblicando nel Volume 18 di Physika Zeitschrift l'articolo \"On the Quantum Theory of Radiation\".\nNell'articolo affronta l'argomento analizzando la radiazione di corpo nero per mezzo della nuova teoria quantistica.\nNel 1900 Max Planck, introducendo la quantizzazione dell'energia di un'onda elettromagnetica, aveva ricavato con metodi statistici l'espressione per la distribuzione spettrale della densit\u00e0 di energia della radiazione di corpo nero:\nformula_1\nQuesta espressione verificava la legge di Wien e risolveva il problema della \"catastrofe dell'ultravioletto\".\nEinstein ricava che, in presenza di radiazione elettromagnetica, la probabilit\u00e0 di transizione per unit\u00e0 di tempo tra due livelli energetici (formula_2, formula_3) di un elettrone atomico \u00e8 proporzionale alla densit\u00e0 di energia della radiazione alla frequenza corrispondente alla distanza tra i due livelli secondo la legge di Planck:\nformula_4\ndove formula_5 \u00e8 detto coefficiente di Einstein.\nTale probabilit\u00e0 risulta essere la stessa sia per l'assorbimento che per l'emissione, di conseguenza si ottiene che un corpo nero raggiunge l'equilibrio quando i due livelli energetici sono ugualmente popolati. Questo risultato \u00e8 in contrasto con la distribuzione di Boltzmann, sperimentalmente verificata, che prevede un andamento all'equilibrio della popolazione dei livelli energetici proporzionale al fattore formula_6.\nPer risolvere il problema Einstein introduce per la probabilit\u00e0 di emissione un secondo coefficiente che non dipende dalla densit\u00e0 di radiazione:\nformula_7\nquesto coefficiente rappresenta l'emissione spontanea (formula_8). Tenendo conto di questo nuovo fattore Einstein riesce a ricavare l'espressione di Planck per la distribuzione spettrale della densit\u00e0 di energia."}
{"id": "25602", "revid": "125369343", "url": "https://it.wikipedia.org/wiki?curid=25602", "title": "Impedenza", "text": "Limpedenza, in elettrotecnica, \u00e8 una grandezza fisica che rappresenta l'opposizione di un circuito al passaggio di una corrente elettrica alternata, o, pi\u00f9 in generale, di una corrente variabile. \u00c8 esprimibile come numero complesso ed \u00e8 data dal rapporto tra tensione e corrente. Se i fasori sono definiti su bipoli diversi (o su porte diverse di un n-porta) viene solitamente chiamata transimpedenza. Comunemente l'impedenza \u00e8 indicata con formula_1 e la sua unit\u00e0 di misura \u00e8 l'ohm.\nDefinizione.\nIl concetto di impedenza generalizza la legge di Ohm estendendola ai circuiti funzionanti in regime sinusoidale (comunemente detta corrente alternata): in regime di corrente continua rappresenta infatti la resistenza elettrica.\nEssa tiene conto dei fenomeni di consumo di energia elettrica e dei fenomeni di accumulo di energia elettromagnetica. L'impedenza \u00e8 descritta matematicamente da un numero complesso, la cui parte reale rappresenta il fenomeno dissipativo e corrisponde alla resistenza elettrica, \"R\", nella schematizzazione con elementi in serie; la parte immaginaria, detta reattanza, \"X\", \u00e8 associata ai fenomeni energetici di accumulo.\nIndicando con V e I i numeri complessi che rappresentano i fasori di tensione e corrente, l'impedenza \u00e8 esprimibile come:\ndove con \"j\" si \u00e8 indicata l'unit\u00e0 immaginaria. Il modulo dell'impedenza corrisponde alla radice quadrata della somma del quadrato della resistenza e del quadrato della reattanza:\nIl suo argomento \u00e8:\nIn notazione polare, o esponenziale, l'impedenza si rappresenta come:\nIl reciproco dell'impedenza \u00e8 detto ammettenza:\nEsistono circuiti, ovviamente non passivi, in grado di cambiare segno sia alla parte reale che alla parte immaginaria di una qualsiasi impedenza passiva. Questi componenti (che possono essere schematizzati come doppi bipoli) sono comunemente detti NIC (da \"negative impedance converter\").\nImpedenza in serie e parallelo.\nSe poniamo N impedenze in serie abbiamo:\nIn parallelo:\nImpedenza caratteristica del vuoto.\nL'impedenza caratteristica del vuoto, formula_9 \u00e8 una costante universale definita come:\ndove\nNelle unit\u00e0 del Sistema Internazionale si ha:formula_13\nLa propagazione di un'onda elettromagnetica nel vuoto avviene con impedenza pari a questa costante."}
{"id": "25603", "revid": "14691", "url": "https://it.wikipedia.org/wiki?curid=25603", "title": "S\u00f3fia", "text": ""}
{"id": "25606", "revid": "1391549", "url": "https://it.wikipedia.org/wiki?curid=25606", "title": "Tallinn", "text": "Tallinn (\"Reval\" in tedesco; \"Tallinna\" in finlandese; \u0422\u0430\u043b\u043b\u0438\u043d, \"Tallin\" in russo) \u00e8 la capitale dell'Estonia, nonch\u00e9 suo porto principale. Situata sulla costa settentrionale del paese ed affacciata sul Mar Baltico, \u00e8 divisa da 80 chilometri in linea d'aria di mare da Helsinki, quest'ultima situata pi\u00f9 a nord. Tallinn, inoltre, \u00e8 la citt\u00e0 pi\u00f9 popolosa e maggiore centro economico e commerciale del paese estone.\nCapitale europea della cultura per l'anno 2011, assieme alla citt\u00e0 finlandese di Turku, la Citt\u00e0 Vecchia medioevale, antico porto anseatico, \u00e8 divenuta patrimonio dell'umanit\u00e0 dell'UNESCO nel 1997.\nToponomastica.\nL'origine del toponimo Tallinn \u00e8 da ricercarsi in un'espressione dell'antica lingua estone, il cui significato \u00e8 ancora dubbio.\nNelle varie ipotesi, \u00e8 sempre presente \"linna\" che in estone indica il \"castello\", ma (analogamente al tedesco \"-burg\" o allo slavo \"-grad\"), viene usato come suffisso per formare il nome di diverse citt\u00e0.&lt;br&gt;Il nome della capitale estone potrebbe cos\u00ec derivare da \"talu linna\", (\"citt\u00e0/castello del fattore)\", o da \"taani-linna\" (\"citt\u00e0/castello danese\"), oppure ancora da \"talve linna\" (\"citt\u00e0/castello d'inverno\").\nNomi storici della citt\u00e0 sono stati \"Koluvan\", \"Lindanise\", \"Lindanisa\" (\"Lindan\u00e4s\"), \"Reval\", \"Revalia\" e \"Reveln\".\nCon ogni probabilit\u00e0 l'attuale nome deriva dal periodo danese (1219-1346). I danesi infatti denominarono la citt\u00e0 di Tallinn come \"Castrum Danorum\", latinismo significante \"castello dei danesi\". Tradotto in estone diviene \"tannin lidna\". Abbreviato e pi\u00f9 semplice potrebbe essere dunque la derivazione di \"Tallinn\". Dopo che i danesi lasciarono la citt\u00e0, molti Estoni continuarono a usare il nome di Tallinn quando quasi tutti gli altri residenti preferivano Reval.\nPrima del 1918, la citt\u00e0 aveva un nome tedesco, \"Reval\", sostituito con \"Tallinna\" nell'anno in cui l'Estonia divenne indipendente dalla Russia. Nel 1925 \"Tallinna\" venne dichiarato ufficiale, ma presto gli Estoni cambiarono opinione e nel 1933 Tallinn divenne il nome finale per la capitale dello stato. \"Tallinna\" \u00e8, in estone, anche genitivo di Tallinn. Cos\u00ec ad esempio \"Tallinna Lennujaam\" \u00e8 l'aeroporto di Tallinn. \nGeografia fisica.\nTerritorio.\nAll'interno dell'area cittadina si trovano diversi laghi. Il pi\u00f9 importante \u00e8 il Lago \u00dclemiste che si estende per 9,6 km\u00b2 e da cui la citt\u00e0 ricava gran parte delle sue forniture d'acqua. Il secondo lago per estensione (1,6\u00a0km\u00b2) \u00e8 l'Harku. L'unico fiume importante \u00e8 il Pirita, scorre a nord, nel sobborgo di \"Pirita\", e dal 1957 \u00e8 zona protetta, stante il pregio naturalistico. Una vena di calcare attraversa il territorio della citt\u00e0 longitudinalmente ed emerge in varie localit\u00e0, come Lasnam\u00e4e e Toompea.\nToompea, una collina che si erge per 20-30 metri sul centro della citt\u00e0 e che copre un'area di 400 per 250 metri, non \u00e8 propriamente parte della vena, poich\u00e9 leggermente separata, mentre il punto pi\u00f9 alto di Tallinn (64 metri sul livello del mare), si trova nel distretto di N\u00f5mme, nella zona sud occidentale della citt\u00e0. La costa della capitale estone \u00e8 lunga 46 chilometri e comprende tre penisole importanti: Kopli, Paljassaare e Kakum\u00e4e. In linea d'aria il porto di Tallinn dista 80\u00a0km dalla capitale finlandese Helsinki.\nClima.\nSecondo la Classificazione dei climi di K\u00f6ppen Tallinn presenta un clima tipicamente continentale-oceanico. Questo anche a causa della sua latitudine (situata al 59\u00ba nord), Tallinn dista in linea d'aria solamente 800 chilometri dal circolo polare artico. Durante l'inverno le temperature permangono al di sotto dello zero per parecchi giorni, anche se le precipitazioni fanno registrare un minimo, e quando avvengono compaiono quasi sempre sotto forma di neve. L'assenza di catene montuose fa si che le masse di aria fredda provenienti dalla Russia facciano impennare le temperature fino ai \u221220\u00b0 C, dando vita a giorni di gelo intenso. In estate la situazione \u00e8 diversa, le precipitazioni sono pi\u00f9 abbondanti e le temperature sono decisamente fresche, con giornate di caldo intenso, anche se le temperature massime non superano quasi mai i 25 gradi. Un'altra particolarit\u00e0 in questo periodo sono la lunghezza delle giornate, dove il cielo non diventa buio e il 21 giugno il sole tramonta dopo le 22:00. \nStoria.\nNel 2000 a.C. si formarono i primi insediamenti di trib\u00f9 finniche sulla costa meridionale del Golfo di Finlandia. Nel 1154 Tallinn era segnata nel mappamondo del cartografo arabo al-Idrisi. Nel 1219 il re di Danimarca Valdemaro II, dopo aver occupato la citt\u00e0, vi costru\u00ec una fortezza; inizi\u00f2 cos\u00ec la dominazione danese che vide la citt\u00e0, allora chiamata \"Reval\", e il suo porto divenire ben presto un importante nodo commerciale verso la Russia. In questo periodo la popolazione locale si convert\u00ec al Cristianesimo.\nNel 1285 la citt\u00e0 entr\u00f2 a far parte della Lega anseatica, l'alleanza mercantile e militare che dominava il Mar Baltico e il Nord Europa. Nel 1345, i danesi vendettero Tallinn e gli altri loro territori nell'Estonia settentrionale all'Ordine Teutonico. Nel frattempo la citt\u00e0 di Tallinn, crocevia nelle linee commerciali che partivano dall'Europa nord-occidentale e giungevano in Russia, giunse ben presto a contare 8.000 abitanti e venne fortificata con possenti mura e 66 torri di guardia.\nNel 1561 Tallinn divent\u00f2 dominio dell'Impero svedese.\nNel 1721, durante la Grande guerra del Nord, l'Impero russo occup\u00f2 la citt\u00e0, ma i governanti locali, aristocratici tedeschi, mantennero una certa autonomia culturale ed economica all'interno della Russia zarista e l'impronta del paese rest\u00f2 di stampo prettamente germanico fin quasi al XX secolo.\nIl XX secolo port\u00f2 l'industrializzazione della citt\u00e0 e il porto, costruito e ampliato anche da maestranze lombarde, tra cui Giuseppe Lucchini, mantenne la sua importanza. Fu solo negli ultimi decenni del secolo che la politica di russificazione portata avanti dall'Impero russo si accentu\u00f2. Nacquero cos\u00ec i primi movimenti estoni indipendentisti.\nNel febbraio 1918 venne proclamata la nuova Repubblica indipendente di Estonia e Tallinn fu proclamata capitale del nuovo stato.\nDisattendendo tutti gli accordi internazionali, durante la Seconda guerra mondiale l'Estonia fu occupata prima dall'URSS, nel 1940, poi dalla Germania nazista, nel 1941, e di nuovo dall'URSS nel 1944. Alla fine della II Guerra Mondiale l'Estonia, fortemente indebolita dal conflitto, fu inglobata nell'Unione Sovietica e Tallinn divenne la capitale della RSS Estone. I Sovietici, nonostante vigesse il Trattato di Tartu, modificarono unilateralmente i confini della RSS Estone a favore della Repubblica Sovietica Russa nella zona sud-est, vicino a Petseri, e nella zona nord-est tra Narva e Jaanilinn, dividendo quest'ultima citt\u00e0 in due.\nDurante il periodo di occupazione sovietica, durato quasi cinquant'anni, il centro storico medioevale sub\u00ec una fase di degrado: avvenne un lento spopolamento in cui gran parte dei cittadini di Tallinn prefer\u00ec spostarsi nelle periferie, dove venivano edificate massicce costruzioni di stampo stalinista sovietico che accoglievano anche i nuovi immigrati russi.\nNell'estate del 1980 le regate veliche dei Giochi della XXII Olimpiade si svolsero a Tallin. In quella occasione vennero edificati vari edifici fra i quali l'hotel Olimpia, l'Ufficio Postale, il Pirita yachting centre e l'imponente torre della televisione.\nMonumenti e luoghi d'interesse.\nBench\u00e9 bombardata intensamente durante la Seconda guerra mondiale, gran parte della citt\u00e0 vecchia medioevale mantiene intatto il suo fascino.\nLa Citt\u00e0 Vecchia di Tallinn \u00e8 divenuta patrimonio dell'umanit\u00e0 dell'UNESCO nel 1997.\nTallinn, storicamente, si divideva in tre zone:\nNel corso della sua storia, la citt\u00e0 \u00e8 stata attaccata, saccheggiata, razziata e assediata in numerose occasioni.\nIl 25 maggio 2002, a Tallinn si \u00e8 svolto il 47\u00ba Eurovision Song Contest.\nPopolazione.\nLa popolazione di Tallinn ammontava, il 1\u00ba settembre 2008, a 403.547 abitanti registrati all'anagrafe, aumentati poi a 416.470 nell'aprile 2012. L'ultimo sondaggio, il pi\u00f9 recente, \u00e8 invece del 1\u00ba gennaio 2016 che dimostra ulteriore un aumento degli abitanti a 444.085.\nSecondo un'indagine Eurostat (2004), Tallinn \u00e8 la capitale dell'Unione europea con la pi\u00f9 alta percentuale di abitanti extracomunitari. Nel 2009 erano circa il 22% della popolazione residente. Ci\u00f2 \u00e8 dovuto al fatto che, ai tempi dell'Unione Sovietica, molti abitanti slavi delle altre repubbliche sovietiche \u2013 soprattutto russi \u2013 erano spinti ad andare in Estonia, per fornire manodopera, fenomeno noto come 'russificazione'. \nPer i residenti non estoni giunti nel paese dopo il 1940, o per i loro discendenti, l'acquisizione della cittadinanza, come avviene in molte altre capitali europee, \u00e8 subordinata al superamento di conoscenza dell'estone, poich\u00e9 unica lingua ufficiale. Il russo tuttavia resta diffuso, come seconda lingua non ufficiale, considerata la minoranza di immigrati russi che ancora permangono nella citt\u00e0.\nSviluppo demografico.\nDi seguito \u00e8 riportato il numero di abitanti in diverse epoche storiche.\nXV secolo: 8.000\nEconomia.\nTallinn \u00e8 il principale porto dell'Estonia e costituisce un discreto polo di attivit\u00e0 produttive. Sono sviluppate le industrie elettroniche e cantieristiche, come quelle alimentari.\nNegli ultimi anni si \u00e8 molto sviluppato il settore informatico. Nel 2005 il \"New York Times\" ha definito l'Estonia come \"una sorta di Silicon Valley sul Mar Baltico\", cos\u00ec come ha fatto la BBC nel 2014. La pi\u00f9 nota start up estone del settore \u00e8, probabilmente, la Skype Technologies S.A., che ha elaborato l'omonimo software.\nDa notare l'integrazione con la vicina Finlandia, e la Scandinavia operante in un vasto spettro di settori, dalle attivit\u00e0 portuali all'industria delle telecomunicazioni. Il traffico di turisti tra Helsinki e Tallinn \u00e8 consistente, incoraggiato dai prezzi pi\u00f9 bassi rispetto al loro paese che i finlandesi possono trovare in Estonia. Dalla met\u00e0 degli anni 10 del XXI secolo si \u00e8 avuto anche un aumento dei turisti dalla Russia.\nAltro settore importante \u00e8 quello della pubblica amministrazione, ovviamente sviluppato, essendo Tallinn la capitale del paese.\nCultura.\nIstruzione.\nA Tallinn hanno sede diversi enti di istruzione superiore e scienze applicate, tra i quali:\nInfrastrutture e trasporti.\nAeroporti.\nTallinn \u00e8 servita da un aeroporto, l'Aeroporto Lennart Meri, a circa 4\u00a0km dal centro cittadino. Una linea di bus (N.2), collega comodamente l'aeroporto al centro della citt\u00e0. In aggiunta ai collegamenti aerei che avvengono regolarmente per diverse destinazioni europee, esisteva un servizio via elicottero, operato dalla Copterline, con frequenza oraria da Helsinki. Dopo l'incidente aereo avvenuto il 10 agosto del 2005, con la caduta nel Golfo di Finlandia dell'elicottero S-76, che ha causato la morte di tutti i passeggeri (12) e dei membri dell'equipaggio (2), i voli sono stati sospesi.\nTrasporto urbano.\nTallinn dispone di una efficientissima rete di autobus e filobus che copre la maggior parte delle zone della citt\u00e0. \u00c8 presente inoltre una rete tramviaria, che dal 1\u00ba settembre 2017 collega il centro cittadino all'aeroporto, e che collega buona parte della citt\u00e0, coprendo anche zone periferiche della capitale estone. Attualmente il costo di un biglietto di 1 ora \u00e8 di 1,50\u20ac ed \u00e8 valido in tutta la rete urbana (comprese le corse avente origine dall'aeroporto).\nFerrovie e strade.\nLa compagnia ferrovia Edelaraudtee effettua servizi regionali dalla stazione di Tallinn a Tartu, Valga, T\u00fcri, Viljandi, Tapa, Narva, Orava, e P\u00e4rnu. La compagnia EVR Ekspress opera un servizio giornaliero in treni-notte diretti per Mosca. Nel passato vi era anche un treno giornaliero che collegava Tallinn con San Pietroburgo, ormai da tempo soppresso, per scarso utilizzo.\nEsistono collegamenti bus con Riga, Vilnius, Varsavia e con altre principali capitali europee. Sono presenti collegamenti bus anche con Mosca e San Pietroburgo.\nTallinn si trova sul percorso della via Baltica (strada europea E67 con inizio a Helsinki e arrivo a Praga), che permette un facile transito per la Polonia. Vi \u00e8 un progetto di realizzazione di un tunnel sotto il Golfo di Finlandia, che unirebbe Tallinn a Helsinki.\nVi sono programmi di rinnovo delle ferrovie, che mirano a potenziare i collegamenti con il resto dell'UE. Il potenziamento \u00e8 reso difficile dal fatto che, come tutti i paesi baltici, l'Estonia adotta lo scartamento ferroviario largo di 1520\u00a0mm (detto scartamento russo), che non \u00e8 compatibile con quello standard di 1435 mm del resto dell'UE.\nTraghetti.\nDiverse decine di servizi di traghetto giornalieri, con tempo di percorrenza da 1,5 a 4 ore (a seconda del tipo di imbarcazione) collegano Tallinn a Helsinki in Finlandia. Esistono anche linee di traghetto che uniscono Tallinn a Stoccolma, in Svezia; \u00c5land (Ahvenanmaa) in Finlandia; San Pietroburgo in Russia e Rostock in Germania. \nAmministrazione.\nSuddivisione amministrativa.\nTallinn \u00e8 situata nella contea di Harjumaa, la pi\u00f9 popolosa della nazione, di cui \u00e8 capoluogo: lo stemma di quest'ultima, tra l'altro, \u00e8 anche lo stemma minore cittadino.\nPer espletare le funzioni del governo locale nel modo migliore, Tallinn \u00e8 stata divisa in 8 distretti amministrativi (in estone \"linnaosad\", sg. - \"linnaosa\"). Alle amministrazioni dei distretti \u00e8 demandato l'espletamento delle funzioni previste dagli statuti di Tallinn nell'area urbana di loro competenza.\nIl governo di ogni distretto \u00e8 affidato a un presidente (in estone \"linnaosavanem\"), nominato dall'esecutivo cittadino su proposta del sindaco, sentiti i consigli amministrativi dei distretti interessati. I Consigli forniscono raccomandazioni all'esecutivo della citt\u00e0 e al Consiglio comunale per organizzare al meglio l'esercizio delle funzioni amministrative sul territorio.\nIl sindaco della citt\u00e0 \u00e8, dal 2007, Edgar Savisaar.\nGemellaggi.\nAccanto ai gemellaggi, Tallinn ha stabilito anche relazioni di mutua amicizia con Portland (Stati Uniti) e Kotka (Finlandia).\nSport.\nTallinn vanta numerosi club calcistici che militano in Meistriliiga, il massimo campionato calcistico estone: , Kalev Tallinn, Levadia Tallinn e Infonet. Nell'area cittadina, nel distretto amministrativo di N\u00f5mme, ha sede il Kalju N\u00f5mme, anch'esso militante nella massima divisione calcistica.\nAltri sport molto popolari in citt\u00e0 sono il basket e l'hockey su ghiaccio. \nIn questa citt\u00e0 \u00e8 nato J\u00fcri Vips, pilota automobilistico estone e membro della Red Bull Junior Team."}
{"id": "25607", "revid": "76963", "url": "https://it.wikipedia.org/wiki?curid=25607", "title": "Altovise Davis", "text": "Biografia.\nTerza moglie di Sammy Davis Jr., era originaria di Charlotte, Carolina del Nord, e lavor\u00f2 durante gli anni sessanta come ballerina di fila in diversi spettacoli musicali a Londra e a Broadway. La sua relazione con Sammy Davis Jr. inizi\u00f2 nel 1968, mentre lavoravano nello stesso spettacolo. La coppia si spos\u00f2 nel 1970 in una cerimonia officiata dal reverendo Jesse Jackson. Il loro matrimonio \u00e8 durato fino alla morte di Sammy Davis Jr. nel 1990. Negli anni settanta e ottanta Altovise Davis collezion\u00f2 qualche apparizione in episodi di serie televisive famose come \"Charlie's Angels\" e \"CHiPs\"."}
{"id": "25608", "revid": "834", "url": "https://it.wikipedia.org/wiki?curid=25608", "title": "Altovise Gore", "text": ""}
{"id": "25609", "revid": "287204", "url": "https://it.wikipedia.org/wiki?curid=25609", "title": "Andrew Lloyd Webber", "text": "\u00c8 autore di musical che hanno ottenuto grande successo e sono stati rappresentati per decine di anni sia nel West End di Londra che a Broadway, insieme a numerose produzioni in tutto il mondo in diverse lingue e adattamenti cinematografici. \nI suoi musical pi\u00f9 famosi sono: \"Jesus Christ Superstar\", \"Evita\", \"Cats,\" \"The Phantom of the Opera\" e \"Sunset Boulevard.\" Ha composto in totale 17 musical, una raccolta di canzoni, un insieme di variazioni, due colonne sonore e una messa da requiem. Ha ricevuto numerosi premi ed onorificenze, tra cui un titolo di cavaliere nel 1992 (per poi diventare \"pari\" d'Inghilterra), 3 Tony Awards, 3 Grammy Awards, un Oscar, un Golden Globe, un Emmy International Award e sei Laurence Olivier Awards (i premi del teatro inglese).\nMolte sue canzoni sono state incise da numerosi interpreti in tutto il mondo e hanno avuto un notevole successo al di fuori dei musical per i quali sono state composte. Tra queste \"I Don't Know How to Love Him\" da \"Jesus Christ Superstar\", \"Don't Cry for Me, Argentina\" da \"Evita\", \"Memory\" da \"Cats\", \"The Music of the Night\" e \"The Phantom of the Opera\" da \"The Phantom of the Opera\", \"With One Look\" e \"As If We Never Said Goodbye\" da \"Sunset Boulevard\".\nLa societ\u00e0 da lui creata, la Really Useful Group, \u00e8 uno dei pi\u00f9 importanti operatori teatrali a Londra.\nBiografia.\nPrimi anni.\nAndrew Lloyd Webber \u00e8 figlio e fratello d'arte: il padre era il compositore William Southcombe Lloyd Webber, la madre una violinista e pianista, mentre il fratello Julian Lloyd Webber \u00e8 un violoncellista. Inizi\u00f2 a comporre musica molto presto e pubblic\u00f2 una suite di sei pezzi all'et\u00e0 di nove anni. Conobbe il mondo del teatro grazie anche ad una zia attrice, che lo port\u00f2 a vedere numerosi spettacoli e a visitare i teatri dietro le quinte. Lloyd Webber studi\u00f2 per un certo periodo storia ad Oxford, ma abbandon\u00f2 gli studi per dedicarsi alla sua passione per il teatro musicale.\nEsordi.\nLa prima collaborazione professionale con il paroliere Tim Rice fu \"The Likes of Us\" nel 1965, un musical basato sulla storia vera di Thomas John Bernardo. Il musical fu rappresentato per la prima volta solo nel 2005 quando ne fu realizzata una versione teatrale al festival di Sydmonton (il festival che viene organizzato ogni anno dallo stesso Lloyd Webber). Lo stile \u00e8 quello dei musical di Broadway degli anni quaranta e cinquanta. Inizia con una ouverture tradizionale contenente i diversi temi dello spettacolo e la musica riflette le influenze che Lloyd Webber ebbe all'inizio della sua carriera, in particolare Richard Rogers, Frederick Loewe e Lionel Bart. Le sue composizioni successive sono pi\u00f9 orientate verso uno stile operistico piuttosto che quello dei musical tradizionali di Broadway.\nNello stesso periodo Lloyd Webber e Rice scrissero alcune canzoni pop che vennero incise come singoli. Nel 2003 \u00e8 stata realizzata una raccolta di cinque CD contenenti una selezione di queste canzoni (\"Andrew Lloyd Webber: Now And Forever\"). Nel 1967 la coppia tent\u00f2 di rappresentare senza successo il Regno Unito all'Eurovision Song Contest con una canzone intitolata \"Try It and See\". Fu per\u00f2 incisa da Rita Pavone nell'album \"Rita\" e il tema fu successivamente utilizzato per la canzone \"King Herods' Song\" nel musical \"Jesus Christ Superstar\".\nNel 1968 ai due fu commissionato un pezzo per il saggio di fine anno alla Colet Court School. Il risultato fu \"Joseph and the Amazing Technicolor Dreamcoat\", una versione del racconto biblico di Giuseppe e i suoi fratelli nel quale Lloyd Webber e Rice si divertirono a creare numeri musicali dagli stili pi\u00f9 diversi (tra cui calypso, country music, pop e rock). Simile al musical precedente per lo stile leggero e irriverente, ha per\u00f2 pi\u00f9 affinit\u00e0 con la musica pop e maggiore variet\u00e0 di stili. \"Joseph\" fu inizialmente una cantata della durata di venti minuti che ebbe discreto successo di critica e pubblico. Successive rielaborazioni portarono ad una versione di due ore che fu rappresentata nel West End dopo il successo del terzo musical della coppia (\"Jesus Christ Superstar\"), nel 1970. \"Joseph\" \u00e8 stato successivamente rappresentato nel West End in due diverse produzioni nel 2001 e nel 2007.\n\"Jesus Christ Superstar\" fu inizialmente realizzato come incisione discografica con Ian Gillan nella parte di Ges\u00f9. L'album, uscito nel 1970, ebbe un notevole successo di vendite. La produzione teatrale debutt\u00f2 a Broadway nel 1971 e l'anno successivo a Londra, dove rimase in scena consecutivamente per otto anni. Il musical racconta gli ultimi giorni di vita di Ges\u00f9 Cristo. Mentre \"Joseph\" era stato pensato come uno spettacolo leggero per famiglie, la musica in \"Jesus Christ Superstar\" \u00e8 a volte pi\u00f9 cupa, in particolare nelle scene della crocifissione, della congiura dei sacerdoti e nel conflitto tra Ges\u00f9 e Giuda. Lo stile musicale predominante \u00e8 il rock e il musical viene spesso indicato come \"un'opera rock\" cos\u00ec come era successo precedentemente per \"Tommy\" degli Who. Rispetto ad esso, per\u00f2, la musica ha riferimenti classici (per esempio in \"John Nineteen: Forty-One\") e alla musica d'avanguardia che accompagna la scena della crocifissione. Del musical che fece vincere al compositore il Drama Desk Award fu realizzato un adattamento cinematografico nel 1973 per la regia di Norman Jewison.\nSuccessivamente Lloyd Webber ebbe l'idea di realizzare una commedia musicale sul personaggio del maggiordomo Jeeves dai romanzi di P. G. Wodehouse. Tim Rice non era sicuro di questo progetto, in parte perch\u00e9 pensava di non rendere dovuto omaggio ai romanzi che entrambi ammiravano cos\u00ec tanto, e dopo una breve collaborazione decise di abbandonare il progetto. I testi e il libretto vennero perci\u00f2 scritti da Alan Ayckbourn. Lo spettacolo non fu apprezzato dal pubblico e chiuse dopo solo tre settimane. Nel 1996 Lloyd Webber e Ayckbourn realizzarono una completa nuova produzione dello spettacolo col titolo \"By Jeeves\", dove solo due canzoni dello spettacolo originale furono mantenute. La risposta del pubblico fu questa volta pi\u00f9 positiva.\nLa collaborazione di Lloyd Webber con Rice continu\u00f2 con il musical \"Evita\". Cos\u00ec come per \"Jesus Christ Superstar\", fu prima realizzato un album nel 1976 con Julie Covington nella parte di Evita Per\u00f3n. La produzione originale and\u00f2 in scena a Londra nel 1978 con la regia di Harold Prince e Elaine Paige nella parte della protagonista. Musicalmente lo stile \u00e8 classico, sono presenti pezzi corali (\"Requiem for Evita\" e un passaggio in \"Oh What a Circus\") e interludi strumentali, ma anche ballate come \"High Flying, Adored\" e \"Another Suitcase In Another Hall\" nonch\u00e9 vivaci pezzi in stile sud americano come \"Buenos Aires\", \"And the Money Kept Rolling In (And Out)\" o pi\u00f9 lenti come \"On This Night of A Thousand Stars\". \"Oh What A Circus\" e altri passaggi sono invece prevalentemente rock. \"Evita\" ebbe un enorme successo sia Londra che a New York. Nella capitale inglese rimase in scena per circa dieci anni. Fu anche l'ultimo spettacolo frutto della collaborazione fra Lloyd Webber e Rice.\nAndrew Lloyd Webber lavor\u00f2 successivamente ad un proprio progetto: \"Variations\". Si trattava di una serie di variazioni sul tema del \"Capriccio 24\" di Paganini scritte per il fratello violoncellista Julian. L'album raggiunse la seconda posizione nella classifica delle vendite nel Regno Unito nel 1978. Del 1979 \u00e8 l'album \"Tell Me on a Sunday\", raccolta di canzoni composte da Lloyd Webber con testi di Don Black e cantate da Marti Webb.\nGli anni ottanta.\nIl musical \"Cats\" del 1981 \u00e8 una versione musicata e danzata dell'opera di Thomas Stearns Eliot \"Old Possum's Book of Practical Cats\" del 1939, una raccolta di poesie per bambini aventi come protagonisti dei gatti. Le canzoni del musical sono quasi tutte tratte dalla raccolta. L'eccezione pi\u00f9 importante \u00e8 la canzone pi\u00f9 conosciuta (\"Memory\"), scritta dal regista Trevor Nunn ma a sua volta ispirata da una poesia di Eliot. In questo musical \u00e8 fortemente presente l'eclettismo del compositore: i generi musicali spaziano dal classico al pop, dal jazz alla musica elettronica, allo stile degli inni classici. La scena consiste in una cortile pieno di rifiuti e non cambia mai durante tutta la rappresentazione, gli attori sono truccati da gatti e quasi tutti i numeri sono danzati. Inizialmente \"Cats\" era stato pensato come una semplice raccolta di canzoni ma ad un certo punto del progetto la vedova di Eliot forn\u00ec a Lloyd Webber alcuni scritti non pubblicati del marito riguardanti un personaggio di nome Grizabella, una vecchia gatta emarginata dal gruppo, oltre all'idea di una rinascita per un gatto scelto durante il ballo di Jellicle. A quel punto era evidente che era presente una possibile traccia su cui costruire un musical. Lo spettacolo \u00e8 tuttora uno dei pi\u00f9 rappresentati al mondo e rest\u00f2 in scena ininterrottamente ventuno anni a Londra e diciotto a Broadway.\n\"Starlight Express\" del 1984 \u00e8 simile a \"Cats\" in quanto anche in questo musical gli attori non impersonano esseri umani. La storia \u00e8 quella di locomotori e vagoni ferroviari, e gli attori recitano su pattini a rotelle. Lo stile rispetto a \"Cats\" \u00e8 pi\u00f9 orientato verso la musica pop e la disco music con poche eccezioni (country per esempio). Lo spettacolo ebbe un discreto successo commerciale a Londra ma ricevette critiche negative. La produzione di Londra rest\u00f2 in scena per diciotto anni mentre quella di Broadway tre.\nNel 1985 Lloyd Webber present\u00f2 la sua opera \"Requiem\" a New York, eseguita da Lorin Maazel, Pl\u00e1cido Domingo e Sarah Brightman. Trattasi di una messa da requiem dedicata al padre scomparso nel 1982. Sebbene completamente differente dallo stile di un musical, bisogna ricordare che la musica sacra ha avuto una parte importante nell'educazione musicale di Lloyd Webber che precedentemente aveva gi\u00e0 presentato composizioni di questo genere al suo festival di Sydmonton. Il Requiem ricevette il Grammy Award come migliore composizione classica, e piuttosto curiosamente il brano \"Pie Jesu\" arriv\u00f2 ai primi posti nelle classifiche di vendita di musica pop.\nNel 1986 apr\u00ec a Londra un altro dei maggiori successi di Andrew Lloyd Webber: \"The Phantom of the Opera\" (\"Il fantasma dell'opera\") tratto dal romanzo omonimo di Gaston Leroux. La parte della protagonista Christine fu scritta appositamente per la moglie Sarah Brightman che imperson\u00f2 lo stesso ruolo anche nella produzione di Broadway l'anno successivo. Il regista fu lo stesso di \"Evita \"(Harold Prince) mentre per i testi e il libretto collaborarono Charles Hart, Richard Stilgoe e lo stesso Lloyd Webber.\nIn questo spettacolo la musica di Lloyd Webber \u00e8 a tratti operistica ma mantiene la struttura di un musical. I personaggi principali (tra cui il fantasma) cantano pi\u00f9 spesso nel modo diretto e \"naturale\" della musica moderna mentre le pi\u00f9 \"decorative\" arie operistiche sono riservate ai comprimari. Il musical fornisce il pretesto a Lloyd Webber di comporre un'opera lirica (\"Don Juan Triumphant\" - nella trama composta dal fantasma stesso appositamente per la sua protetta) riprendendo vari stili da Meyerbeer, Mozart e addirittura Gilbert e Sullivan. Malgrado le critiche contrastanti, lo spettacolo divenne un successo strepitoso. Nel 2014 \u00e8 rappresentato ininterrottamente a Londra da ventotto anni (secondo per durata solo a \"Les miserables\") e a Broadway da ventisei anni (battendo il record di durata per un musical detenuto precedentemente da \"Cats\").\nLo spettacolo \"Aspects of Love\" segu\u00ec nel 1989, basato sul romanzo omonimo di David Garnett, con testi di Don Black e Charles Hart e regia di Trevor Nunn. Il musical era totalmente differente dai precedenti lavori di Lloyd Webber, essendo l'ambientazione intimista e pacata rispetto agli elaborati allestimenti di \"Cats\" o di \"The Phantom of the Opera\". Le musiche a loro volta furono scritte per un piccolo gruppo di musicisti, in stile musica da camera pi\u00f9 che musical di Broadway. Lo spettacolo rimase in scena con discreto successo per quattro anni a Londra, ma meno di un anno a Broadway.\nAnni novanta e presente.\nNel 1992 Andrew Lloyd Webber ricevette la proposta di comporre una canzone per i Giochi olimpici di Barcellona. Il risultato fu \"Amigos Para Siempre\" con parole di Don Black e interpretata da Sarah Brightman e Jos\u00e9 Carreras.\nL'idea di scrivere un musical basato sul film \"Sunset Boulevard\" di Billy Wilder era nella mente di Loyd Webber gi\u00e0 dagli anni settanta, quando vide il film per la prima volta, ma solo dopo \"Aspects of Love\" riusc\u00ec ad ottenere i diritti dalla Paramount. Il musical \"Sunset Boulevard\" apr\u00ec a Londra il 12 luglio 1993 con Patti LuPone nella parte della protagonista Norma Desmond, una star del cinema muto emarginata da Hollywood nell'era del sonoro. Nella versione americana il ruolo fu ripreso da Glenn Close. Malgrado lo spettacolo fosse divenuto molto popolare sia a Londra che a Broadway, chiuse in perdita a causa degli alti costi della produzione.\nIl 1996 vide il ritorno della collaborazione di Lloyd Webber con Tim Rice. Insieme scrissero \"You Must Love Me\" per l'adattamento cinematografico di \"Evita\" con Madonna nel ruolo principale. La canzone vinse il Golden Globe e l'Oscar per la migliore canzone originale.\nI musical successivi di Andrew Lloyd Webber sono stati \"Whistle Down the Wind\" nel 1996, \"The Beautiful Game\" nel 2000 e \"The Woman in White\" (\"La donna in bianco\") nel 2004. Nessuno di questi raggiunse la popolarit\u00e0 e il successo di alcuni dei suoi musical precedenti. Come produttore teatrale Lloyd Webber ha prodotto il musical in stile Bollywood \"Bombay Dreams\" nel 2002 e \"The Sound of Music\" nel 2006 oltre a numerosi musical da lui stesso composti.\nNel 2006 il Sunday Times lo classific\u00f2 all'87\u00ba posto nella classifica degli inglesi pi\u00f9 ricchi con un patrimonio stimato di 700 milioni di sterline (circa un miliardo di euro).\nDal 2006 appare alla BBC in diversi talent show: \"How Do You Solve a Problem like Maria\" (2006), \"Any Dream Will Do\" (2007) \"I'd Do Anything\" (2008) e \"Over the Rainbow\". I talent show consistevano nella selezione dei protagonisti per le produzioni di \"The Sound of Music\", \"Joseph and the Amazing Technicolor Dreamcoat\", Oliver! e The Wizard of Oz rispettivamente. Malgrado alcune critiche negative e le polemiche sul modo poco tradizionale di gestire le audizioni, le trasmissioni televisive hanno avuto un considerevole successo fornendo un'enorme promozione per gli spettacoli teatrali. Il format televisivo \u00e8 stato utilizzato successivamente sia nel Regno Unito che in altri paesi (USA, Paesi Bassi).\nNel 2009 ha scritto la canzone che ha rappresentato il Regno Unito all'Eurovision Song Contest 2009 a Mosca. La selezione del cantante \u00e8 avvenuta tramite la selezione della BBC intitolata \"Your country needs you\".\nNel 2010 debutta nel West End di Londra il musical \"Love Never Dies\". Nel marzo 2011 apre a Londra una nuova versione del musical \"The Wizard of Oz\", tratto dall'omonimo film del 1939, prodotto da Lloyd Webber, che ha anche composto alcune nuove canzoni (con parole di Tim Rice) che si aggiungono alle canzoni del film. Nel 2013 Lloyd Webber collabora di nuovo con Don Black e Cristopher Hampton per la realizzazione del musical Stephen Ward The Musical, ispirato alla scandalo Profumo. Il musical apre nel dicembre 2013 per chiudere nel marzo dell'anno successivo. Nel novembre 2015 debutta a Broadway School of Rock, una rivisitazione in chiave musical dell'omonimo film del 2003, School Of Rock.\nVita privata.\nSi spos\u00f2 una prima volta nel 1972 con Sarah Hugill (imparentata con la famiglia Tudor) e la coppia ebbe due figli. Divorziarono nel 1983 e Lloyd Webber si rispos\u00f2 con la cantante e attrice Sarah Brightman l'anno successivo. Sarah Brightman fu scelta come protagonista del suo musical \"The Phantom of the Opera\" nel 1986. La coppia divorzi\u00f2 nel 1990 ma rimasero sempre in buoni rapporti. La sua attuale moglie \u00e8 Madeleine Gurdon, che ha sposato nel 1991 e dalla quale ha avuto tre figli.\nPoliticamente \u00e8 stato sostenitore del partito conservatore, consentendo l'uso di una sua canzone (\"Take That Look Off Your Face\") per la campagna elettorale del 2005. Lord Lloyd Webber \u00e8 inoltre un collezionista d'arte appassionato in particolare di pittura vittoriana.\nTeatro.\nTra parentesi il nome dell'autore o degli autori dei testi."}
{"id": "25610", "revid": "125877529", "url": "https://it.wikipedia.org/wiki?curid=25610", "title": "Musica da camera", "text": "La musica da camera \u00e8 un filone tradizionale della musica classica, nel quale rientrano composizioni in cui il ruolo del singolo strumento \u00e8 sempre individuale. Mentre nella musica orchestrale sono previsti in genere gruppi di esecutori per ogni timbro strumentale (ad esempio 15 primi violini, 10 violoncelli, ecc.), in quella da camera, in genere, due diversi strumenti procedono all'unisono solo episodicamente. \nLe composizioni da camera sono scritte di solito per un ristretto numero di esecutori (strumentali e vocali); lo stesso nome deriva proprio da questa circostanza. Rientra cos\u00ec nel filone cameristico tutta la letteratura per uno strumento solista.\nStoria.\nDai suoi inizi, del periodo medievale ad oggi, la musica da camera \u00e8 stata un riflesso dei cambiamenti nella tecnologia e nella societ\u00e0 che l'ha prodotta.\nInizi.\nDurante il Medioevo e il primo Rinascimento, gli strumenti venivano usati principalmente come accompagnamento per i cantanti. I suonatori di archi suonavano insieme alla linea melodica del cantante. C'erano anche ensemble puramente strumentali, spesso di archi precursori della famiglia dei violini, chiamati consort.\nAlcuni analisti ritengono che l'origine degli insiemi strumentali classici sianono state la sonata da camera e la sonata da chiesa. Si trattava di composizioni scritte per gruppi da uno a cinque o pi\u00f9 strumenti. La sonata da camera era un insieme di movimenti lenti e veloci, intervallati da melodie da ballo; la sonata da chiesa aveva la stessa struttura, ma i balli venivano omessi. Queste forme si sono gradualmente sviluppate nel trio sonata del Barocco, due strumenti acuti e uno basso, spesso con una tastiera o un altro strumento a corde (clavicembalo, organo, arpa o liuto, per esempio) riempiendo l'armonia. Sia lo strumento basso che lo strumento a corda suonavano la stessa parte, ovvero il basso continuo.\nDurante il periodo barocco, la musica da camera come genere non era chiaramente definita. Spesso, le opere potevano essere suonate su qualsiasi variet\u00e0 di strumenti, in formazioni orchestrali o da camera. \"L'arte della fuga\" di Johann Sebastian Bach, ad esempio, pu\u00f2 essere suonata su uno strumento a tastiera (clavicembalo o organo) o da un quartetto d'archi o da un'orchestra d'archi. Anche la strumentazione delle trio sonate era spesso specificata in modo flessibile; alcune delle sonate di H\u00e4ndel sono scritte per \"flauto tedesco, \"hoboy\" (oboe) o violino\". Le linee di basso potevano essere suonate da violone, violoncello, tiorba o fagotto, e talvolta tre o quattro strumenti si univano all'unisono. A volte i compositori mescolavano movimenti per ensemble da camera con movimenti orchestrali. La Tafelmusik di Telemann (1733), ad esempio, ha cinque serie di movimenti per varie combinazioni di strumenti, che terminano con una sezione orchestrale completa.\nLa musica da camera barocca era spesso contrappuntistica; cio\u00e8, ogni strumento suonava gli stessi materiali melodici in tempi diversi, creando un tessuto sonoro complesso e intrecciato. Poich\u00e9 ogni strumento suonava essenzialmente le stesse melodie, tutti gli strumenti erano uguali. Nella trio sonata, spesso non c'\u00e8 ascendente o strumento solista, ma tutti e tre gli strumenti condividono la stessa importanza. \nIl ruolo armonico svolto dalla tastiera o da altro strumento a corde era sussidiario, e di solito la parte della tastiera non veniva nemmeno scritta; piuttosto, la struttura degli accordi del brano era specificata da codici numerici sopra la linea di basso, chiamati basso figurato.\nNella seconda met\u00e0 del XVIII secolo, i gusti iniziarono a cambiare: molti compositori, alla complessit\u00e0 del contrappunto preferirono uno stile nuovo, pi\u00f9 leggero galante, con \"tessuto pi\u00f9 sottile... e melodia e basso chiaramente definiti\". Sorse una nuova usanza che diede vita a una nuova forma di musica da camera: la serenata. I mecenati invitavano i musicisti di strada a suonare concerti serali sotto i balconi delle loro case, dei loro amici e dei loro amanti. Mecenati e musicisti commissionavano ai compositori adeguate suite di danze e melodie, per gruppi da due a cinque o sei strumenti. Queste opere erano chiamate serenate, notturni o divertimenti. Il giovane Joseph Haydn venne incaricato di scrivere molte di queste composizioni.\nHaydn, Mozart e lo stile classico.\nJoseph Haydn \u00e8 generalmente accreditato della creazione della forma moderna di musica da camera come la conosciamo oggi. In 68 quartetti d'archi, 45 trii con pianoforte e numerosi trii d'archi, duetti e gruppi di fiati, Haydn cre\u00f2 lo \"stile di conversazione\" della composizione e la forma generale che avrebbe dominato il mondo della musica da camera per i due secoli successivi.\nUn esempio di questo stile \u00e8 il quartetto d'archi op.20, n.4 in re maggiore di Haydn. Nel primo movimento, dopo un'enunciazione del tema principale da parte di tutti gli strumenti, il primo violino si scompone in una figura di terzina, sorretto dal secondo violino, viola e violoncello. Il violoncello risponde con la propria terzina, poi la viola, mentre gli altri strumenti giocano un tema secondario contro questo movimento. A differenza del contrappunto, dove ogni parte svolge essenzialmente lo stesso ruolo melodico delle altre, qui ogni strumento contribuisce con il proprio carattere, il proprio commento alla musica man mano che si sviluppa. \nHaydn stabil\u00ec anche una forma generale per le sue composizioni di musica da camera, che sarebbe diventata lo standard, con lievi variazioni, fino ai giorni nostri. Il caratteristico quartetto d'archi di Haydn ha quattro movimenti:\nQueste innovazioni diedero ad Haydn il titolo di \"padre del quartetto d'archi\", e fu riconosciuto dai suoi contemporanei come il principale compositore del suo tempo. Ma non era affatto l'unico compositore a sviluppare nuove modalit\u00e0 di musica da camera. Anche prima di Haydn, molti compositori stavano gi\u00e0 sperimentando nuove forme. Giovanni Battista Sammartini, Ignaz Holzbauer e Franz Xaver Richter furono i precursori del quartetto d'archi.\nSe Haydn cre\u00f2 lo \"stile di conversazione\", Wolfgang Amadeus Mozart ampli\u00f2 notevolmente il suo vocabolario. La sua musica da camera ha aggiunto numerosi capolavori al repertorio cameristico. I sette trii con pianoforte e i due quartetti per pianoforte di Mozart furono i primi ad applicare lo \"stile di conversazione\" alla musica da camera con pianoforte. I trii per pianoforte di Haydn sono essenzialmente sonate per pianoforte con il violino e il violoncello che giocano principalmente ruoli di supporto, raddoppiando le linee degli acuti e dei bassi della partitura per pianoforte. Mozart d\u00e0 agli archi un ruolo indipendente, usandoli come contrappeso al pianoforte e aggiungendo le loro voci individuali alla \"conversazione\" nella musica da camera.\nMozart ha introdotto il clarinetto, di nuova invenzione, nell'arsenale della musica da camera, con il Trio Kegelstatt per viola, clarinetto e pianoforte, K. 498, e il Quintetto per clarinetto e quartetto d'archi, K. 581. Ha anche provato altri ensemble innovativi, tra cui il quintetto per violino, due viole, violoncello e corno, K. 407, quartetti per flauto e archi e varie combinazioni di strumenti a fiato. Ha scritto sei quintetti d'archi per due violini, due viole e violoncello, che esplorano i ricchi toni del tenore delle viole, aggiungendo una nuova dimensione alla \"conversazione\" del quartetto d'archi.\nI quartetti d'archi di Mozart sono considerati l'apice dell'arte classica. I sei quartetti d'archi che dedic\u00f2 a Haydn, suo amico e mentore, ispirarono il compositore pi\u00f9 anziano a dire al padre di Mozart: \"Ti dico davanti a Dio, da uomo onesto, che tuo figlio \u00e8 il pi\u00f9 grande compositore che io conosca personalmente o di reputazione. Ha gusto e, per di pi\u00f9, la pi\u00f9 profonda conoscenza della composizione.\"\nMolti altri compositori scrissero composizioni da camera durante questo periodo che furono popolari all'epoca e vengono suonate ancora oggi. Luigi Boccherini, compositore e violoncellista, compose quasi cento quartetti d'archi e pi\u00f9 di cento quintetti per due violini, viola e due violoncelli. In questo ensemble innovativo, in seguito utilizzato da Schubert, Boccherini regala assoli vistosi e virtuosistici al violoncello principale, come vetrina per il proprio modo di suonare. Il violinista Carl Ditters von Dittersdorf e il violoncellista Jan K\u0159titel Va\u0148hal, che suonavano entrambi quartetti con Haydn al secondo violino e Mozart alla viola, erano famosi compositori di musica da camera del periodo.\nDalla casa alla sala da concerti.\nL'inizio del XIX secolo vide enormi cambiamenti nella societ\u00e0 e nella tecnologia musicale che ebbero effetti di vasta portata sul modo in cui la musica da camera veniva composta e suonata.\nCollasso dell'aristocrazia.\nPer tutto il XVIII secolo, il compositore era normalmente un dipendente di un aristocratico e la musica da camera che componeva era per il piacere di suonatori e ascoltatori aristocratici. Haydn, ad esempio, era al servizio di Nicola I Esterh\u00e1zy, amante della musica e suonatore dilettante di baryton, per il quale Haydn scrisse molti dei suoi trii d'archi. Mozart scrisse tre quartetti d'archi per il re di Prussia, Federico Guglielmo II, un violoncellista. Molti dei quartetti di Beethoven furono eseguiti per la prima volta con il suo mecenate conte Andrey Razumovsky al secondo violino. Boccherini compose per il re di Spagna.\nCon il declino dell'aristocrazia e l'ascesa di nuovi ordini sociali in tutta Europa, i compositori dovettero sempre pi\u00f9 fare soldi vendendo le loro composizioni ed eseguendo concerti. Spesso davano concerti in abbonamento, che prevedevano l'affitto di una sala e la raccolta delle entrate dell'esibizione. Sempre pi\u00f9 spesso scrivevano musica da camera non solo per ricchi mecenati, ma anche per musicisti professionisti che suonavano per un pubblico pagante.\nCambiamenti nella struttura degli strumenti a corda.\nAll'inizio del XIX secolo, i liutai svilupparono nuovi metodi per costruire il violino, la viola e il violoncello che davano a questi strumenti un tono pi\u00f9 ricco, pi\u00f9 volume e pi\u00f9 potenza. Nello stesso tempo, gli archettai allungavano l'arco del violino, con un fascio di crini pi\u00f9 spesso sotto una tensione maggiore. Questa migliore proiezione rese possibili anche nuove tecniche di arcata. Nel 1820, Louis Spohr invent\u00f2 la mentoniera, che dava ai violinisti pi\u00f9 libert\u00e0 di movimento nella mano sinistra, per una tecnica pi\u00f9 agile. Questi cambiamenti hanno contribuito all'efficacia delle esecuzioni pubbliche in grandi sale e hanno ampliato il repertorio di tecniche a disposizione dei compositori di musica da camera.\nInvenzione del pianoforte.\nDurante tutta l'era barocca, il clavicembalo era stato uno dei principali strumenti utilizzati nella musica da camera. Lo strumento usava le penne per pizzicare le corde e aveva un suono delicato. A causa del suo disegno, l'attacco o il peso con cui l'esecutore suonava sulla tastiera non modificava il volume o il tono. Tra il 1750 circa e la fine del secolo, il clavicembalo cadde gradualmente in disuso. Alla fine del 1700, il pianoforte divenne pi\u00f9 popolare come strumento. Anche se il pianoforte fu inventato da Bartolomeo Cristofori all'inizio del 1700, non aveva avuto grande diffusione fino alla fine di quel secolo, quando i miglioramenti tecnici nella sua costruzione lo resero uno strumento pi\u00f9 efficace. A differenza del clavicembalo, il pianoforte poteva suonare dinamiche morbide o forti e attacchi taglienti sforzando a seconda di quanto forte o piano l'esecutore suonasse i tasti. Il pianoforte migliorato fu adottato da Mozart e da altri compositori, che iniziarono a comporre pezzi da camera con il pianoforte come protagonista, che divenne sempre pi\u00f9 dominante nel corso del XIX secolo, tanto che molti compositori, come Franz Liszt e Fryderyk Chopin, scrissero quasi esclusivamente per pianoforte solo (o pianoforte solo con orchestra).\nBeethoven.\nLudwig van Beethoven ha attravers\u00f2 questo periodo di cambiamento come un gigante della musica occidentale. Trasform\u00f2 la musica da camera, elevandola a un nuovo livello, sia in termini di contenuto che di richieste tecniche per artisti e pubblico. Le sue opere, nelle parole di Maynard Solomon, erano \"...i modelli rispetto ai quali il romanticismo del XIX secolo ha misurato i suoi successi e fallimenti\". I suoi ultimi quartetti, in particolare, furono considerati un traguardo cos\u00ec scoraggiante che molti compositori dopo di lui ebbero paura di provare a comporre quartetti; Johannes Brahms compose e fece a pezzi 20 quartetti d'archi prima di osare pubblicare un'opera che riteneva degna del \"gigante che marciava dietro\".\nBeethoven fece il suo debutto formale come compositore con tre Trii con pianoforte, op. 1. Anche questi primi lavori, scritti quando Beethoven aveva solo 22 anni, pur aderendo a una matrice rigorosamente classica, mostravano i segni delle nuove strade che Beethoven avrebbe tracciato negli anni a venire. Quando mostr\u00f2 il manoscritto dei trii a Haydn, suo insegnante, prima della pubblicazione, questi approv\u00f2 i primi due, ma mise in guardia dalla pubblicazione del terzo trio, in do minore, in quanto troppo radicale, avvertendo che non sarebbe stato \"... compreso e accolto favorevolmente dal pubblico\u00bb.\nHaydn si sbagliava: il terzo trio divenne il pi\u00f9 popolare dei tre e le critiche di Haydn causarono un litigio tra lui e il sensibile Beethoven. Il trio \u00e8, infatti, una partenza dalla matrice che Haydn e Mozart avevano realizzato. Beethoven realizz\u00f2 radicali modifiche di tempo all'interno di frasi e movimenti. Aument\u00f2 notevolmente l'indipendenza degli archi, in particolare del violoncello, permettendogli di spaziare al di sopra del pianoforte e occasionalmente anche del violino.\nSe la sua op. 1, i trii, present\u00f2 al pubblico le opere di Beethoven, il suo Settetto, Op. 20, lo consacr\u00f2 come uno dei compositori pi\u00f9 apprezzati d'Europa. Il settetto, composto per violino, viola, violoncello, contrabbasso, clarinetto, corno e fagotto, fu un grande successo. Venne eseguito molto frequentemente. Venne trascritto in molte combinazioni, una delle quali, per clarinetto, violoncello e pianoforte, fu composta dallo stesso Beethoven, ed era cos\u00ec popolare che Beethoven temette che avrebbe eclissato le sue altre opere. Nel 1815 Carl Czerny scrisse che Beethoven \"non poteva sopportare il suo settetto e si arrabbi\u00f2 a causa dell'applauso universale che aveva ricevuto\". Il settetto \u00e8 scritto come un classico divertimento in sei movimenti, inclusi due minuetti, e una serie di variazioni. \u00c8 pieno di melodie orecchiabili, con assoli per tutti gli strumenti, compreso il contrabbasso.\nNei suoi 17 quartetti d'archi, composti nel corso di 37 anni, Beethoven pass\u00f2 da compositore classico per eccellenza a creatore del romanticismo musicale, e infine, con i suoi ultimi quartetti d'archi, trascese il classicismo e il romanticismo per creare un genere che sfidava ogni categorizzazione. Stravinsky si riferiva alla Grande fuga, degli ultimi quartetti, come \"...questo brano musicale assolutamente contemporaneo che sar\u00e0 contemporaneo per sempre\".\ni Sei quartetti d'archi, Op. 18, furono scritti in stile classico, nello stesso anno in cui Haydn scrisse i suoi quartetti Op. 76. Anche qui Beethoven estese le strutture formali introdotte da Haydn e Mozart. Nel quartetto op. 18, n. 1, in fa maggiore, per esempio, c'\u00e8 un lungo assolo lirico per violoncello nel secondo movimento, che conferisce a questo strumento un nuovo tipo di voce nella \"conversazione\" del quartetto. E l'ultimo movimento dell'op. 18, n. 6, \"La Malincolia\", crea un nuovo tipo di struttura formale, intrecciando una sezione lenta e malinconica con una danza maniacale. Beethoven avrebbe usato questa forma nei quartetti successivi, e anche Brahms e altri la adottarono.\nNegli anni dal 1805 al 1806, Beethoven compose i tre quartetti op. 59 commissionati del conte Razumovsky, che suon\u00f2 il secondo violino nella loro prima esecuzione. Questi quartetti, del periodo centrale di Beethoven, furono pionieri dello stile romantico. Oltre ad introdurre molte innovazioni strutturali e stilistiche, erano tecnicamente molto pi\u00f9 difficili da eseguire, tanto che erano, e rimangono, fuori dalla portata di molti archi dilettanti. Quando il primo violinista Ignaz Schuppanzigh si lament\u00f2 della loro difficolt\u00e0, Beethoven replic\u00f2: \"Pensi che mi importi del tuo miserabile violino quando lo spirito mi ispira?\" Tra le difficolt\u00e0 ci sono sincope complesse e ritmi incrociati; sequenze sincronizzate di sedicesimi, trentaduesimi e sessantaquattresimi con improvvise modulazione che richiedono un'attenzione speciale per l'intonazione. Oltre all'op. 59, Beethoven compose altri due quartetti durante il suo periodo centrale: il quartetto n.10 Op. 74], il quartetto \"Arpa\", cos\u00ec chiamato per l'insolito effetto arpa che Beethoven crea con passaggi pizzicati nel primo movimento, e il quartetto n. 11 Op. 95, il \"Serioso\".\nIl \"Serioso\" \u00e8 un'opera di transizione che inaugura il periodo tardo di Beethoven, un periodo di composizioni di grande introspezione. \"Il particolare tipo di interiorit\u00e0 dell'ultimo periodo di stile di Beethoven\", scrive Joseph Kerman, d\u00e0 la sensazione che \"la musica suoni solo per il compositore e per un altro ascoltatore, un origliatore sbalordito: tu\". Negli ultimi quartetti, la \"conversazione\" del quartetto \u00e8 spesso sconnessa, procedendo come un flusso di coscienza. Le melodie vengono interrotte o passate nel mezzo della linea melodica da strumento a strumento. Beethoven utilizza nuovi effetti, mai sperimentati prima nella letteratura del quartetto d'archi: l'effetto etereo e onirico degli intervalli aperti tra la corda del Mi acuto e quella del La aperto nel secondo movimento del quartetto op. 132; l'uso di \"sul ponticello\" (suonare sul ponte del violino) per un suono fragile e graffiante nel movimento Presto dell'op. 131; l'uso del modo lidio, raramente ascoltato nella musica occidentale per 200 anni, nell'op. 132; una melodia di violoncello suonata alta sopra tutti gli altri archi nel finale dell'op. 132. Eppure, nonostante tutta questa disarticolazione, ogni quartetto \u00e8 strettamente progettato, con una struttura generale che lega il lavoro insieme.\nBeethoven scrisse otto trii per pianoforte, cinque trii per archi, due quintetti per archi e numerosi pezzi per ensemble di fiati. Scrisse anche dieci sonate per violino e pianoforte e cinque sonate per violoncello e pianoforte.\nFranz Schubert.\nMentre Beethoven, nei suoi ultimi quartetti, andava nella sua direzione, Franz Schubert continu\u00f2 e stabil\u00ec lo stile romantico emergente. Nei suoi 31 anni, Schubert dedic\u00f2 gran parte della sua vita alla musica da camera, componendo 15 quartetti d'archi, due trii con pianoforte, trii d'archi, un quintetto per pianoforte comunemente noto come \"La trota\", un ottetto per archi e fiati, e il suo famoso quintetto per due violini, viola e due violoncelli.\nLa musica di Schubert, come la sua vita, ha esemplificato i contrasti e le contraddizioni del suo tempo. Da un lato, era il beniamino della societ\u00e0 viennese: suon\u00f2 in serate che divennero note come \"Schubertiaden\", dove esegu\u00ec le sue composizioni leggere e garbate che esprimevano il gem\u00fctlichkeit di Vienna degli anni 1820. D'altra parte, la sua breve vita fu avvolta nella tragedia, devastata dalla povert\u00e0 e dalla cattiva salute. La musica da camera era il mezzo ideale per esprimere questo conflitto, \"per conciliare i suoi temi essenzialmente lirici con il suo sentimento per l'espressione drammatica all'interno di una forma che offrisse la possibilit\u00e0 di contrasti di colore estremi\". Il quintetto per archi in Do, D.956, \u00e8 un esempio di come questo conflitto si esprime nella musica. Dopo una lenta introduzione, il primo tema del primo movimento, focoso e drammatico, porta a un ponte di tensione crescente, che raggiunge il picco improvvisamente e si rompe nel secondo tema, un duetto cadenzato nelle voci pi\u00f9 basse. L'alternato Sturm und Drang e rilassamento continua per tutto il movimento.\nQueste forze contrastanti sono espresse in alcune delle altre opere di Schubert: nel quartetto La morte e la fanciulla, il Quartetto Rosamunde e nel tempestoso movimento del \"Quartettsatz, D. 703\".\nFelix Mendelssohn.\nA differenza di Schubert, Felix Mendelssohn ebbe una vita di pace e prosperit\u00e0. Nato in una ricca famiglia ebrea ad Amburgo, si dimostr\u00f2 un bambino prodigio. All'et\u00e0 di 16 anni aveva scritto la sua prima opera da camera importante, l'Ottetto, op. 20. Gi\u00e0 in quest'opera Mendelssohn mostr\u00f2 parte dello stile unico che avrebbe caratterizzato le sue opere successive; in particolare, la trama leggera e sottile dei suoi movimenti scherzosi, esemplificata anche dal movimento \"Canzonetta\" del Quartetto d'archi n. 1 op. 12, e lo scherzo del Piano Trio No. 1 in Re minore op. 49.\nUn'altra caratteristica della quale Mendelssohn fu pioniere \u00e8 la forma ciclica nella struttura complessiva. Ci\u00f2 significa il riutilizzo del materiale tematico da un movimento all'altro, per dare coerenza totale al pezzo. Nel suo Quartetto d'archi n. 2, apre il pezzo con una tranquilla sezione di adagio in La maggiore, che contrasta con il tempestoso primo movimento in La minore. Dopo l'ultimo, vigoroso movimento del Presto, torna all'Adagio di apertura per concludere il pezzo. Questo quartetto d'archi \u00e8 anche l'omaggio di Mendelssohn a Beethoven; l'opera \u00e8 costellata di citazioni dai quartetti medi e tardi di Beethoven.\nDurante la sua maturit\u00e0, Mendelssohn compose due trii con pianoforte, sette opere per quartetto d'archi, due quintetti per archi, l'ottetto, un sestetto per pianoforte e archi e numerose sonate per pianoforte con violino, violoncello e clarinetto.\nRobert Schumann.\nRobert Schumann continu\u00f2 lo sviluppo della scrittura ciclica. Nel suo quintetto per pianoforte in Mi bemolle, Op. 44, Schumann inser\u00ec una doppia fuga nel finale, utilizzando il tema del primo movimento e quello dell'ultimo. Sia Schumann che Mendelssohn, seguendo l'esempio di Beethoven, fecero rivivere la fuga, che era caduta in disgrazia fin dal periodo barocco. Tuttavia, invece di scrivere rigorose fughe, usarono il contrappunto come un altro modo di \"conversazione\" tra gli strumenti di musica da camera. Molti dei lavori da camera di Schumann, inclusi tutti e tre i suoi quartetti d'archi e il suo quartetto di pianoforte, hanno sezioni contrappuntistiche intrecciate perfettamente nella trama compositiva complessiva.\nI compositori della prima met\u00e0 del XIX secolo erano molto consapevoli del paradigma \"conversazionale\" stabilito da Haydn e Mozart. Schumann scrisse che in un vero quartetto \"ognuno ha qualcosa da dire... una conversazione, spesso veramente bella, spesso stranamente e torbidamente intrecciata, tra quattro persone\". La loro consapevolezza \u00e8 esemplificata dal compositore e violinista virtuoso Louis Spohr. Egli divise i suoi 36 quartetti d'archi in due tipi: il \"quatuor brillante\", essenzialmente un concerto per violino con accompagnamento di trio d'archi, e \"quatuor dialog\", nella tradizione \"conversazionale\".\nMusica da camera e societ\u00e0 del XIX secolo.\nDurante il XIX secolo, con l'avvento della nuova tecnologia guidata dalla rivoluzione industriale, la musica stampata divenne pi\u00f9 economica e quindi pi\u00f9 accessibile, mentre la produzione musicale domestica ottenne una popolarit\u00e0 diffusa. I compositori iniziarono a incorporare nuovi elementi e tecniche nelle loro opere per fare appello a questo mercato aperto, poich\u00e9 c'era un crescente desiderio dei consumatori per la musica da camera. Mentre i miglioramenti negli strumenti portarono a un maggior numero di esecuzioni pubbliche di musica da camera, questa rimase un tipo di musica da suonare in ambienti domestici. Societ\u00e0 di quartetti amatoriali sorsero in tutta Europa, e nessuna citt\u00e0 di medie dimensioni in Germania o in Francia ne era priva. Queste societ\u00e0 sponsorizzavano \"concerti domestici\", compilavano biblioteche musicali e incoraggiavano l'esecuzione di quartetti e altri ensemble. Nei paesi europei, in particolare in Germania e Francia, musicisti affini si riunivano e iniziavano a sviluppare un forte legame con la comunit\u00e0. I compositori erano molto versati nel comporre opere orchestrali e opere virtuosistiche solistiche, che costituivano la maggior parte del repertorio del concerto pubblico. Tra i primi compositori francesi Camille Saint-Sa\u00ebns e C\u00e9sar Franck.\nA parte i paesi austro-germanici \"centrali\", ci fu una fioritura della sottocultura della musica da camera in altre regioni come la Gran Bretagna. L\u00ec la musica da camera veniva spesso eseguita da uomini della classe alta e media con abilit\u00e0 musicali meno avanzate in un ambiente inaspettato come gruppi informali in una residenza privata con pochi ascoltatori. In Gran Bretagna, le forme pi\u00f9 comune di composizioni di musica da camera furono il quartetto d'archi, le canzoni sentimentali e le opere da camera per pianoforte come il trio con pianoforte, in un certo senso, descrive la concezione standard del convenzionale \"fare musica vittoriano\". A met\u00e0 del XIX secolo, con l'ascesa del movimento femminista, anche le donne iniziarono ad essere accettate a partecipare alla musica da camera.\nVennero composti migliaia di quartetti da centinai di compositori; tra il 1770 e il 1800, vennero pubblicati pi\u00f9 di 2000 quartetti, e il ritmo non diminu\u00ec nel secolo successivo. Per tutto il XIX secolo, i compositori pubblicarono quartetti d'archi ormai a lungo trascurati: George Onslow scrisse 36 quartetti e 35 quintetti; Gaetano Donizetti compose decine di quartetti, Antonio Bazzini, Anton\u00edn Reicha, Carl Reissiger, Josef Suk e altri scrissero a profusione per soddisfare un'insaziabile richiesta di quartetti. Inoltre, c'era un vivace mercato per gli arrangiamenti per quartetto d'archi di melodie popolari, opere per pianoforte, sinfonie e arie d'opera.\nMa erano all'opera forze opposte. La met\u00e0 del XIX secolo vide l'ascesa di virtuosi eccezionali, che distolsero l'attenzione dalla musica da camera verso le esibizioni da solista. Il pianoforte, che poteva essere prodotto in serie, divenne uno strumento preferito e molti compositori, come Chopin e Liszt, componevano principalmente se non esclusivamente per pianoforte.\nL'ascesa del pianoforte e della composizione sinfonica non era solo una questione di preferenza; era anche una questione di ideologia. Nel 1860, tra i musicisti romantici crebbe uno scisma sulla direzione della musica. Molti compositori tendevano ad esprimere la loro personalit\u00e0 romantica attraverso le loro opere. Per il momento, queste opere da camera non erano necessariamente dedicate a uno specifico soggetto. Famose opere da camera come il Trio per pianoforte in Re minore di Fanny Mendelssohn, il Trio in Mi bemolle maggiore di Beethoven e il Quintetto per pianoforte in La maggiore di Franz Schubert sono tutte molto personali. Liszt e Richard Wagner guidarono un movimento che sosteneva che la \"musica pura\" aveva fatto il suo corso con Beethoven, e quella nuova, la musica a programma, in cui la musica creava \"immagini\" con le sue melodie era il futuro dell'arte. I compositori di questa scuola non conoscevano la musica da camera. A questa opinione si opponevano Johannes Brahms e i suoi collaboratori, in particolare il potente critico musicale Eduard Hanslick. Questa \"guerra dei romantici\" scosse il mondo artistico dell'epoca, con scambi di vituperi tra i due campi, boicottaggi di concerti e petizioni.\nSebbene il modo di suonare amatoriale avesse prosperato per tutto il XIX secolo, questo fu anche un periodo di crescente professionalizzazione della musica da camera. Quartetti professionisti iniziarono a dominare il palcoscenico dei concerti di musica da camera. L'Hellmesberger Quartet, guidato da Joseph Hellmesberger, e il Joachim Quartet, guidato da Joseph Joachim, eseguirono la prima di nuovi quartetti d'archi di Brahms e altri compositori. Un altro famoso quartetto fu quello di Vilemina Norman Neruda, noto anche come \"Lady Hall\u00e9\". Infatti, durante l'ultimo terzo del secolo, le esecutrici iniziarono a prendere posto sul palco dei concerti: un quartetto d'archi tutto al femminile guidato da Emily Shinner, e il quartetto Lucas, anch'esso costituito da tutte donne, furono due esempi notevoli.\nVerso il XX secolo.\nFu Johannes Brahms a portare la fiaccola della musica romantica verso il XX secolo. Annunciato da Robert Schumann come il falsario di \"nuove strade\" nella musica, la musica di Brahms \u00e8 un ponte tra il classico e il moderno. Da un lato, Brahms era un tradizionalista, conservando le tradizioni musicali di Bach e Mozart. Nella sua musica da camera, usa tecniche tradizionali di contrappunto, incorporando fughe e canoni in ricche trame \"conversazionali\" e armoniche. D'altra parte, Brahms ampli\u00f2 la struttura e il vocabolario armonico della musica da camera, sfidando le nozioni tradizionali di tonalit\u00e0. Un esempio di ci\u00f2 \u00e8 nel Sestetto per archi n. 2 di Brahms, op. 36.\nTradizionalmente, i compositori scrivevano il primo tema di un pezzo nella relativa chiave, stabilendo fermamente quella chiave come tonica o chiave del pezzo. Il tema di apertura dell'op. 36 inizia sulla tonica (Sol maggiore), ma gi\u00e0 dalla terza misura modula alla chiave non correlata di Mi bemolle maggiore. Man mano che il tema si sviluppa, spazia attraverso varie tonalit\u00e0 prima di tornare alla tonica di Sol maggiore. Questa \"audacia armonica\", come la descrive Swafford, apr\u00ec la strada a esperimenti pi\u00f9 audaci.\nNon solo nell'armonia, ma anche nella struttura musicale complessiva, Brahms fu un innovatore. Svilupp\u00f2 una tecnica che Arnold Sch\u00f6nberg ha descritto come \"variazione in via di sviluppo\". Piuttosto che frasi definite in modo discreto, Brahms spesso esegue frase in frase e mescola motivi melodici per creare un tessuto di melodia continua. Schoenberg, il creatore del sistema a 12 toni della composizione, fece risalire le radici del suo modernismo a Brahms, nel suo saggio \"Brahms il progressista\".\nIn totale, Brahms pubblic\u00f2 24 opere di musica da camera, tra cui tre quartetti d'archi, cinque trii con pianoforte, il Quintetto per pianoforte e archi, op. 34, e altre opere. Tra i suoi ultimi lavori ricordiamo il Quintetto per clarinetto, op. 115 e un trio per clarinetto, violoncello e pianoforte. Compose un trio per l'insolita combinazione di pianoforte, violino e corno, op. 40. Compose inoltre Due canti per voce, viola e pianoforte, op. 91, riprendendo la forma della voce con archi obbligati che era stata praticamente abbandonata a partire dal Barocco.\nL'esplorazione della tonalit\u00e0 e della struttura iniziata da Brahms, prosegu\u00ec con i compositori di scuola francese. Il quintetto per pianoforte in Fa minore di C\u00e9sar Franck, composto nel 1879, stabil\u00ec ulteriormente la forma ciclica esplorata per la prima volta da Schumann e Mendelssohn, riutilizzando lo stesso materiale tematico in ciascuno dei tre movimenti. Il quartetto d'archi, op. 10 di Claude Debussy \u00e8 considerato uno spartiacque nella storia della musica da camera. Il quartetto utilizza la struttura ciclica, e costituisce un definitivo divorzio dalle regole dell'armonia classica. \"Tutti i suoni in qualsiasi combinazione e in qualsiasi successione sono d'ora in poi liberi di essere utilizzati in una continuit\u00e0 musicale\", scrisse Debussy. Pierre Boulez said that Debussy freed chamber music from \"rigid structure, frozen rhetoric and rigid aesthetics\".\nL'esplorazione della tonalit\u00e0 e della struttura inizi\u00f2 da Brahms \u00e8 prosegu\u00ec con i compositori di scuola francese. Il quintetto per pianoforte in Fa minore di C\u00e9sar Franck, composto nel 1879, stabil\u00ec ulteriormente la forma ciclica esplorata per la prima volta da Schumann e Mendelssohn, riutilizzando lo stesso materiale tematico in ciascuno dei tre movimenti. Il quartetto d'archi, op. 10 di Claude Debussy, \u00e8 considerato uno spartiacque nella storia della musica da camera. Il quartetto utilizza la struttura ciclica, e costituisce un definitivo divorzio dalle regole dell'armonia classica. \"Tutti i suoni in qualsiasi combinazione e in qualsiasi successione sono d'ora in poi liberi di essere utilizzati in una continuit\u00e0 musicale\", scrisse Debussy. Pierre Boulez disse che Debussy liber\u00f2 la musica da camera da una \"struttura rigida, retorica congelata ed esteticamente rigida\".\nIl quartetto di Debussy, come i quartetti d'archi di Maurice Ravel e di Gabriel Faur\u00e9, crearono un nuovo colore di tono per la musica da camera, un colore e una trama associati alla musica impressionista. Il violista James Dunham, componente dei Quartetti di Cleveland e Sequoia, scrisse del Quartetto di Ravel: \"Sono stato semplicemente sopraffatto dall'onda sonora, dalla sensazione dei colori che cambiano continuamente\u00a0...\" Per questi compositori, gli ensemble da camera erano il veicolo ideale per trasmettere questo senso atmosferico e le opere da camera costituivano gran parte della loro produzione.\nNazionalismo nella musica da camera.\nParallelamente alla tendenza a cercare nuove modalit\u00e0 di tonalit\u00e0 e consistenza, ci fu un altro nuovo sviluppo nella musica da camera: l'ascesa del nazionalismo. I compositori si rivolsero sempre pi\u00f9 ai ritmi e alle tonalit\u00e0 delle loro terre d'origine per trarre ispirazione e materiale tematico. \"L'Europa \u00e8 stata spinta, dalla tendenza romantica, a stabilire in materia musicale i confini nazionali sempre pi\u00f9 nettamente\", scrisse Alfred Einstein. \"La raccolta e il setacciamento di antichi tesori melodici tradizionali\u00a0... hanno costituito la base per un'arte-musica creativa.\" Per molti di questi compositori, la musica da camera era il veicolo naturale per esprimere i propri caratteri nazionali.\nIl compositore ceco Anton\u00edn Dvo\u0159\u00e1k cre\u00f2, nella sua musica da camera, una nuova voce per la musica della sua nativa Boemia. In 14 quartetti d'archi, tre quintetti per archi, due quartetti per pianoforte, un sestetto per archi, quattro trii per pianoforte e numerose altre composizioni da camera, Dvo\u0159\u00e1k incorpor\u00f2 la musica e i modi folk come parte integrante delle sue composizioni. Ad esempio, nel Quintetto per pianoforte in la maggiore op. 81, il movimento lento \u00e8 una Dumka, una ballata popolare slava che alterna un canto espressivo lento e una danza veloce. La fama di Dvo\u0159\u00e1k nello stabilire una musica d'arte nazionale era cos\u00ec grande che il filantropo e conoscitore di musica di New York Jeannette Thurber lo invit\u00f2 negli Stati Uniti, a dirigere un conservatorio che avrebbe stabilito uno stile musicale americano. L\u00ec, Dvo\u0159\u00e1k scrisse il suo Quartetto d'archi in Fa maggiore, op. 96, soprannominato \"L'americano\". Durante la composizione del lavoro, Dvo\u0159\u00e1k osserv\u00f2 a lungo un gruppo di indiani Kickapoo che eseguivano danze e canti nativi, e queste canzoni potrebbero essere state incorporate nel quartetto.\nBed\u0159ich Smetana, un altro ceco, compose un trio con pianoforte e un quartetto d'archi, entrambi i quali incorporano ritmi e melodie cechi nativi. In Russia, la musica popolare permeava le opere dei compositori della fine del XIX secolo. P\u00ebtr Il'i\u010d \u010cajkovskij utilizz\u00f2 una tipica danza popolare russa nel movimento finale del suo sestetto d'archi, \"Souvenir de Florence\", op. 70. Il Quartetto n. 2 di Alexander Borodin contiene riferimenti alla musica popolare, e il lento movimento notturno ricorda i modi mediorientali che erano in voga nel mondo musulmano, in zone della Russia meridionale. Edvard Grieg utilizz\u00f2 lo stile musicale della sua nativa Norvegia nel suo Quartetto d'archi in Sol minore, op. 27 e nelle Sonate per violino.\nIn Ungheria, i compositori Zolt\u00e1n Kod\u00e1ly e B\u00e9la Bart\u00f3k aprirono la strada alla scienza dell'etnomusicologia eseguendo uno dei primi studi completi sulla musica popolare. Spaziando nelle province magiare, trascrissero, registrarono e classificarono decine di migliaia di melodie popolari. Utilizzarono questi brani nelle loro composizioni, che sono caratterizzate dai ritmi asimmetrici e dalle armonie modali di quella musica. Le loro composizioni di musica da camera, e quelle del compositore ceco Leo\u0161 Jan\u00e1\u010dek, combinavano la tendenza nazionalista con la ricerca di nuove tonalit\u00e0 del XX secolo. I quartetti d'archi di Jan\u00e1\u010dek non solo incorporano le tonalit\u00e0 della musica popolare ceca, ma riflettono anche i ritmi del discorso in ceco.\nNuovi suoni per un nuovo mondo.\nLa fine della tonalit\u00e0 occidentale, iniziata sottilmente da Brahms e resa esplicita da Debussy, mise in crisi i compositori del XX secolo. Non si trattava semplicemente di trovare nuovi tipi di armonie e sistemi melodici per sostituire la scala diatonica che era alla base dell'armonia occidentale; l'intera struttura della musica occidentale, le relazioni tra i movimenti e tra gli elementi strutturali all'interno dei movimenti, era basata sulle relazioni tra le diverse chiavi. Quindi i compositori vennero sfidati a costruire una struttura completamente nuova per la musica.\nQuesto \u00e8 stato unito alla sensazione che l'era che aveva visto l'invenzione delle automobili, del telefono, dell'illuminazione elettrica e della guerra mondiale avesse bisogno di nuove modalit\u00e0 di espressione. \"Il secolo dell'aereo merita la sua musica\", scriveva Debussy.\nIspirazione dalla musica popolare.\nLa ricerca di una nuova musica prese diverse direzioni. La prima, guidata da Bart\u00f3k, fu verso i costrutti tonali e ritmici della musica popolare. La ricerca di Bart\u00f3k sulla musica popolare ungherese e di altri paesi dell'Europa orientale e del Medio Oriente gli rivel\u00f2 un mondo musicale costruito su scale musicali che non erano n\u00e9 maggiori n\u00e9 minori, e ritmi complessi che erano estranei alla sala da concerto. Nel suo quinto quartetto, per esempio, Bart\u00f3k usa un tempo in chiave di formula_1, \"sorprendente per il musicista di formazione classica, ma una seconda natura per il musicista folk\". Strutturalmente, inoltre, Bart\u00f3k spesso inventava o prendeva in prestito da modi popolari. Nel sesto quartetto d'archi, ad esempio, Bart\u00f3k inizia ogni movimento con una melodia lenta ed elegiaca, seguita dal materiale melodico principale, e conclude il quartetto con un movimento lento che \u00e8 interamente costruito su questa elegia. Questa \u00e8 una forma comune in molte culture di musica popolare.\nI sei quartetti d'archi di Bart\u00f3k sono spesso paragonati agli ultimi quartetti di Beethoven. In essi, Bart\u00f3k costruisce nuove strutture musicali, esplora sonorit\u00e0 mai prodotte in precedenza nella musica classica (ad esempio, il pizzicato a scatto, in cui l'esecutore solleva la corda e la lascia scattare sulla tastiera con un ronzio udibile), e crea modalit\u00e0 espressive che distinguono queste opere da tutte le altre. \"Gli ultimi due quartetti di Bart\u00f3k proclamano la santit\u00e0 della vita, il progresso e la vittoria dell'umanit\u00e0 nonostante i pericoli antiumanistici del tempo\", scrive l'analista John Herschel Baron. L'ultimo quartetto, scritto quando Bart\u00f3k si stava preparando a fuggire dall'invasione nazista dell'Ungheria per una nuova e incerta vita negli Stati Uniti, \u00e8 spesso visto come una dichiarazione autobiografica della tragedia dei suoi tempi.\nBart\u00f3k non fu solo nelle sue esplorazioni della musica popolare. I \"Three Pieces for String Quartet\" di Igor Stravinsky sono strutturati come tre canti popolari russi, piuttosto che come un classico quartetto d'archi. Stravinsky, come Bart\u00f3k, usava ritmi asimmetrici in tutta la sua musica da camera; la Histoire du soldat, nell'arrangiamento di Stravinsky per clarinetto, violino e pianoforte, sposta costantemente le indicazioni di tempo tra due, tre, quattro e cinque battute. In Gran Bretagna, i compositori Ralph Vaughan Williams, William Turner Walton e Benjamin Britten attinsero alla musica folk inglese per gran parte della loro musica da camera: Vaughan Williams incorpor\u00f2 canti popolari e suonate country nel suo primo quartetto d'archi. Il compositore americano Charles Ives compose musica che era distintamente americana. Ives diede titoli programmatici a gran parte della sua musica da camera; il suo primo quartetto d'archi, per esempio, si chiama \"From the Salvation Army\" e cita inni protestanti americani in diversi punti.\nSerialismo, politonalit\u00e0 e poliritmi.\nUna seconda direzione nella ricerca di una nuova tonalit\u00e0 era il serialismo dodecafonico. Arnold Sch\u00f6nberg svilupp\u00f2 la dodecafonia in alternativa alla struttura fornita dal sistema diatonico. Il suo metodo consiste nel costruire un pezzo utilizzando una serie delle dodici note della scala cromatica, permutandolo e sovrapponendolo a se stesso per creare la composizione.\nSchoenberg non arriv\u00f2 immediatamente al metodo seriale. Il suo primo lavoro da camera, il sestetto per archi Verkl\u00e4rte Nacht, era per lo pi\u00f9 un lavoro tardo romantico tedesco, sebbene fosse audace nell'uso delle modulazioni. Il primo lavoro decisamente atonale fu il Quartetto d'archi n. 2; l'ultimo movimento di questo quartetto, che include un soprano, \u00e8 privo di tonalit\u00e0. Schoenberg esplor\u00f2 ulteriormente l'atonalit\u00e0 con \"Pierrot Lunaire\", per voce, flauto o ottavino, clarinetto, violino, violoncello e pianoforte. Il cantante usa una tecnica chiamata Sprechstimme, a met\u00e0 tra il discorso e il canto.\nDopo aver sviluppato la tecnica dodecafonica, Schoenberg compose una serie di lavori da camera, tra cui altri due quartetti d'archi, un trio d'archi e un quintetto di fiati. Fu seguito da un certo numero di altri compositori dodecafonici, i pi\u00f9 importanti dei quali furono i suoi allievi Alban Berg, che compose la \"Lyric Suite\" per quartetto d'archi , e Anton Webern, nei \"Cinque movimenti per quartetto d'archi\", op. 5.\nLa tecnica dodecafonica non fu l'unico nuovo esperimento sulla tonalit\u00e0. Darius Milhaud \nsvilupp\u00f2 l'uso della politonalit\u00e0, cio\u00e8 musica in cui diversi strumenti suonano contemporaneamente in tonalit\u00e0 diverse. Milhaud compose 18 quartetti d'archi; i quartetti numero 14 e 15 sono scritti in modo che ciascuno possa essere suonato da solo, oppure due possano essere suonati contemporaneamente come un ottetto. Milhaud usava anche idiomi jazz, come nella sua \"Suite\" per clarinetto, violino e pianoforte.\nIl compositore americano Charles Ives us\u00f2 non solo la politonalit\u00e0, nelle sue opere da camera, ma anche la polimetria. Nel suo Quartetto d'archi n. 1 inser\u00ec una sezione in cui il primo violino e la viola suonano in formula_2 mentre il secondo violino e il violoncello in formula_3.\nNeoclassicismo.\nLa pletora di direzioni prese dalla musica nel primo quarto del XX secolo portarono a una reazione di molti compositori. Guidati da Stravinsky, questi guardavano alla musica dell'Europa preclassica per ispirazione e stabilit\u00e0. Mentre le opere neoclassiche di Stravinsky, come il \"Quartetto a doppio canone per archi\", sono modellate su forme barocche e classiche: il canone, la fuga e la forma sonata barocca.\nPaul Hindemith fu un altro neoclassico. I suoi numerosi lavori da camera sono essenzialmente tonali, sebbene utilizzino molte armonie dissonanti. Hindemith compose sette quartetti d'archi e due trii d'archi, tra le altre opere da camera. In un'epoca in cui i compositori scrivevano opere di crescente complessit\u00e0, al di l\u00e0 della portata dei musicisti dilettanti, Hindemith riconobbe esplicitamente l'importanza del fare musica amatoriale e scrisse intenzionalmente pezzi che erano alla portata dei musicisti non professionisti.\nLe opere che il compositore riassunse come \"Kammermusik\", una raccolta di otto composizioni estese, sono principalmente concertanti, paragonabili ai \"Concerti brandeburghesi di Bach\".\nDmitri Shostakovich fu uno dei pi\u00f9 prolifici compositori di musica da camera del XX secolo, scrivendo 15 quartetti d'archi, due trii per pianoforte, il quintetto per pianoforte e numerose altre opere da camera. La musica di Shostakovich fu a lungo tempo bandita in Unione Sovietica e lo stesso Shostakovich fu in pericolo personale di deportazione in Siberia. Il suo Quartetto d'archi n. 8 \u00e8 un'opera autobiografica, che esprime la sua profonda depressione dovuta all'ostracismo, al limite del suicidio:\n ha citazioni da composizioni precedenti e utilizza il motivo a quattro note \"DSCH\", le iniziali del compositore.\nAllungare i limiti.\nNel corso del secolo, molti compositori crearono opere per piccoli ensemble che, sebbene formalmente possano essere considerate musica da camera, hanno messo in discussione molte delle caratteristiche fondamentali che avevano definito il genere negli ultimi 150 anni.\nMusica degli amici.\nL'idea di comporre musica che potesse essere suonata in casa, venne in gran parte abbandonata. Bart\u00f3k fu stato tra i primi a rinunciare a questa idea. \"Bart\u00f3k non ha mai concepito questi quartetti per esibizioni private, ma piuttosto per grandi concerti pubblici.\" A parte le molte difficolt\u00e0 tecniche quasi insormontabili di molti pezzi moderni, alcuni di essi sono difficilmente adatti per l'esecuzione in una piccola stanza. Ad esempio, \"Different Trains\" di Steve Reich \u00e8 composto per quartetto d'archi dal vivo e nastro registrato, che mette insieme un collage sonoro accuratamente orchestrato di parole, suoni di treni registrati e tre quartetti d'archi.\nParadigma conversazionale.\nDall'invenzione dei dispositivi di telecomunicazione elettrica nel XIX secolo, i musicisti di un quartetto d'archi possono persino condurre una conversazione quando sorvolano il pubblico in quattro elicotteri separati, come nel \"Helikopter-Streichquartett\" di Karlheinz Stockhausen. Quando il pezzo \u00e8 stato eseguito nel 1995, i musicisti avevano degli auricolari con un \"click track\" per consentire loro di suonare al momento giusto.\nRelazione tra compositore ed esecutore.\nTradizionalmente, il compositore scriveva le note e l'esecutore le interpretava. Ma questo non \u00e8 pi\u00f9 il caso di molta musica moderna. In \"F\u00fcr kommende Zeiten\" (per i tempi a venire), Stockhausen scrive istruzioni verbali che descrivono cosa devono suonare gli artisti. \"Costellazioni di stelle/con punti comuni/e stelle cadenti\u00a0... Fine improvvisa\" \u00e8 un esempio.\nIl compositore Terry Riley descrive come lavora con il Kronos Quartet, un ensemble dedicato alla musica contemporanea: \"Quando scrivo una partitura per loro, \u00e8 una partitura inedita. Ho inserito solo una minima quantit\u00e0 di dinamica e segni di fraseggio\u00a0...passiamo molto tempo a provare idee diverse per dare forma alla musica, per formarla. Alla fine del processo, gli artisti \"possiedono\" realmente la musica. Questo per me \u00e8 il modo migliore per interagire tra compositori e musicisti\".\nNuovi suoni.\nI compositori cercano nuovi timbri, lontani dalla tradizionale miscela di archi, pianoforte e fiati che caratterizzava la musica da camera nel XIX secolo. Questa ricerca ha portato all'incorporazione di nuovi strumenti nel XX secolo, come il theremin e il sintetizzatore nelle composizioni di musica da camera.\nMolti compositori hanno cercato nuovi timbri nell'ambito degli strumenti tradizionali. \"I compositori iniziano a sentire nuovi timbri e nuove combinazioni timbriche, che sono importanti per la nuova musica del XX secolo quanto la cosiddetta rottura della tonalit\u00e0 funzionale\", scrive lo storico della musica James McCalla. Gli esempi sono numerosi: la Sonata per due pianoforti e percussioni di Bart\u00f3k (1937), il \"Pierrot lunaire\" di Schoenberg, il \"Quartertone Pieces\" per due pianoforti accordati di Charles Ives. Altri compositori hanno utilizzato l'elettronica e tecniche estese per creare nuove sonorit\u00e0. Un esempio \u00e8 \"Black Angels\" di George Crumb, per quartetto d'archi elettrici (1970). I musicisti non solo utilizzano i loro strumenti amplificati, ma li percuotono anche con dei ditali, li pizzicano con graffette e suonano dalla parte sbagliata del ponte o tra le dita e il capotasto. Altri compositori hanno cercato di esplorare i timbri creati includendo strumenti che non sono spesso associati a un tipico ensemble orchestrale. Ad esempio, Robert Davine esplora i timbri orchestrali della fisarmonica quando \u00e8 inclusa in un tradizionale trio di fiati nel suo Divertimento per fisarmonica, flauto, clarinetto e fagotto.\nCosa significano questi cambiamenti per il futuro della musica da camera? \"Con i progressi tecnologici sono arrivate questioni di estetica e cambiamenti sociologici nella musica\", scrive l'analista Baron. \"Questi cambiamenti hanno spesso portato ad accuse che la tecnologia ha distrutto la musica da camera e che il progresso tecnologico \u00e8 inversamente proporzionale al valore musicale. La ferocia di questi attacchi sottolinea solo quanto siano fondamentali questi cambiamenti, e solo il tempo dir\u00e0 se l'umanit\u00e0 ne trarr\u00e0 beneficio.\nNella societ\u00e0 contemporanea.\nGli analisti concordano sul fatto che il ruolo della musica da camera nella societ\u00e0 sia profondamente cambiato negli ultimi 50 anni; eppure c'\u00e8 poco accordo su cosa sia questo cambiamento. Da un lato, Baron sostiene che \"la musica da camera in casa\u00a0... \u00e8 rimasta molto importante in Europa e in America fino alla seconda guerra mondiale, dopo di che la crescente invasione della radio e della registrazione ne ha ridotto considerevolmente la portata\". Questa visione \u00e8 supportata da impressioni soggettive. \"Oggi ci sono molti pi\u00f9 milioni di persone che ascoltano musica, ma molti meno suonano musica da camera solo per il piacere di farlo\", afferma il direttore d'orchestra e pianista Daniel Barenboim.\nTuttavia, recenti sondaggi suggeriscono che c'\u00e8, al contrario, una rinascita del fare musica in casa. Nel programma radiofonico \"I dilettanti aiutano a mantenere viva la musica da camera\" del 2005, la giornalista Theresa Schiavone cita un sondaggio Gallup che mostra un aumento della vendita di strumenti a corda in America. Joe Lamond, presidente della National Association of Music Manufacturers (NAMM) attribuisce l'aumento alla crescita della produzione musicale domestica da parte degli adulti che si avvicinano alla pensione. \"Guarderei davvero ai dati demografici dei [baby] boomer\", ha detto in un'intervista. Queste persone \"stanno iniziando a cercare qualcosa che sia importante per loro\u00a0... niente li fa sentire meglio che suonare musica\".\nUno studio dell'Ufficio europeo della musica, nel 1996, suggerisce che non solo le persone anziane suonano musica. \"Il numero di adolescenti che oggi fa musica \u00e8 quasi raddoppiato rispetto a quelli nati prima del 1960\", mostra lo studio. Mentre la maggior parte di questa crescita \u00e8 nella musica popolare, una parte \u00e8 nella musica da camera e nella musica d'arte, secondo lo studio.\nAnche se non c'\u00e8 accordo sul numero di suonatori di musica da camera, le opportunit\u00e0 di suonare per i dilettanti sono certamente cresciute. Il numero di campi e ritiri di musica da camera, dove i dilettanti possono incontrarsi per un fine settimana o un mese per suonare insieme, \u00e8 cresciuto. \"Music for the Love of It\", un'organizzazione per promuovere l'esecuzione amatoriale, pubblica un elenco di laboratori musicali che elenca pi\u00f9 di 500 laboratori in 24 paesi per dilettanti nel 2008. L'Associated Chamber Music Players (ACMP) offre un elenco di oltre 5.000 musicisti dilettanti in tutto il mondo che accolgono partner per sessioni di musica da camera.\nIndipendentemente dal fatto che il numero di musicisti dilettanti sia cresciuto o si sia ridotto, il numero di concerti di musica da camera in Occidente \u00e8 aumentato notevolmente negli ultimi 20 anni. Le sale da concerto hanno in gran parte sostituito la casa come sede dei concerti. Baron suggerisce che una delle ragioni di questa impennata sono \"i costi vertiginosi dei concerti orchestrali e le tariffe astronomiche richieste dai solisti famosi, che hanno messo entrambi i biglietti a un prezzo fuori dalla portata della maggior parte del pubblico\". Il repertorio di questi concerti \u00e8 quasi universalmente determinato dai classici del XIX secolo. Tuttavia, le opere moderne sono sempre pi\u00f9 inserite nei programmi, e alcuni gruppi, come il Kronos Quartet, si dedicano quasi esclusivamente alla musica contemporanea e alle nuove composizioni. Ensemble come il Turtle Island String Quartet, che combinano stili classici, jazz, rock e altri per creare musica crossover. Cello Fury e Project Trio offrono una nuova svolta al classico ensemble da camera. Cello Fury \u00e8 composto da tre violoncellisti e un batterista e Project Trio include un flautista, un bassista e un violoncellista.\nDiversi gruppi come Classical Revolution e Simple Measures hanno portato la musica da camera classica fuori dalle sale da concerto e nelle strade. I Simple Measures, un gruppo di musicisti da camera di Seattle, danno concerti in centri commerciali, caffetterie e tram. Il Providence String Quartet ha dato il via al programma \"Storefront Strings\", offrendo concerti e lezioni estemporanee da un negozio in uno dei quartieri pi\u00f9 poveri di Providence (Rhode Island, USA).\nComplessi.\nLe denominazioni correnti per complessi o gruppi da camera da due a dieci elementi sono:\nQuesta \u00e8 una lista parziale dei tipi di complessi di musica da camera."}
{"id": "25614", "revid": "174925", "url": "https://it.wikipedia.org/wiki?curid=25614", "title": "Successione di Fibonacci", "text": "In matematica, la successione di Fibonacci (detta anche successione aurea) \u00e8 una successione di numeri interi in cui ciascun numero \u00e8 la somma dei due precedenti, eccetto i primi due che sono, per definizione, 0 e 1. Questa successione, indicata con formula_1 o con formula_2, \u00e8 definita ricorsivamente: partendo dai primi due elementi, formula_3 e formula_4, ogni altro elemento della successione sar\u00e0 dato dalla relazione:\nGli elementi formula_1 sono anche detti \"numeri di Fibonacci\". I primi termini della successione di Fibonacci, che prende il nome dal matematico pisano del XIII secolo Leonardo Fibonacci, sono: formula_7\nStoria.\nL'intento di Leonardo Fibonacci era quello di trovare una legge matematica che descrivesse la crescita di una popolazione di conigli.\nAssumendo per ipotesi che:\nsi verifica quanto segue:\nIn questo esempio, il numero di coppie di conigli di ogni mese esprime la successione di Fibonacci.\nPropriet\u00e0.\nIl rapporto formula_10, per formula_11 tendente all'infinito, tende al numero algebrico irrazionale formula_12 chiamato sezione aurea o numero di Fidia. In termini matematici:\ndove\nInfatti, se poniamo formula_15 risulta\nda cui segue che formula_17, ossia formula_18. Tale equazione ha per soluzioni formula_19, ma formula_20 perch\u00e9 la successione di Fibonacci \u00e8 definitivamente crescente: perci\u00f2\nIl rapporto tra un numero di Fibonacci e il suo successivo tende al reciproco della sezione aurea formula_22\nPer formula_12 valgono le seguenti relazioni:\nL'formula_11-esimo numero di Fibonacci si pu\u00f2 esprimere con la formula:\nQuesta elegante formula \u00e8 nota come formula di Binet. Jacques Binet la dimostr\u00f2 nel 1843, tuttavia essa era gi\u00e0 nota nel XVIII secolo da Eulero, Abraham de Moivre e Daniel Bernoulli. Questa espressione per formula_1 pu\u00f2 essere calcolata per mezzo della trasformata zeta.\nTalora risulta comodo servirsi della successione bilatera, cio\u00e8 una successione definita sugli interi invece che sui naturali, costituita da numeri interi aggiungendo ai precedenti i termini formula_29\nA partire dai numeri di Fibonacci e dalla sezione aurea si possono definire alcune funzioni speciali: coseno iperbolico di Fibonacci, cotangente iperbolica di Fibonacci, seno iperbolico di Fibonacci, tangente iperbolica di Fibonacci.\nRelazioni con il triangolo di Tartaglia e i coefficienti binomiali.\nIl triangolo di Tartaglia \u00e8 una famosa rappresentazione dei coefficienti binomiali che si ottengono dallo sviluppo del binomio di Newton formula_30, dove formula_11 \u00e8 una riga del triangolo:\nPer mostrare che esiste una relazione tra il triangolo e i numeri di Fibonacci, riscriviamo i numeri del triangolo nel seguente modo:\nA partire dalla prima linea rossa in alto, se si sommano i numeri attraversati da ogni linea, si ottiene la successione di Fibonacci.\nLa relazione con i coefficienti binomiali \u00e8:\nNumeri di Fibonacci e fattori comuni.\nSe formula_33, allora formula_34, cio\u00e8 ogni multiplo formula_35 di formula_11 individua un numero di Fibonacci formula_37 multiplo di formula_1.\nVisivamente, si pu\u00f2 costruire una tabella mettendo \"x\" se formula_1 non \u00e8 un divisore di formula_40:\nDa cui si vede che formula_41 \u00e8 un fattore di formula_42 per ogni formula_11, formula_44 \u00e8 un fattore di formula_45 per ogni formula_11, formula_47 \u00e8 un fattore di formula_48 per ogni formula_11, e cos\u00ec via.\nLa dimostrazione segue dai coefficienti binomiali\nNumeri di Fibonacci vicini.\nDue numeri di Fibonacci consecutivi formula_52 non hanno fattori comuni, cio\u00e8 sono coprimi.\nInfatti, sia formula_53 e formula_54 per qualche formula_11, in cui formula_56 \u00e8 un divisore comune. Si ha formula_57, cio\u00e8 anche formula_58 ha formula_56 come divisore e, proseguendo il ragionamento per i termini precedenti formula_60, si arriva che anche formula_4 ha formula_56 come divisore, quindi formula_63\nNumeri di Fibonacci primi.\nDato che formula_64 \u00e8 divisibile per formula_1 e formula_66, se un numero formula_67 \u00e8\nprimo, anche formula_68 \u00e8 primo, fatta eccezione per formula_69.\nNon \u00e8 vero il contrario. Infatti ad esempio formula_70 \u00e8 primo, mentre formula_71 non \u00e8 primo.\nIl pi\u00f9 grande numero di Fibonacci primo noto formula_72 \u00e8 stato segnalato in aprile 2001 da David Broadbent e Bouk de Water.\nLa serie di numeri indice dei numeri primi di Fibonacci \u00e8 la sequenza .\nTeorema di Carmichael e fattori primi caratteristici.\nPer ogni formula_73, esiste un fattore primo del numero di Fibonacci formula_1 che non \u00e8 mai apparso come fattore dei numeri di Fibonacci formula_67, con formula_76\nQuesto teorema \u00e8 noto come teorema di Carmichael. Per formula_77 si hanno i seguenti casi particolari:\nSi noti che questo non significa che formula_88 deve essere un numero primo per ogni formula_89 primo. Ad esempio formula_90, dove formula_70 \u00e8 un numero primo, ma formula_92 no.\nI fattori primi di un numero di Fibonacci formula_1 che non dividono nessun numero di Fibonacci precedente sono detti \"fattori caratteristici\" o \"divisori primi primitivi\".\nUn fattore primitivo di formula_1 \u00e8 congruente a formula_95, con l'eccezione formula_96.\nSe formula_97 e formula_11 \u00e8 un divisore primitivo di formula_99, allora formula_11 \u00e8 primo. Se formula_101 e formula_11 \u00e8 un divisore primitivo di formula_58, allora formula_11 \u00e8 primo (questo teorema \u00e8 stato citato per la prima volta da \u00c9douard Lucas, ma non dimostrato).\nPropriet\u00e0 di divisibilit\u00e0.\nI numeri di Fibonacci godono in generale delle seguenti propriet\u00e0 di divisibilit\u00e0:\ndove il simbolo formula_107 significa che formula_108 \u00e8 un divisore di formula_109\nUn altro risultato \u00e8 il seguente: scelti formula_110 numeri di Fibonacci da un insieme formula_111, allora uno dei numeri scelti divide un altro esattamente (Weinstein 1966).\nMih\u00e0ly Bencze trov\u00f2 una nuova propriet\u00e0 di divisibilit\u00e0 con una nuova sequenza. La sequenza ha i primi quattro valori fissati e la regola formula_112\nOra si osserva che formula_113 \u00e8 sempre divisibile per formula_11, quando formula_11 \u00e8 un numero primo (Bencze 1998).\nPrimalit\u00e0.\nSe formula_89 \u00e8 un numero primo maggiore di formula_117 e formula_118 oppure formula_119 e formula_120 \u00e8 un numero primo (una condizione che ricorda quella sulla primalit\u00e0 di Sophie Germain), allora formula_121, quindi formula_88 \u00e8 composto.\nSe formula_89 \u00e8 primo allora formula_124 \"non \u00e8 un quadrato perfetto\" ad eccezione di formula_125, nel qual caso per\u00f2 \u00e8 formula_126, con formula_56 non quadrato perfetto.\nRelazioni con il massimo comun divisore e la divisibilit\u00e0.\nUn'importante propriet\u00e0 dei numeri di Fibonacci riguarda il loro massimo comun divisore. Infatti \u00e8 soddisfatta l'identit\u00e0\nDa questo segue che formula_1 \u00e8 divisibile per formula_66 se e solo se formula_11 \u00e8 divisibile per formula_56. Questa propriet\u00e0 \u00e8 importante perch\u00e9 ne segue che un numero di Fibonacci formula_1 pu\u00f2 essere un numero primo solamente se formula_11 stesso \u00e8 un numero primo, con l'unica eccezione di formula_69 (l'unico numero di Fibonacci per cui potrebbe essere divisibile \u00e8 formula_79). Il viceversa tuttavia non \u00e8 vero: formula_92, ad esempio, \u00e8 uguale a formula_138.\nNon \u00e8 noto se i numeri primi che sono anche numeri di Fibonacci siano o meno infiniti.\nInoltre si pu\u00f2 dimostrare che ogni numero primo divide almeno uno, e di conseguenza infiniti, numeri di Fibonacci.\nAltre propriet\u00e0.\nTra le altre propriet\u00e0 minori della sequenza di Fibonacci vi sono le seguenti.\nPrendendo ad esempio i numeri formula_148 e formula_149 allora \u00e8 formula_150. Sommando i quadrati ed estraendo la radice quadrata otteniamo formula_151, che \u00e8 l'undicesimo numero di Fibonacci. L'area del triangolo sar\u00e0 formula_152.\nAlgoritmo di Euclide con ciclo pi\u00f9 lungo.\nLam\u00e9 dimostr\u00f2 nel 1844 che l'algoritmo di Euclide ha un ciclo pi\u00f9 lungo se in input ci sono numeri di Fibonacci.\nFrazioni continue.\nCi sono legami con le frazioni continue da parte dei numeri di Fibonacci e anche con le frazioni di Farey e la sezione aurea.\nUna particolare frazione continua infinita \u00e8 la sezione aurea formula_163\nLa frazione continua precedente si pu\u00f2 anche considerare come vari pezzetti di termini convergenti; ad esempio:\nI vari pezzetti visti prima danno due legami inattesi della sezione Aurea: uno con la successione di Fibonacci, l'altro con la successione di Farey.\nDifatti tra i pezzetti si ripete la sequenza formula_171 come nei numeri di Fibonacci. Escludendo formula_172, per ottenere il terzo elemento si devono sommare i primi due, per ottenere poi il successivo termine si devono sommare i precedenti due, ecc.\nSempre dai pezzetti si osserva che due successivi convergenti della sezione aurea soddisfano la relazione formula_173 Ad esempio con formula_174 e formula_175 si ha che formula_176, come nella serie di Farey.\nGeneralizzazioni.\nUna generalizzazione si pu\u00f2 ottenere ponendo:\ne per ogni formula_179 sia\nLe formula_181 sono successioni ricorrenti lineari, dove ogni elemento \u00e8 combinazione lineare dei due precedenti.\nSi dice \"successione generalizzata di Fibonacci\" la sequenza formula_182 con valori iniziali formula_183 e formula_153: formula_185\nLa classica successione di Fibonacci \u00e8:\nSi dice \"successione generalizzata di Lucas\" la sequenza:\nLa classica successione dei numeri di Lucas \u00e8:\nI numeri di Lucas e quelli di Fibonacci sono collegati da moltissime relazioni. Si noti per esempio che: formula_189. Quindi si deduce che una successione di Fibonacci pu\u00f2 anche non cominciare necessariamente con due formula_153. Questa successione \u00e8 detta successione di Fibonacci generica o generalizzata. Ogni successione generica di Fibonacci ha una singolare caratteristica, la somma dei primi dieci elementi \u00e8 sempre uguale a 11 volte il settimo elemento. La dimostrazione \u00e8 molto semplice: si elenchino i primi dieci elementi in questo modo:\nSommando tutti i dieci elementi, si otterr\u00e0 formula_201 che \u00e8 proprio uguale a 11 volte il settimo elemento.\nOgni successione generalizzata conserva la propriet\u00e0 che il rapporto tra due numeri consecutivi tende alla sezione aurea. Una particolare successione di Fibonacci generalizzata, quella ottenuta ponendo formula_202 e formula_203, \u00e8 detta successione di Lucas.\nCalcolo con la matrice M.\nUn metodo efficace per calcolare numeri di Fibonacci generalizzati con indice grande \u00e8 fare ricorso alle matrici.\nformula_205\nSe\nallora\ndove formula_208\nSuccessioni Tribonacci e Tetranacci.\nLa successione di Fibonacci pu\u00f2 essere anche generalizzata richiedendo che ogni numero sia la somma degli ultimi formula_11, dove formula_11 \u00e8 un qualsiasi numero intero. Se formula_203 si ottiene una successione degenere i cui termini sono tutti formula_153, se formula_213 si ottiene la successione di Fibonacci, mentre per formula_214 e formula_215 si ottengono rispettivamente le cosiddette successione Tribonacci e Tetranacci. Caratteristica comune di queste successioni \u00e8 che il rapporto tra due termini consecutivi tende alla radice reale compresa tra formula_153 e formula_41 del polinomio\nAnche la somma dei reciproci degli elementi di questa successione converge (se formula_219), come si pu\u00f2 vedere facilmente considerando che ogni formula_68-esimo elemento di una successione \u00e8 maggiore o uguale del corrispondente elemento formula_67 della successione di Fibonacci, e quindi il reciproco \u00e8 minore.\nNumeri complessi di Fibonacci.\nUn numero complesso di Fibonacci \u00e8 un numero complesso la cui parte reale \u00e8 un numero di Fibonacci.\nAd esempio formula_222 \u00e8 un numero complesso di Fibonacci perch\u00e9 formula_223.\nIl rapporto di numeri complessi di Fibonacci con formula_68 dispari e formula_225 \u00e8 tale che:\ndove formula_227\nAd esempio:\nPer formula_68 pari e formula_225 la formula non vale per i numeri complessi ma solo per i numeri interi sostituendo formula_153 a formula_235, ovvero\ndove formula_227\nAd esempio:\nSequenza casuale di Fibonacci.\nNel 1999, Divikar Viswanath consider\u00f2 una sequenza casuale di Fibonacci, formula_242, in cui formula_243 \u00e8 definito come formula_244, dove formula_245 \u00e8 + o - con uguale probabilit\u00e0. Questa sequenza fu detta sequenza di Vibonacci oppure sequenza casuale di Viswanath.\nViswanath scopr\u00ec una costante simile al rapporto aureo nella sua successione. Dal momento che la sequenza non \u00e8 sempre crescente, Viswanath sapeva che la costante sarebbe stata inferiore al rapporto aureo. Tale costante \u00e8 nota come costante di Viswanath.\nSequenze Repfigit.\nNumeri Repfigit.\nIl nome deriva da \"replicating Fibonacci digit\" ed indica i \"numeri riproduttori di Fibonacci\".\nSi definisce numero Repfigit o numero di Keith un numero formula_11 intero, costituito da formula_56 cifre \nche si rigenera all'interno di una sequenza del tipo\ncon\nGeneralizzando si consideri la sequenza definita in maniera ricorsiva da\nSe formula_257 per qualche formula_68, formula_11 \u00e8 un numero riproduttore di Fibonacci o numero di Keith.\nEsempi di repfigit\nn=47 m=2 cifre\nn=197 m=3 cifre\nn=1537 m=4 cifre\nNel 1987 Michael Keith ha introdotto il concetto dei numeri riproduttori di Fibonacci.\nNel 1987 il numero repfigit pi\u00f9 grande conosciuto era un numero di 7 cifre, 7.913.837. Nel novembre 1989, fu scoperto 44.121.607 e nello stesso anno il dottor Googol trov\u00f2 che i numeri 129.572.008 e 251.133.297 sono repfigit nell'intervallo definito tra 100 e 1.000 milioni. Oggi sono stati scoperti numeri di questo tipo molto pi\u00f9 grandi.\nNumeri riproduttori di Fibonacci fino a 5 cifre\nm=2 \nm=3\nm=4\nm=5\nVedi A007629 in Sloane's OEIS per una lista completa.\nNumeri Repfigit inversi.\nEsistono anche i numeri di Keith inversi, detti sinteticamente revRepfigit.\nAd esempio 12 \u00e8 un numero revRepfigit perch\u00e9 con la tecnica vista prima si pu\u00f2 ottenere una sequenza che mi d\u00e0 il numero rovesciato ovvero 21: 1,2,3,5,8,13,21\nSono revRepfigit anche 12, 24, 36, 48, 52, 71, 341, 682, 1285, 5532, 8166, 17593, 28421, 74733, 90711, 759664, 901921, 1593583, 4808691 etc.\nCongetture.\nCi sono almeno due congetture da verificare, in particolare (1) se i numeri repfigit sono infiniti e (2) se esistono repfigit con m&gt;34.\nNumeri di Fibonacci e legami con altri settori.\nIn matematica i numeri di Fibonacci sono legati in qualche modo alla sezione aurea, alla sequenza di Farey, alle frazioni continue, alla zeta di Fibonacci, alla zeta di Riemann, ai gruppi di Lie, ai frattali.\nIn fisica sussiste il legame con la teoria delle stringhe. Molti altri legami sono evidenti con la biologia, la cristallografia, la musica, l'economia, l'arte, l'elettrotecnica, l'informatica, ecc. Tuttavia non mancano esempi di \"avvistamenti\" della successione di Fibonacci un po' forzati: lo rivelano Gael Mariani e Martin Scott dell'Universit\u00e0 di Warwick, con un articolo su \"New Scientist\" del settembre 2005.\nIn chimica.\nNel 2010 un gruppo di scienziati capeggiato da R. Coldea dell'universit\u00e0 di Oxford ha osservato come in un composto chimico (niobato di cobalto), portato artificialmente in uno stato quantistico critico, appare una simmetria riconducibile al gruppo di Lie E8, con due picchi alle basse energie in un rapporto simile a quello aureo.\nTramite il principio geometrico delle teorie di stringa si pu\u00f2 trovare che i numeri di Fibonacci conservano la simmetria e sono abbastanza vicini ai \"Numeri di Lie\", sui quali, invece, si basano i cinque gruppi eccezionali di simmetria G2, F4, E6, E7, E8. E8 ha dimensione 57, che \u00e8 un numero di Lie per n = 7, infatti 7^2+7+1=57, vicinissimo al numero di Fibonacci 55=7^2+7-1 (i numeri di Lie e i numeri di Fibonacci hanno quindi lo stesso DNA geometrico (simmetria) e numerico corrispondente (parabola n^2+n+1 per i numeri di Lie, n^2+n+/-c con n primo e c molto piccolo). Ma il numero 248, collegato a E8, \u00e8 anche 248 = 15^2+15+8=225+15+8 con numero vicino di Fibonacci 233=15^2+15-7.\nNella musica.\nLa musica ha numerosi legami con la matematica, e molti ritengono che importante sia in essa il ruolo della sezione aurea e dei numeri di Fibonacci.\nSul piano compositivo, attraverso la successione di Fibonacci la sezione aurea pu\u00f2 essere rapportata a qualsiasi unit\u00e0 di misura concernente la musica, cio\u00e8 durata temporale di un brano, numero di note o di battute, etc. Anche se vi sono stati fraintendimenti numerici: nel 1978, per esempio, nei Kyrie contenuti nel \"Liber Usualis\" Paul Larson riscontr\u00f2 il rapporto aureo a livello delle proporzioni melodiche, ma in mancanza di una documentazione che ne attesti un'effettiva volont\u00e0 di inserimento, la non casualit\u00e0 della ricorrenza rimane tutta a livello puramente congetturale. Simili illazioni sono pi\u00f9 volte state espresse circa le opere di Mozart, anche se recentemente John Putz, matematico all'Alma College, convinto anche lui di tale teoria (specialmente per quanto riguarda le sue sonate per pianoforte), dovette ricredersi riscontrando un risultato decente soltanto per la \"Sonata n. 1 in Do maggiore\".\nI musicologi hanno trovato altre applicazioni nei rapporti fra le durate (in misure) delle varie parti dei brani musicali, in particolare si trovano questi rapporti nelle opere di Claude Debussy e di B\u00e9la Bart\u00f3k.\nTra i compositori del XX secolo si evidenziano in proposito Stravinsky, Xenakis, Stockhausen (nel cui brano \"Klavierst\u00fccke IX\" si hanno frequenti rimandi alle successioni fibonacciane nelle segnature di tempo), Luigi Nono, Ligeti, Giacomo Manzoni e Sofija Asgatovna Gubajdulina che disse a proposito di Bartok:\nTuttavia \u00e8 molto difficile stabilire se l'artista abbia voluto consciamente strutturare l'opera con la sezione aurea o se questa non sia piuttosto frutto della sua sensibilit\u00e0 artistica, dato che la sezione aurea si riscontra spesso in natura (come ad esempio nelle stelle marine, in ammoniti, conchiglie, ananas, pigne e nella forma dell'uovo). Infatti, mentre alcuni ritengono che i sopra citati Debussy e Bartok abbiano deliberatamente impiegato la sezione aurea, per altri questo \u00e8 meno scontato. D'altronde Debussy stesso scrisse esplicitamente al suo editore Durand (nell'agosto 1903):\nNel Novecento le avanguardie della musica colta e molti tra gli eredi del serialismo, come i gi\u00e0 citati Karlheinz Stockhausen, Gy\u00f6rgy Ligeti e Iannis Xenakis, applicarono invece sistematicamente e intenzionalmente - a differenza della maggioranza dei loro predecessori - i numeri di Fibonacci alla musica, approfondendone lo studio e la conoscenza; facendo evolvere i precedenti utilizzi della matematica in musica, hanno introdotto un utilizzo pi\u00f9 strutturato della matematica (soprattutto il calcolo delle probabilit\u00e0 e del computer per la composizione musicale). Xenakis in particolare ha fondato a tale fine, a Parigi nel 1972, un gruppo di ricerca universitario chiamato CEMAMU, che ha appunto come obiettivo l'applicazione delle conoscenze scientifiche moderne e del computer alla composizione musicale e alla creazione di nuovi suoni tramite sintetizzatori.\nAnche la musica rock, specialmente nel cosiddetto rock progressivo, si \u00e8 confrontata con gli aspetti mistico-esoterici della sezione aurea, e pi\u00f9 precisamente dalla successione di Fibonacci. L'esempio pi\u00f9 emblematico \u00e8 la musica dei Genesis, che hanno usato assiduamente questa successione nella costruzione armonico-temporale dei loro brani; Firth of Fifth \u00e8 tutto basato su numeri aurei: ad esempio ci sono assoli di 55, 34, 13 battute, di questi alcuni sono formati da 144 note, etc. Oltre ai Genesis, altre \"rock band\" hanno usato, seppure pi\u00f9 sporadicamente, i numeri aurei nelle loro composizioni. Fra questi i Deep Purple nel brano Child in Time e i Dream Theater nell'album \"Octavarium\", interamente concepito secondo il rapporto tra i numeri 8 e 5 e termini consecutivi della sequenza di Fibonacci. Risale invece al 2001 Lateralus album della band statunitense Tool che contiene il singolo omonimo \"Lateralus\" costruito fedelmente sulla successione di Fibonacci: i Tool fanno un sapiente uso dei primi elementi della successione di Fibonacci: contando infatti le sillabe della prima strofa si ottiene 1,1,2,3,5,8,5,3,2,1,1,2,3,5,8,13,8,5,3. Inoltre la ritmica della canzone alterna battute da 9/8, 8/8 e 7/8, il numero ottenuto \u00e8 987 che \u00e8 il sedicesimo numero della sequenza. Da notare che la canzone fa un continuo riferimento alla figura della spirale (\"[...] To swing on the spiral [...] Spiral out. Keep going [...]\").\nIn botanica.\nQuasi tutti i fiori hanno tre o cinque o otto o tredici o ventuno o trentaquattro o cinquantacinque o ottantanove petali: ad esempio i gigli ne hanno tre, i ranuncoli cinque, il delphinium spesso ne ha otto, la calendula tredici, l'astro ventuno, e le margherite di solito ne hanno trentaquattro o cinquantacinque o ottantanove.\nI numeri di Fibonacci sono presenti anche in altre piante come il girasole; difatti i piccoli fiori al centro del girasole (che \u00e8 in effetti una infiorescenza) sono disposti lungo due insiemi di spirali che girano rispettivamente in senso orario e antiorario.\nI pistilli sulle corolle dei fiori spesso si dispongono secondo uno schema preciso formato da spirali il cui numero corrisponde ad uno della successione di Fibonacci. Di solito le spirali orientate in senso orario sono trentaquattro mentre quelle orientate in senso antiorario cinquantacinque (due numeri di Fibonacci); altre volte sono rispettivamente cinquantacinque e ottantanove, o ottantanove e centoquarantaquattro. Si tratta sempre di numeri di Fibonacci consecutivi.\nI numeri di Fibonacci sono presenti anche nel numero di infiorescenze di ortaggi come il broccolo romanesco.\nLe foglie sono disposte sui rami in modo tale da non coprirsi l'una con l'altra per permettere a ciascuna di esse di ricevere la luce del sole. Se prendiamo come punto di partenza la prima foglia di un ramo e contiamo quante foglie ci sono fino a quella perfettamente allineata, spesso questo numero \u00e8 un numero di Fibonacci, e anche il numero di giri in senso orario o antiorario che si compiono per raggiungere tale foglia allineata dovrebbe essere un numero di Fibonacci. Il rapporto tra il numero di foglie e il numero di giri si chiama \u201crapporto fillotattico\u201d (vedi Fillotassi).\nNel corpo umano.\nIl rapporto fra le lunghezze delle falangi del dito medio e anulare di un uomo adulto \u00e8 aureo, come anche il rapporto tra la lunghezza del braccio e l'avambraccio, e tra la lunghezza della gamba e la sua parte inferiore.\nIn geometria e in natura.\nSe si disegna un rettangolo con i lati in rapporto aureo fra di loro, lo si pu\u00f2 dividere in un quadrato e un altro rettangolo, simile a quello grande nel senso che anche i suoi lati stanno fra loro nel rapporto aureo. A questo punto il rettangolo minore pu\u00f2 essere diviso in un quadrato e un rettangolo che ha pure i lati in rapporto aureo, e cos\u00ec via.\nLa curva che passa per vertici consecutivi di questa successione di rettangoli \u00e8 una spirale che troviamo spesso nelle conchiglie e nella disposizione dei semi del girasole sopra descritta e delle foglie su un ramo, oltre che negli alveari delle api.\nNell'arte.\nI numeri di Fibonacci sono stati usati in alcune opere d'arte.\nSecondo Pietro Armienti, docente all'Universit\u00e0 di Pisa ed esperto di petrologia (scienza delle rocce), le geometrie presenti sulla facciata della chiesa pisana di San Nicola sarebbero un chiaro riferimento alla successione del matematico.\nMario Merz li ha usati nell'installazione luminosa denominata \"Il volo dei numeri\", su una delle fiancate della Mole Antonelliana di Torino. Sulle mura di San Casciano in Val di Pesa, inoltre, accanto ad un cervo imbalsamato, sono permanentemente installati i numeri al neon riportanti le cifre 55, 89, 144, 233, 377 e 610. Si tratta di una creazione di Merz realizzata in occasione della mostra Tuscia Electa del 1997. Lo stesso autore ha inoltre realizzato nel 1994 un'installazione permanente sulla ciminiera della compagnia elettrica Turku Energia a Turku, in Finlandia.\nTutta l'opera di Tobia Rav\u00e0 fa riferimento alla successione di Fibonacci, scoprendone anche una specifica propriet\u00e0. \nAnche il pittore austriaco Helmutt Bruck ha dipinto quadri omaggianti Fibonacci e prodotto opere in serie di 21.\nA Barcellona e a Napoli \u00e8 stata creata un'installazione luminosa: nella citt\u00e0 spagnola si trova nell'area della Barceloneta, all'interno dell'area pedonale, dove i numeri sono posti a distanze proporzionali alla loro differenza, mentre a Napoli sono disposti a spirale all'interno della stazione Vanvitelli della linea 1 della metropolitana, e pi\u00f9 precisamente sul soffitto che sovrasta le scale mobili quando, superate le obliteratrici, si scende all'interno della stazione vera e propria.\nNel 2017, ad Albissola Marina, nella Piazzetta Poggi del centro storico, \u00e8 stato installato un mosaico pavimentale dal titolo \"Fiore di Fibonacci\", dovuto all'artista Gabriele Gelatti.\nNell'economia.\nI numeri di Fibonacci sono utilizzati anche in economia nell'Analisi tecnica per le previsioni dell'andamento dei titoli in borsa, secondo la teoria delle onde di Elliott.\nStudiando i grafici storici dei titoli, Ralph Nelson Elliott svilupp\u00f2 un metodo basato su tredici conformazioni grafiche dette \"onde\", simili per forma ma non necessariamente per dimensione.\nA differenza di altre applicazioni grafiche come medie mobili, trendline, macd, rsi ecc. che si limitano ad indicare il livello di resistenza e di supporto e le angolature del trend \"Il principio delle onde di Elliott\" \u00e8 l'unico metodo in grado di individuare un movimento del mercato dall'inizio alla fine e quindi di presumere i futuri andamenti dei prezzi.\nIn informatica.\nI numeri di Fibonacci sono utilizzati anche nel sistema informatico di molti computer. In particolare vi \u00e8 un complesso meccanismo basato su tali numeri, detto \"Fibonacci heap\" che viene utilizzato nel processore Pentium della Intel per la risoluzione di particolari algoritmi.\nIl seguente algoritmo in Python permette di trovare l\"'n\"-esimo numero della serie di Fibonacci.\ndef fibonacci(n):\n if n &lt; 2:\n return n\n return fibonacci(n-2) + fibonacci(n-1)\nNei frattali.\nNei frattali di Mandelbrot, governati dalla propriet\u00e0 dell'autosomiglianza, si ritrovano i numeri di Fibonacci. L'autosomiglianza difatti \u00e8 governata da una regola o formula ripetibile, cos\u00ec come la successione di Fibonacci.\nIn elettrotecnica.\nUna rete di resistori, ad esempio un Ladder Network (Rete a scala), ha una resistenza equivalente ai morsetti A e B esprimibile sia come frazione continua che tramite la sezione aurea o i numeri di Fibonacci (infatti si ha Req/R = formula_260).\nNei giochi sistemici.\nIn qualunque gioco sistemico come totocalcio, superenalotto o roulette i numeri di Fibonacci possono essere utilizzati come montanti per le puntate."}
{"id": "25616", "revid": "438678", "url": "https://it.wikipedia.org/wiki?curid=25616", "title": "Teoria dei grafi", "text": "In matematica, informatica e, pi\u00f9 in particolare, geometria combinatoria, la teoria dei grafi \u00e8 la disciplina che si occupa dello studio dei grafi, oggetti discreti che permettono di schematizzare una grande variet\u00e0 di situazioni e processi, e spesso di consentirne delle analisi in termini quantitativi e algoritmici.\nStoria.\nIl primo testo che prende in considerazione i grafi come entit\u00e0 matematiche \u00e8 la pubblicazione di Eulero sui \"Sette ponti di K\u00f6nigsberg\". Questo testo rappresenta anche la prima volta in cui viene affrontato un problema di geometria topologica, che non dipende da alcuna misurazione: il problema dei ponti di K\u00f6nigsberg.\nNel XIX secolo \u00e8 stato posto e discusso il problema dei quattro colori, rivelatosi molto impegnativo e risolto solo nella seconda met\u00e0 del XX secolo. \u00c8 stato anche introdotto il problema dei cammini hamiltoniani.\nFino a met\u00e0 del XX secolo poco altro \u00e8 stato scoperto.\nNella seconda met\u00e0 del XX secolo gli studi e i risultati si sono sviluppati ampiamente, in sintonia con i forti sviluppi della combinatoria e del calcolo automatico. L'introduzione del computer ha consentito da un lato lo sviluppo di indagini sperimentali sui grafi (come, in particolare, nella dimostrazione del teorema dei quattro colori) e dall'altro ha richiesto alla teoria dei grafi di indagare su algoritmi e modelli di forte impatto applicativo. Nel giro di cinquant'anni la teoria dei grafi \u00e8 diventata un capitolo della matematica molto sviluppato, ricco di risultati profondi e con forti influenze applicative.\nRappresentazione.\nIn termini informali, per grafo si intende una struttura costituita da:\nUn grafo viene generalmente raffigurato sul piano da punti o cerchietti, che rappresentano i nodi; i collegamenti tra i vertici sono rappresentati da segmenti o curve che collegano due nodi; nel caso di un grafo orientato, il verso degli archi \u00e8 indicato da una freccia.\nIl posizionamento dei nodi e la forma degli archi o spigoli \u00e8 irrilevante, dal momento che a contare sono solo i nodi e le relazioni tra essi. In altri termini, lo stesso grafo pu\u00f2 essere disegnato in molti modi diversi senza modificarne le propriet\u00e0.\nPer un approfondimento sulla terminologia specifica della teoria dei grafi, si pu\u00f2 consultare il glossario di teoria dei grafi.\nApplicazioni.\nLe strutture che possono essere rappresentate da grafi sono presenti in molte discipline e molti problemi di interesse pratico possono essere formulati come questioni relative a grafi. In particolare, le reti possono essere descritte in forma di grafi. Ad esempio, la struttura dei link di Wikipedia, come tutti gli ipertesti, pu\u00f2 essere rappresentata da un grafo orientato, dove i vertici sono gli articoli e gli archi rappresentano l'esistenza di un collegamento da un articolo all'altro.\nI grafi orientati sono anche utilizzati per rappresentare le macchine a stati finiti e molti altri formalismi, come ad esempio diagrammi di flusso, catene di Markov, schemi entit\u00e0-relazione e reti di Petri.\nLo sviluppo di algoritmi per manipolare i grafi \u00e8 una delle aree di maggiore interesse dell'informatica."}
{"id": "25617", "revid": "838137", "url": "https://it.wikipedia.org/wiki?curid=25617", "title": "Sibilla Aleramo", "text": "Biografia.\nInfanzia e adolescenza.\nFiglia di Ambrogio Faccio, professore di scienze, e di Ernesta Cottino, casalinga, era la maggiore di quattro fratelli. Trascorse l'infanzia a Milano fino all'et\u00e0 di dodici anni, quando interruppe gli studi per il trasferimento della famiglia a Civitanova Marche, dove il marchese Sesto Ciccolini aveva offerto al padre la direzione della propria azienda industriale. Fu suo padre a spingere Rina a impiegarsi come contabile nello stesso stabilimento.\nL'adolescenza della futura letterata fu infelice: nel settembre del 1890 la madre, sofferente da tempo di depressione, tent\u00f2 il suicidio gettandosi dal balcone di casa. La sua crisi si accentu\u00f2 progressivamente negli anni, provocando tensioni inevitabili nei rapporti familiari: dopo pochi anni, la donna fu ricoverata nel manicomio di Macerata, dove mor\u00ec nel 1917. Nel febbraio del 1892, a quindici anni, Rina fu violentata da un impiegato della fabbrica, Ulderico Pierangeli.\nIl 21 gennaio del 1893 sar\u00e0 costretta a sposarsi con il suo violentatore.\nL'inizio dell'attivit\u00e0 letteraria.\nPrigioniera in una convivenza squallida con un marito non stimato e di una vita condotta in una cittadina della quale percepiva il gretto provincialismo, credette di trovare nella cura del suo primo figlio Walter, nato nel 1895, una fuga dall'oppressione della propria esistenza: la caduta di questa illusione la port\u00f2 a un tentativo di suicidio, dal quale volle sollevarsi attraverso un personale impegno a realizzare aspirazioni umanitarie attraverso le letture e gli scritti di articoli che le furono pubblicati, a partire dal 1897, nella \u00abGazzetta letteraria\u00bb, ne \u00abL'Indipendente\u00bb, nella rivista femminista \u00abVita moderna\u00bb, e nel periodico, di ispirazione socialista, \u00abVita internazionale\u00bb. A questi anni risale la corrispondenza con un'altra donna impegnata nelle battaglie per l'emancipazione femminile, Giorgina Craufurd Saffi, e col di lei marito, Aurelio Saffi.\nIl suo impegno femminista non si limit\u00f2 alla scrittura ma si concretizz\u00f2 nel tentativo di costituire sezioni del movimento delle donne (Paolina Schiff le aveva chiesto di creare una Lega delle donne nelle Marche) e nella partecipazione a manifestazioni per il diritto di voto e per la lotta contro la prostituzione, tema caro anche alla Saffi.\nTrasferitasi nel 1899 a Milano dove il marito, licenziato dall'impiego, aveva avviato un'attivit\u00e0 commerciale, a Rina Faccio fu affidata la direzione del settimanale socialista \u00abL'Italia femminile\u00bb, fondato da Emilia Mariani, nel quale tenne in particolare una rubrica di discussione con le lettrici e ricerc\u00f2 la collaborazione di intellettuali progressisti - Giovanni Cena, Paolo Mantegazza, Maria Montessori, Ada Negri, Matilde Serao - divenne grande amica di Alessandrina Ravizza, conobbe influenti dirigenti socialisti come Anna Kuliscioff e Filippo Turati, e inizi\u00f2 una relazione con il poeta Guglielmo Felice Damiani.\nDal 1901 al 1905 collabor\u00f2 con la rivista Unione femminile, pubblicata dall'Unione femminile nazionale, di cui divent\u00f2 socia nel 1906.\nIn seguito a dissensi con l'editore Lamberto Mondaini, lasci\u00f2 gi\u00e0 nel gennaio del 1900 la direzione del settimanale e dovette seguire la famiglia nuovamente a Porto Civitanova, dove il marito aveva ricevuto l'incarico di dirigere la fabbrica al posto del suocero dimissionario. I difficili rapporti familiari la convinsero ad abbandonare marito e figlio trasferendosi a Roma nel febbraio del 1902 e legandosi a Giovanni Cena, direttore della rivista \u00abNuova Antologia\u00bb alla quale la Faccio collabor\u00f2 e inizi\u00f2 a scrivere, su sollecitazione dello stesso Cena, il romanzo \"Una donna\".\nEdito nel 1906 \u00e8 la vicenda della sua stessa vita, dall'infanzia fino alla sofferta decisione di lasciare il marito e soprattutto il figlio, in nome dell'affermazione di una vita libera e consapevole e contro la costrizione e l'umiliazione dell'esistenza che un'ipocrita ideologia del sacrificio intende imporre alle donne.\n\"Una donna\" fu pubblicato sotto lo pseudonimo di \"Sibilla Aler\u00e0mo\", suggerito da Giovanni Cena, che trasse il cognome \"Aleramo\" dalla poesia del Carducci \"Piemonte\", e da allora divenne il suo nome nella letteratura e nella vita. Lo stesso Cena volle anche rivedere il manoscritto, come rivel\u00f2 la scrittrice: \u00abAsport\u00f2 egli dal mio libro le pagine dove io diceva il mio amore per Felice. Ed io lasciai amputare cos\u00ec quello che voleva, che gridava essere opera di verit\u00e0. Come un altro qualunque dei tagli operati sul manoscritto, come su un qualunque lavoro letterario. Uncin\u00f2 i margini con parole sue\u00bb. Il libro ottenne subito un grande successo e fu presto tradotto in quasi tutti i paesi europei e negli Stati Uniti d'America.\nContinu\u00f2 la propria attivit\u00e0 nel movimento femminista. Fece parte del comitato promotore della sezione romana dell'Unione femminile nazionale. Si impegn\u00f2 in una delle principali attivit\u00e0 della sezione romana, l'istituzione di scuole serali femminili e di scuole festive e serali per contadini e contadine dell'Agro romano, ideate da Anna Fraentzel Celli e di cui si fece promotrice insieme Giovanni Cena e Angelo Celli. Fa parte del Comitato per l'istruzione delle popolazioni nel Mezzogiorno costituito dopo il terremoto del 1908.\nDal movimento femminista si distacc\u00f2 poco dopo, giudicandolo \u00abuna breve avventura, eroica all'inizio, grottesca sul finire, un'avventura da adolescenti, inevitabile ed ormai superata\u00bb, avvicinandosi al fascismo. Si trattava ora, secondo lei, di rivendicare ed esprimere la diversit\u00e0 femminile: \u00abIl mondo femmineo dell'intuizione, questo pi\u00f9 rapido contatto dello spirito umano con l'universale, se la donna perverr\u00e0 a renderlo, sar\u00e0, certo, con movenze nuove, con scatti, con brividi, con pause, con trapassi, con vortici sconosciuti alla poesia maschile\u00bb.\nTerminata la relazione con Cena, condusse una vita piuttosto errabonda. Ebbe una relazione con la giovane intellettuale ravennate Lina Poletti, nel 1911 soggiorn\u00f2 a Firenze, collaborando al \"Marzocco\". Nel 1913, a Milano, si avvicin\u00f2 ai Futuristi. A Parigi (1913-1914) conobbe Guillaume Apollinaire e Verhaeren, a Roma Grazia Deledda. In questo periodo ebbe numerose e brevi relazioni sentimentali come lei stessa raccont\u00f2 pi\u00f9 tardi nelle pagine dei diari: il primo fu Vincenzo Cardarelli, seguito da altre personalit\u00e0 gi\u00e0 celebri o che lo diverranno: Giovanni Papini, Giovanni Boine, Clemente Rebora, Umberto Boccioni, Salvatore Quasimodo, Raffaello Franchi.\nLe tormentate relazioni.\nDurante la prima guerra mondiale conobbe Dino Campana. Il poeta non era al fronte, ufficialmente in cura a causa di una nefrite, ma in realt\u00e0 perch\u00e9 gi\u00e0 era stata diagnosticata la malattia mentale quando era stato in cura nell'ospedale di Marradi nell'estate del 1915. I due erano molto diversi: lei mondana e frequentatrice di salotti, lui schivo e appartato. Il rapporto fu assai tormentato, brutale, appassionato e ambivalente, dove nessuno dei due soccombe. Fughe, inseguimenti, brevi riappacificazioni. E ancora botte, insulti, sputi, morsi, graffi, sesso.. Aleramo lo port\u00f2 anche da un noto psichiatra dell'epoca, il professor Ernesto Tanzi. Anche se non sappiamo quale fu il responso dello psichiatra, quella visita segner\u00e0 la fine del rapporto.\nNel 1919 pubblic\u00f2 \"Il passaggio\" e nel 1921 la sua prima raccolta di poesie, \"Momenti\". Nel 1920 \u00e8 a Napoli, dove scrive \"Endimione\", dedicato a D'Annunzio. L'opera, ispirata alla sua vicenda amorosa con il giovane atleta Tullio Bozza, finita con la morte di lui di tubercolosi, riscosse successo nella rappresentazione parigina, ma non in quella torinese, dove al teatro Carignano venne fischiata.\nFemminista, pacifista, dopo il 1945 convinta comunista, la scrittrice Sibilla Aleramo non si adegu\u00f2 a ruoli o immagini femminili tradizionali. Ebbe anche alcune relazioni omosessuali, di cui la pi\u00f9 nota \u00e8 con Lina Poletti. Ci\u00f2 motiv\u00f2 Giuseppe Prezzolini a definire Aleramo \"lavatoio sessuale della cultura italiana\".\nNel 1927 usc\u00ec il romanzo epistolare \"Amo dunque sono\", raccolta di lettere, non spedite, a Giulio Parise, allora aderente al Gruppo di Ur.\nPrima di incontrare Parise, ebbe una breve ma intensa relazione con Julius Evola, come lei stessa riporta nel libro \"Amo dunque sono\". Nel 1928, ridotta in povert\u00e0, torn\u00f2 a Roma. Del 1929 \u00e8 la raccolta \"Poesie\". Un anno dopo pubblic\u00f2 un volume di prose, \"Gioie d'occasione\". Tra il 1932 e il 1938 usc\u00ec un romanzo, \"Il frustino\", e un'altra raccolta di poesie, \"S\u00ec alla terra\", ed una nuova serie di prose, \"Orsa minore\".\nIl compromesso col fascismo.\nDopo una prima fase di opposizione al regime (nel 1925 firm\u00f2 il Manifesto degli intellettuali antifascisti), nel 1929, costretta all'indigenza, si incontr\u00f2 con Mussolini, ottenendo di essere ammessa all'Accademia d'Italia, posizione che prevedeva un sussidio economico. Da allora inizi\u00f2 anche a elogiare il regime sulle pagine dei giornali, ricavandone modeste fonti di reddito ulteriori, oltre a godere della protezione del Governo. Nel 1933 si iscrisse all'\"Associazione nazionale fascista donne artiste e laureate\". Nel 1943 per\u00f2 si rifiuter\u00e0 di trasferirsi a Sal\u00f2 come ordinatole dal Ministero della Cultura, definendo quell'ultima pagina del fascismo come \"vergognosa\".\nGli ultimi anni e l'iscrizione al PCI.\nTerminata la relazione con Enrico Emanuelli, pi\u00f9 giovane di Sibilla di trentatr\u00e9 anni, nel 1936 ella si innamor\u00f2 ricambiata di Franco Matacotta, uno studente di quarant'anni pi\u00f9 giovane di lei, a cui rest\u00f2 legata per 10 anni.\nAl termine della seconda guerra mondiale si iscrisse al PCI, impegnandosi intensamente in campo politico e sociale e collaborando con \"l'Unit\u00e0\". Nel 1948 partecip\u00f2 al Congresso Mondiale degli Intellettuali per la Pace, che si tenne a Breslavia.\nMor\u00ec a Roma a ottantatr\u00e9 anni nel 1960, dopo una lunga malattia. Gli ultimi anni della propria vita sono documentati dalle sue lettere pubblicate in \"Lettere ad Elio\", il poeta Elio Fiore. \u00c8 sepolta presso il Cimitero del Verano di Roma.\nPer trent'anni il figlio Walter non volle incontrarla, le scrisse solo per comunicarle la morte del marito. Solo nel 1933 i due riuscirono ad incontrarsi ma l'incontro si concluse con grande amarezza, come lei scrive in \"Diario di una donna\" a pagina 51. Nel 1947 incontr\u00f2 di nuovo Walter, triste per la morte di un figlio diciottenne avvenuta un anno prima; in quell'occasione Walter present\u00f2 alla nonna l'altro suo figlio. Il terzo ed ultimo incontro con Walter ebbe luogo a Roma, sul letto di morte di Sibilla.\nCinematografia.\nIl rapporto con il poeta Dino Campana forma il soggetto del film \"Un viaggio chiamato amore\" (2002), diretto da Michele Placido e interpretato da Laura Morante e Stefano Accorsi. Lo stesso aveva fatto anni prima (1985) il regista Luigi Faccini con il film \"Inganni\" interpretato da Bruno Zanin e Olga Karlatos."}
{"id": "25618", "revid": "1543377", "url": "https://it.wikipedia.org/wiki?curid=25618", "title": "Gliese 725", "text": "Gliese 725 \u00e8 il quindicesimo sistema stellare pi\u00f9 vicino al Sole. Si trova a poco pi\u00f9 di 11 anni luce dal sistema solare, nella parte sud-ovest della costellazione del Dragone, a nord-ovest della stella , a sud-est di .\nIl sistema.\nLa distinzione in due componenti di questo sistema, che \u00e8 troppo debole per poter essere individuato ad occhio nudo, \u00e8 stata per la prima volta misurata nel 1832 da Friedrich Georg Wilhelm von Struve.\nLe componenti sono entrambe nane rosse di massa e dimensioni pressoch\u00e9 identiche, mentre si differenziano per luminosit\u00e0. La componente secondaria \u00e8 meno luminosa.\nLe due stelle orbitano attorno ad un comune centro di massa in un periodo di 408 anni, con orbite fortemente ellittiche (e=0,53) aventi un asse maggiore di 25,6 e (rispettivamente per la componente A e B). La distanza relativa tra le due stelle oscilla tra un minimo di 26 UA (3,9 miliardi di km) e un massimo di 86 UA (12,9 miliardi di km). Queste valori definiti nel 1987 aggiornano quelli calcolati nel 1958 \nUna ricerca eseguita con il Telescopio Spaziale Hubble non ha evidenziato la presenza di pianenti gioviani orbitanti attorno alle stelle del sistema.\nLe componenti.\n\"Gliese 725 A\" \u00e8 una nana rossa di tipo spettrale M3,0-V. Possiede il 33% della massa solare, il 35% del suo diametro e circa 3,9% della sua luminosit\u00e0. \u00c8 sospettata di essere una stella variabile ed ha pertanto anche la designazione NSV 11288.\n\"Gliese 725 B\" \u00e8 una nana rossa di tipo spettrale M3,5-V. Possiede il 25% della massa solare, il 27% del suo diametro e il 2,1% della sua luminosit\u00e0. Come la compagna e come tante nane rosse \u00e8 anch'essa una stella a brillamento.\nSistema planetario.\nNel 2019, attorno alla stella secondaria del sistema, Gliese 725 B, sono stati scoperti orbitare due pianeti extrasolari con il metodo della velocit\u00e0 radiale. Entrambi sono giganti gassosi con una massa paragonabile a quella di Urano che orbitano rispettivamente in 92 e 192 giorni attorno alla stella. Data la distanza dalla stella, molto meno luminosa del Sole, sono relativamente freddi, anche se meno dei giganti ghiacciati del sistema solare (Urano e Nettuno), con il pi\u00f9 interno che ha una temperatura di equilibrio attorno ai 190 K.\nProspetto del sistema.\nSegue un prospetto dei componenti del sistema planetario di Gliese 725, in ordine di distanza dalla stella."}
{"id": "25619", "revid": "834", "url": "https://it.wikipedia.org/wiki?curid=25619", "title": "Leonardo da Pisa", "text": ""}
{"id": "25620", "revid": "834", "url": "https://it.wikipedia.org/wiki?curid=25620", "title": "Sequenza di Fibonacci", "text": ""}
{"id": "25621", "revid": "834", "url": "https://it.wikipedia.org/wiki?curid=25621", "title": "Prefisso telefonico internazionale", "text": ""}
{"id": "25622", "revid": "834", "url": "https://it.wikipedia.org/wiki?curid=25622", "title": "Rapporto aureo", "text": ""}
{"id": "25623", "revid": "22475", "url": "https://it.wikipedia.org/wiki?curid=25623", "title": "Numero aureo", "text": ""}
{"id": "25624", "revid": "834", "url": "https://it.wikipedia.org/wiki?curid=25624", "title": "Proporzione divina", "text": ""}
{"id": "25625", "revid": "2730", "url": "https://it.wikipedia.org/wiki?curid=25625", "title": "Luigi Dadda", "text": "Ingegnere, tra i primi ad occuparsi di calcolatori elettronici in Italia e in seguito impegnato in numerose attivit\u00e0 di conduzione e coordinamento di ricerche in vari campi dell'informatica.\nBiografia.\nCompie i suoi studi presso l'Istituto Magistrale Maffeo Vegio di Lodi e in seguito presso il Politecnico di Milano e si laurea in ingegneria elettrotecnica nel 1947 con una tesi sulla trasmissione dei segnali progettando un ponte radio a microonde tra Torino e Trieste.\nEgli indirizza inizialmente la sua ricerca verso i modelli ed i calcolatori analogici e nel 1953 ottiene una borsa della National Science Foundation per svolgere ricerche presso il CalTech di Los Angeles.\nNel frattempo su sua iniziativa il Politecnico di Milano presenta la richiesta per l'assegnazione di un calcolatore digitale: la richiesta ha esito positivo e l'allora rettore Gino Cassinis gli offre l'opportunit\u00e0 di andare a San Diego in California per collaborare alla realizzazione della macchina, un CRC 102A che, dopo la consegna, non verr\u00e0 pi\u00f9 direttamente assistita dal produttore.\nDadda rinuncia alla borsa e si reca in California dove collabora con la Computer Research Corporation alla realizzazione del calcolatore elettronico digitale acquistato dal Politecnico di Milano con fondi del Piano Marshall. La macchina ultimata viene caricata su una vecchia nave da trasporto Liberty nel centro di una stiva piena di balle di cotone che proteggono le valvole termoioniche dalle pericolosissime vibrazioni.\nAllo sdoganamento di Genova si present\u00f2 il problema della \"tassa radio\" che allora imponeva l'incollatura di una fascetta fiscale, del tipo di quelle oggi in uso sulle bottiglie di liquori, su ognuna delle valvole termoioniche usate nella macchina. Smontare la macchina per apporre la fascetta su ognuna delle migliaia di valvole avrebbe comportato un enorme lavoro e le probabilit\u00e0 che dopo l'operazione funzionasse ancora erano nulle. I doganieri inoltre consideravano, correttamente, affini alle valvole i numerosissimi diodi al germanio saldati nel sistema e decisamente troppo piccoli per ospitare la fascetta. La soluzione fu salomonica: venne pagata la tassa e le fascette vennero consegnate a Dadda che si impegn\u00f2 formalmente ad applicarle non appena il sistema fosse giunto a Milano. Esse non sono visibili sulla macchina, probabilmente rimasero in un cassetto.\nLa macchina viene installata nel settembre 1954 al Politecnico nel sottoscala dell'aula 2SUD e risulta essere il primo elaboratore funzionante in Italia e nell'Europa continentale. Negli anni successivi si dedica alle attivit\u00e0 sviluppatesi intorno a questa macchina, sia sul piano della sua conduzione tecnica, sia sul piano della sua utilizzazione per applicazioni scientifiche e industriali, sia per quanto riguarda l'addestramento di docenti e studenti al suo utilizzo. Organizza e tiene i primi corsi universitari sull'elaboratore e sul suo utilizzo e si occupa del potenziamento della macchina del Politecnico. Studia le unit\u00e0 aritmetiche di quel periodo proponendo soluzioni originali per i moltiplicatori paralleli: \nNel 1960 diventa professore ordinario e copre la cattedra di Elettrotecnica del Politecnico di Milano dal 1962. In seguito si dedica allo studio delle reti di Petri proponendone l'adozione per la progettazione di sistemi di controllo di elevata complessit\u00e0. Si dedica anche a ricerche nel settore dell'elaborazione dei segnali con lo studio di nuovi sistemi di convolutori. \u00c8 stato poi direttore del Centro di calcolo e del Laboratorio di calcolatori elettronici del Dipartimento di elettronica del politecnico di Milano, coordinando ricerche sui sistemi di calcolo, sull'architettura dei microelaboratori, sui linguaggi di programmazione, sulle banche di dati e sulle reti di calcolatori.\n \u00c8 rettore del Politecnico di Milano per 12 anni, dal 1972 al 1984.\nFigura tra i soci fondatori dell'AICA nel 1961; \u00e8 tra i fondatori della Rivista di Informatica e suo direttore. Dell'AICA \u00e8 presidente dal 1967 al 1970.\nLuigi Dadda \u00e8 inoltre stato impegnato in numerose attivit\u00e0 di direzione e coordinamento di ricerche in ambito nazionale ed internazionale.\nSua \u00e8 la proposta della European Information Network realizzata come progetto COST 11 della CEE. Dal 1980 al 1982 presiede la Commissione per la Scienza e la Tecnologia presso la Presidenza del Consiglio dei ministri.\n\u00c8 stato Presidente dell'ALaRI dell'Universit\u00e0 della Svizzera Italiana di Lugano e membro del Comitato Tecnico e consigliere nel Consiglio di Amministrazione di CSELT.\n\u00c8 scomparso nel 2012 all'et\u00e0 di 89 anni.\nNel 2016 gli \u00e8 stato conferito, postumo, il prestigioso \"IEEE Milestone award\".\nIl 2 novembre 2019, con una cerimonia alla presenza del sindaco di Milano Giuseppe Sala, il suo nome \u00e8 stato inserito nel famedio del cimitero monumentale di Milano. \nCollegamenti esterni.\nPagina con alcune specifiche della CRC 102A, il primo \"cervellone\" del Politecnico di Milano"}
{"id": "25629", "revid": "2175", "url": "https://it.wikipedia.org/wiki?curid=25629", "title": "Genoa CFC", "text": ""}
{"id": "25630", "revid": "889336", "url": "https://it.wikipedia.org/wiki?curid=25630", "title": "Personal computer", "text": "Un personal computer (dalla lingua inglese, in italiano letterale \u201ccalcolatore personale\u201d oppure \u201celaboratore personale\u201d, solitamente abbreviato in PC) \u00e8 un qualsiasi computer che si presti all'utilizzo proprio personale e alla personalizzazione da parte dell'utente nell'uso quotidiano. Il termine personal computer nasce negli anni 80 quando vengono messi in commercio i primi computer per il grande pubblico. Infatti precedentemente i calcolatori erano inaccessibili alla gente comune per via delle ingenti dimensioni e prezzo elevato, e venivano acquistati principalmente da ricercatori o grandi aziende. Attualmente col termine personal computer (PC) si vanno ad indicare i computer desktop e i computer laptop.\nUn calcolatore personale \u00e8 costruito tipicamente a livello hardware secondo l'architettura di von Neumann ed \u00e8 composto da un'unit\u00e0 di elaborazione centrale, in inglese \"central processing unit\", abbreviato in CPU (processore) e periferiche varie, spesso per facilitarne l'uso in maniera tipicamente user friendly. A livello software il relativo sistema operativo implementa nella sua interfaccia utente la cosiddetta metafora della scrivania. Il PC di fatto ha soppiantato nel tempo la vecchia macchina da scrivere per uso personale e d'ufficio grazie ai programmi di videoscrittura aggiungendovi numerose altre funzionalit\u00e0 (es. calcolo, grafica, progettazione ecc...) grazie alla sua facile programmabilit\u00e0.\nStoria.\nAgli inizi degli anni settanta le persone che accedevano alle istituzioni accademiche o di ricerca avevano l'opportunit\u00e0 di utilizzare sistemi come il LINC che erano monoutente, interattivi e si potevano utilizzare per prolungate sessioni di lavoro; comunque, questi sistemi erano ancora troppo costosi per essere posseduti da una singola persona. Nello stesso decennio Hewlett Packard introdusse dei computer programmabili in BASIC che potevano essere posizionati sopra una normale scrivania (serie HP 9800), includendo una tastiera, un piccolo display a una linea e una stampante. Il Wang 2200 del 1973 aveva un monitor (CRT) di dimensioni standard con memorizzazione su nastro magnetico (musicassette).\nL'IBM 5100 del 1975 aveva un piccolo display CRT e poteva essere programmato in BASIC e APL. Questi erano comunque ancora computer costosi specializzati, pensati per un utilizzo scientifico o d'azienda. L'introduzione dei microprocessori, un singolo circuito integrato con tutta la circuiteria che prima occupava grossi case, port\u00f2 alla proliferazione dei personal computer dopo il 1975. I primi personal computer\u00a0\u2014 generalmente chiamati microcomputer\u00a0\u2014 erano spesso venduti in forma di kit e in volumi limitati, ed erano destinati in larga parte a hobbisti e tecnici. La programmazione era effettuata attraverso interruttori e l'output era fornito attraverso led presenti sul pannello frontale. Un uso pratico avrebbe richiesto periferiche come tastiere, terminali, disk drive e stampanti. Micral N fu il primo microcomputer commerciale, non venduto in kit, basato su un microprocessore, l'Intel 8008. Fu costruito a partire dal 1972 e furono vendute circa 90\u00a0000 unit\u00e0. Il computer Sphere 1 \u00e8 considerato il primo computer di tipo moderno. Fu realizzato nel 1975 da un pioniere dei computer, Michael Wise.\nAll'inizio, Sphere 1 era venduto come kit, ma pi\u00f9 tardi fu venduto interamente assemblato, con inclusa una tastiera, un tastierino numerico e un monitor. Nel 1976 Steve Jobs e Steve Wozniak vendettero la scheda madre del computer Apple I, che conteneva circa 30 chip. I primi personal computer di successo per il mercato di massa furono il Commodore PET (presentato nel gennaio del 1977 e venduto a giugno), il TRS-80 (lanciato il 3 agosto 1977) di Radio Shack e il popolare Apple II (5 giugno 1977). I computer gi\u00e0 assemblati venduti sul mercato di massa permisero a una pi\u00f9 ampia categoria di persone l'utilizzo del computer, concentrandosi di pi\u00f9 sullo sviluppo delle applicazioni software e di meno sullo sviluppo dell'hardware del processore.\nNel 1981 fece la sua comparsa nel mercato il primo di una serie di personal computer che divenne molto popolare: l'IBM 5150, meglio conosciuto come PC IBM. Il costo era ancora elevato (circa \u00a0dollari statunitensi), la capacit\u00e0 di elaborazione bassa, la possibilit\u00e0 di gestire grosse quantit\u00e0 di dati era legata all'acquisto di costosissimi dischi rigidi, o unit\u00e0 a nastro magnetico esterne. D'altra parte era una macchina solida e affidabile, che godeva di assistenza tecnica ed era espandibile tramite un bus interno (caratteristica che solo l'Apple II all'epoca possedeva). Grazie al suo successo, il PC IBM divenne lo standard \"de facto\" nell'industria del personal computer. Le industrie informatiche situate in Oriente (Taiwan, Singapore, etc.) si misero subito al lavoro per clonare (duplicare) questa macchina (operazione possibile perch\u00e9 IBM forniva assieme al PC anche gli schemi elettrici, ed il listato del sistema operativo era facilmente ottenibile, i componenti utilizzati, chip di memoria, processore, unit\u00e0 a disco erano \u00abstandard\u00bb e disponibili per tutti). In pochi anni il mondo fu invaso da enormi quantit\u00e0 di PC clonati, dalle prestazioni sempre pi\u00f9 avanzate e dai costi sempre pi\u00f9 bassi.\nNel frattempo il 24 gennaio 1984 Apple Computer present\u00f2 un'altra innovazione destinata a diffondersi su larga scala: il Macintosh, dotato di interfaccia grafica e di mouse di serie. Il Macintosh ottenne un ottimo successo di mercato, grazie al suo approccio \"user-friendly\" e alla facilit\u00e0 d'uso del suo sistema operativo, il Mac OS. L'interfaccia grafica (GUI) usava per la prima volta metafore facili da comprendere, quali il \"cestino\", la \"scrivania\", le \"finestre\", gli \"appunti\", aprendo finalmente l'uso del computer anche a persone con limitate conoscenze informatiche.\nIn seguito al successo del Macintosh, molte di queste caratteristiche furono mutuate dalla Microsoft nella creazione del proprio sistema operativo Windows, scatenando una battaglia anche legale durata oltre un decennio. Si diffondeva cos\u00ec il concetto di WIMP (\"Windows Icons Mouse and Pointer\"), da allora in poi bagaglio essenziale di tutti i personal computer, indipendentemente da quale fosse il loro sistema operativo. A livello hardware invece si imposero i PC di tipo IBM compatibile, soprattutto a partire dalla seconda met\u00e0 degli anni 1990.\nDescrizione.\nAccezione e significato del termine.\nL'espressione, introdotta negli anni settanta, \u00e8 usata per indicare un computer destinato all'utilizzo da parte di un singolo utente in contrapposizione ai mainframe o ai minicomputer multiutente all'epoca gi\u00e0 molto diffusi nelle grandi aziende. In questo senso il termine indica tutto il segmento di mercato, indipendentemente dal marchio. Dalla met\u00e0 degli anni ottanta, a causa della grande diffusione dell'IBM Personal Computer, tale termine viene spesso usato come sinonimo di computer \"compatibile IBM\" con sistema operativo Windows, in contrapposizione a Macintosh o ad altre piattaforme. Dalla met\u00e0 degli anni novanta viene anche utilizzato in contrapposizione a server (si noti che spesso anche i server oggigiorno sono \"compatibili IBM\").\nIl progressivo appiattimento tecnologico, inteso come avvicinamento delle caratteristiche prestazionali dei personal computer nei confronti dei server e dei mini computer, rendono spesso difficile la collocazione di un elaboratore elettronico all'interno delle canoniche classificazioni (super computer, mainframe, mini computer, supermini, server, workstation, personal computer, home computer).\nCi\u00f2 che differenzia un personal computer da un server o da un'avanzata console per videogiochi a volte \u00e8 solo la diversa destinazione d'uso o il software installato. L'architettura dei personal computer \u00e8 divenuta in grado di essere scalabile, ove necessario, e raggruppabile in \"cluster\" permettendo di raggiungere funzionalit\u00e0 e prestazioni simili a sistemi mainframe e supercomputer. Con la stessa flessibilit\u00e0, un personal computer opportunamente programmato pu\u00f2 sostituire sistemi embedded progettati per applicazioni specifiche.\nI personal computer sono inoltre parte integrante dei pi\u00f9 moderni impianti automatizzati a ogni livello nel settore industriale, medicale, utilities e servizi, sostituendo la maggior parte dell'elettronica sviluppata in modo verticale.\nCaratteristiche.\nDal punto di vista hardware, i pi\u00f9 comuni microprocessori utilizzati all'interno dei personal computer sono le CPU compatibili con l'architettura x86.\nUna differenza fra i primi computer disponibili per autocostruzione e i personal computer veri e propri fu la disponibilit\u00e0 di software gi\u00e0 pronto. Nonostante ci\u00f2, molti fra i primi utilizzatori di PC erano abituati a scrivere da s\u00e9 il software. Al contrario, gli utenti di oggi hanno accesso a una larghissima scelta di software commerciale e non commerciale, che pu\u00f2 essere fornito pronto per essere eseguito o pronto per essere compilato.\nSotto questo punto di vista le applicazioni software tipiche per personal computer sono quelle a uso di un utente comune e comprendono programmi di videoscrittura, fogli elettronici, basi di dati, navigatori web, programmi di posta elettronica, giochi e miriadi di altre applicazioni per la produttivit\u00e0 personale e gli ambiti applicativi pi\u00f9 disparati.\nI personal computer possono essere connessi a una rete locale (LAN), sia tramite l'utilizzo di un cavo, sia con l'uso di connessioni radio (wireless).\nGli attuali personal computer sono spesso predisposti per connessioni ad alta o bassa velocit\u00e0 a Internet, consentendo l'accesso al World Wide Web e a una vasta scelta di altre risorse.\nFin dagli anni 1980, Microsoft e Intel hanno dominato buona parte del mercato dei personal computer con la piattaforma Wintel.\nComponenti.\nQuesta particolare struttura modulare rende il personal computer differente rispetto alle altre categorie di computer, e precisamente dai mainframe (i cosiddetti computer \u00abad armadio\u00bb) tipici dei grandi centri di calcolo come il PDP1 o il PDP 11 della Digital e dai microcomputer (computer ad uso hobbistico da assemblare, tipici degli albori dell'era informatica, che si programmavano tramite serie di microswitch, e avevano capacit\u00e0 di output limitate a batterie di led colorati) Altair.\nUtilizzo.\nUn personal computer \u00e8 pensato per essere utilizzato direttamente da un utente finale, senza l'intervento di un tecnico informatico specializzato. Questo aspetto \u00e8 in contrasto con i modelli di batch processing o di time-sharing, che permettono a grandi e costosi sistemi mainframe di essere utilizzati da molti utenti, solitamente in contemporanea, o con i sistemi informatici per l'elaborazione di grandi basi di dati, che richiedono l'operato efficiente di una squadra di tecnici occupati a tempo pieno.\nTipologia.\nDesktop computer (o elaboratore da scrivania).\nUn desktop computer \u00e8 un personal computer destinato a essere usato esclusivamente in un posto fisso. Il desktop \u00e8 caratterizzato da una notevole espandibilit\u00e0 e modularit\u00e0 e da prestazioni quasi sempre superiori rispetto a un comune computer portatile.\nPersonal computer a unit\u00e0 singola.\n\u00c8 un tipo di desktop computer costituito solamente da un monitor (che pu\u00f2 essere touch screen) che integra tutti i componenti hardware al suo interno. Esistono anche varianti che utilizzano una tastiera come singola unit\u00e0, mentre il mouse \u00e8 sempre una periferica esterna.\nNettop.\n\u00c8 un desktop computer progettato principalmente per la navigazione in Internet. Consuma meno energia, ha dimensioni ridotte, \u00e8 pi\u00f9 leggero e ha un prezzo normalmente pi\u00f9 contenuto, ma le prestazioni sono nettamente inferiori rispetto alla maggior parte dei desktop computer.\nNUC.\nSi tratta di un PC dalle dimensioni molto compatta e per questo aspetto accomunabile ai nettop, ma dalle prestazioni maggiori e pi\u00f9 simili a quelle di un computer personale.\nHome theater PC.\nUn home theater personal computer (HTPC) \u00e8 un dispositivo che combina le funzioni di un personal computer e di un videoregistratore. \u00c8 collegato a un televisore ed \u00e8 fornito da applicazioni multimediali utili per gestire foto, video e musica.\nComputer portatile.\nUn computer portatile, anche chiamato laptop, o semplicemente portatile, \u00e8 un piccolo personal computer progettato per la portabilit\u00e0. Solitamente tutti i componenti hardware sono incorporati in una singola unit\u00e0. \u00c8 caratterizzato da una batteria ricaricabile di elevata capacit\u00e0, che pu\u00f2 alimentare il dispositivo per lunghi periodi di tempo. Inoltre, a causa delle sue dimensioni ridotte, non permette se non entro certi limiti di cambiare o aggiornare la configurazione hardware.\nDesktop replacement.\nUn computer desktop-replacement \u00e8 un portatile che fornisce la maggior parte delle funzionalit\u00e0 di un computer desktop, con un analogo livello di prestazioni. \u00c8 caratterizzato da un peso e da dimensioni superiori, perci\u00f2 offre una bassissima portabilit\u00e0 e la batteria solitamente ha una bassa autonomia.\nSubnotebook.\nUn subnotebook o, con termine commercialmente affermato, un netbook \u00e8 un portatile progettato e commercializzato con l'accento sulla portabilit\u00e0 (piccole dimensioni, peso ridotto e spesso maggiore durata della batteria) con prestazioni leggermente inferiori a quelle di un notebook standard. Ma per ottenere la riduzione del peso e delle dimensioni, possiede poche porte, impiega costosi componenti e inoltre nella maggior parte dei subnotebook viene omessa l'unita ottica.\nL'ulteriore ed attuale evoluzione nel variegato mondo dei netbook \u00e8 rappresentato dagli ultrabook che stanno rapidamente sostituendo i netbook. Gli ultrabook rappresentano l'evoluzione, in termini di dimensioni e compattamento, dei netbook e li stanno sostituendo sul mercato.\nTablet PC.\nUn tablet PC \u00e8 un personal computer dotato di uno schermo a tocco come principale dispositivo di input. Lo schermo a tocco consente all'utente di utilizzare il computer con una stilo digitale o con un dito, invece di una tastiera o mouse. \u00c8 caratterizzato da una lunga durata della batteria e come per i subnotebook possiede poche porte e ha prestazioni inferiori rispetto a un normale desktop.\nComputer palmare, palmtop o PDA.\nIl computer palmare o palmtop \u00e8 un personal computer di dimensioni contenute, tali da essere portato sul palmo di una mano. \u00c8 inoltre dotato di uno schermo a tocco che permette l'utilizzo con una stilo digitale. \u00c8 caratterizzato dall'assenza del disco rigido, ha programmi e sistemi operativi realizzati su misura e ha prestazioni inferiori rispetto a un notebook.\nStazione di lavoro.\nUna workstation \u00e8 un personal computer di fascia alta progettato principalmente per applicazioni tecniche e scientifiche e altri compiti altamente professionali. E caratterizzato da prestazioni pi\u00f9 elevate rispetto ai normali desktop."}
{"id": "25634", "revid": "86637198", "url": "https://it.wikipedia.org/wiki?curid=25634", "title": "Perperuna", "text": "Perperuna \u00e8 una divinit\u00e0 femminile del pantheon slavo, consorte di Perun. Il suo culto era legato alla pioggia ed alla fertilit\u00e0 del suolo ed il nome stesso potrebbe derivare da uno degli attributi di Perun: il lancio sulla terra di pietre durante i temporali che pu\u00f2 appunto essere una immagine della pioggia (in Indi si veda Parjanya = nuvola, pioggia, soprannome di Indra). \nPerperuna \u00e8 anche il nome usato per denominare partecipanti a cerimonie (presenti nel folklore degli Slavi del Sud) di propiziazione della pioggia che sono detti anche \"dodola\", \"dudula\" (possibili connessioni con la divinit\u00e0 greca Dodona)\nSimbolo di Perperuna \u00e8, probabilmente, la vipera, guardiana della casa."}
{"id": "25639", "revid": "122506691", "url": "https://it.wikipedia.org/wiki?curid=25639", "title": "I delitti della Rue Morgue", "text": "I delitti della Rue Morgue (in lingua originale \"The Murders in the Rue Morgue\"), conosciuto anche con i titoli Duplice delitto nella Rue Morgue e Gli assassinii della Rue Morgue, \u00e8 un racconto scritto da Edgar Allan Poe e pubblicato per la prima volta nell'aprile del 1841 sulla rivista \"The Graham's Lady's and Gentleman's Magazine\" di Filadelfia. La prima edizione in volume risale al 1845, quando a Londra usc\u00ec la raccolta \"Tales\", pubblicata presso Willey and Putnam.\n\u00c8 considerato il primo racconto poliziesco della storia della letteratura.\nTrama.\nAll'inizio del racconto il narratore esamina vari giochi e le capacit\u00e0 intellettive che essi richiedono, per poi ricollegarsi allo straordinario acume dell'investigatore protagonista del racconto Auguste Dupin.\nIn una notte, in un appartamento al quarto piano di un vecchio stabile in Rue Morgue a Parigi, vengono barbaramente assassinate l'anziana Madame L'Espanaye, trovata nel cortile interno orrendamente mutilata e con la gola brutalmente tagliata, e sua figlia Camille, strangolata e nascosta nella cappa del camino. La porta \u00e8 chiusa dall'interno e i soccorritori, richiamati dalle urla delle vittime e di due sconosciuti, devono sfondarla per entrare. La polizia brancola nel buio: la porta e le finestre dell'appartamento sono state trovate ermeticamente chiuse e i vicini hanno udito, insieme alle urla delle due povere vittime, le imprecazioni di un francese e una seconda voce stridula e irriconoscibile che sembra esprimersi in un idioma ignoto. Preso atto che la polizia non riesce a ottenere alcun risultato con gli interrogatori e che un innocente \u00e8 stato ingiustamente sospettato e arrestato, il parigino Auguste Dupin, conoscendo bene il prefetto di Parigi, chiede l'autorizzazione a fare un sopralluogo sulla scena del delitto per potersi fare un'idea precisa di quanto \u00e8 accaduto e ipotizzare una soluzione.\nDupin, accompagnato da un amico (il giovane straniero che racconta in prima persona le sue avventure), compie un'accurata visita sul luogo del delitto, e si rende conto che non esistono passaggi segreti verso l'esterno, e che \u00e8 impossibile passare dalla cappa del camino, perch\u00e9 troppo stretta. Dupin si convince che l'assassino \u00e8 uscito passando da una delle finestre della stanza sul retro dell'appartamento che per\u00f2 sono state trovate perfettamente chiuse dall'interno. L'investigatore vuole dimostrare che l'apparente impossibilit\u00e0 della sua ipotesi in realt\u00e0 non \u00e8 tale, e vuole scoprire la prova che l'omicida \u00e8 uscito proprio da l\u00ec. La sua ricerca d\u00e0 i frutti desiderati: Dupin trova un chiodo spezzato che a prima vista sembra intatto e una molla che chiude con un automatismo il telaio della finestra.\nAll'apparenza sembra impossibile che l'assassino sia passato proprio di l\u00ec: la finestra si affaccia su un baratro di parecchi metri e, oltre tutto, la parete sotto la finestra \u00e8 completamente liscia. Dupin nota, per\u00f2, che a circa due metri dalla finestra c'\u00e8 il cavo di un parafulmine e che le imposte del quarto piano sono fatte in modo da offrire alle mani un appiglio molto comodo. Dupin spiega al giovane amico che soltanto un essere dotato di forza, di agilit\u00e0 e di coraggio straordinari e quasi sovrumani pu\u00f2 aver compiuto un balzo dal cavo sino alla finestra, usando la persiana di legno come appoggio. Tutto combacia, ma quello che sembra impossibile \u00e8 che possa esistere un essere umano che abbia le capacit\u00e0 richieste per compiere una simile impresa. Dupin, per\u00f2, sa qual \u00e8 la soluzione di questo mistero, soluzione che gli \u00e8 stata suggerita da una notizia riportata su un giornale di qualche giorno prima e che aveva letto con grande curiosit\u00e0. Un essere capace di compiere una tale impresa esiste, ma non \u00e8 per niente umano.\nIl colpevole del duplice omicidio \u00e8 infatti un animale, un enorme orango del Borneo. Dupin ha pubblicato un annuncio sul giornale locale chiedendo se qualcuno ha perso un simile animale e un marinaio di una nave maltese arriva presto a cercarlo.\nIl marinaio si offre di pagare una ricompensa, ma Dupin \u00e8 interessato solo a conoscere le circostanze dietro i due omicidi. Il marinaio spiega di aver catturato l'orangutan mentre si trovava nel Borneo e lo riport\u00f2 a Parigi, ma ebbe difficolt\u00e0 a tenerlo sotto controllo. Quando vide l'orango che tentava di radersi la faccia con il suo rasoio, imitando il suo radersi mattutino, fugg\u00ec nelle strade e raggiunse la Rue Morgue, dove sal\u00ec e entr\u00f2 in casa. L'orangutan afferr\u00f2 la madre per i capelli e agitava il rasoio, imitando un barbiere; quando questa url\u00f2 di paura, si scaten\u00f2 di rabbia, le strapp\u00f2 i capelli, le tagli\u00f2 la gola e strangol\u00f2 la figlia. Il marinaio si arrampic\u00f2 sul parafulmine nel tentativo di catturare l'animale, e le due voci ascoltate dai testimoni appartenevano ai due. Temendo la punizione del suo padrone, l'orango gett\u00f2 il corpo della madre fuori dalla finestra e mise la figlia nel camino prima di fuggire.\nIl caso \u00e8 finalmente spiegato nei minimi particolari con grande soddisfazione di Auguste Dupin che per\u00f2, anzich\u00e9 ottenere un elogio per il successo dell'indagine, suscita la reazione di lieve disappunto del prefetto, che osserva malizioso che la gente farebbe meglio a badare ai fatti propri."}
{"id": "25640", "revid": "3", "url": "https://it.wikipedia.org/wiki?curid=25640", "title": "Gli assassinii della Rue Morgue", "text": ""}
{"id": "25642", "revid": "125810545", "url": "https://it.wikipedia.org/wiki?curid=25642", "title": "Condensatore (elettrotecnica)", "text": "Il condensatore \u00e8 un componente elettrico che ha la capacit\u00e0 di immagazzinare l'energia elettrostatica associata a un campo elettrostatico.\nNella teoria dei circuiti il condensatore \u00e8 un componente \"ideale\" che pu\u00f2 mantenere la carica e l'energia accumulata all'infinito. Nei circuiti in regime sinusoidale permanente la corrente che attraversa un condensatore ideale risulta in anticipo di un quarto di periodo rispetto alla tensione che \u00e8 applicata ai suoi morsetti.\nStoria.\nAlessandro Volta intorno al 1780 comp\u00ec numerosi esperimenti sull'elettricit\u00e0. In una di queste, not\u00f2 che lo scudo carico di un elettroforo perpetuo, appoggiato sulla superficie di alcuni materiali scarsamente conduttori, anzich\u00e9 dissipare la propria elettricit\u00e0 la conserva meglio che isolato in aria. Si convinse allora che l'afflusso di carica sulla superficie prossima a quella dello scudo richiama carica sulla superficie affacciata di quest'ultimo. Due dischi metallici, delle stesse dimensioni, cos\u00ec che uno pu\u00f2 essere sovrapposto all'altro, in modo da combaciare perfettamente, compongono quello che Volta stesso chiama \"condensatore di elettricit\u00e0\".\nLeggi fisiche.\nUn condensatore (indicato abitualmente con \"C\") \u00e8 generalmente costituito da una coppia di conduttori (armature o piastre) separati da un isolante (dielettrico). La carica \u00e8 immagazzinata sulla superficie delle piastre, sul bordo a contatto con il dielettrico. Quindi all'esterno si avr\u00e0 un campo elettrico pari a zero a causa dei due campi, uno positivo e uno negativo, che hanno per l'appunto stesso modulo ma segno (verso) opposto, mentre all'interno del dispositivo due volte il campo elettrico perch\u00e9 entrambi i campi, sia quello positivo sia quello negativo, hanno stesso modulo e stesso verso. L'energia elettrostatica che il condensatore accumula si localizza nel materiale dielettrico che \u00e8 interposto fra le armature.\nCondensatore lineare.\nSe si applica una tensione elettrica alle armature, le cariche elettriche si separano e si genera un campo elettrico all'interno del dielettrico. L'armatura collegata al potenziale pi\u00f9 alto si carica positivamente, negativamente l'altra. Le cariche positive e negative sono uguali e il loro valore assoluto costituisce la carica formula_1 del condensatore. La carica \u00e8 proporzionale alla tensione applicata e la costante di proporzionalit\u00e0 \u00e8 una caratteristica di quel particolare condensatore che si chiama \"capacit\u00e0 elettrica\" e si misura in farad:\nOssia la capacit\u00e0 \u00e8 uguale al rapporto tra la carica elettrica fornita formula_1 e la tensione elettrica applicata formula_4. La capacit\u00e0 di un condensatore piano (armature piane e parallele) \u00e8 proporzionale al rapporto tra la superficie \"S\" di una delle armature e la loro distanza formula_5. La costante di proporzionalit\u00e0 \u00e8 una caratteristica dell'isolante interposto e si chiama permittivit\u00e0 elettrica assoluta e si misura in farad/m.\nLa capacit\u00e0 di un condensatore piano a facce parallele \u00e8 quindi:\ndove formula_7 \u00e8 la capacit\u00e0 in farad, formula_8 la superficie delle due armature in metri quadrati, formula_9 la permettivit\u00e0 elettrica assoluta dell'isolante in farad per metro e formula_5 la distanza fra le armature in metri.\nIn figura non sono rappresentati i cosiddetti \"effetti di bordo\" ai confini delle facce parallele dove le linee di forza del campo elettrico da una faccia all'altra non sono pi\u00f9 rettilinee ma via via pi\u00f9 curve.\nEnergia immagazzinata.\nL'energia immagazzinata in un condensatore \u00e8 pari al lavoro fatto per caricarlo. Si consideri, ora, un condensatore con capacit\u00e0 formula_7, con carica formula_12 su una piastra e formula_13 sull'altra. Per muovere un piccolo elemento di carica formula_14 da una piastra all'altra sotto l'azione della differenza di potenziale formula_15, il lavoro necessario \u00e8 formula_16:\nIntegrando questa equazione, infine, si pu\u00f2 determinare l'energia potenziale formula_18 immagazzinata dal condensatore. Gli estremi dell'integrazione saranno formula_19, ovvero un condensatore scarico, e formula_1, ovvero la carica immessa sui piatti del condensatore:\nForze sulle armature e sul dielettrico.\nLe due piastre del condensatore sono caricate con cariche di segno opposto, quindi esiste un campo elettrico formula_22 fra le piastre. Tale campo formula_22 istante per istante \u00e8 direttamente proporzionale all'energia formula_18 che si trova nel condensatore e inversamente proporzionale alla distanza formula_5 fra le piastre. \nQuesto risultato vale sia nel caso in cui il condensatore sia collegato a un circuito esterno che mantenga costante la tensione fra le piastre, che nel caso in cui il condensatore sia isolato e sia costante la carica sulle piastre.\nLa capacit\u00e0 di un condensatore aumenta se fra le piastre viene inserito un dielettrico con una buona costante dielettrica. In tal caso, se il condensatore \u00e8 isolato e la carica rimane costante, l'energia immagazzinata nel condensatore scende e questa energia fornisce il lavoro necessario per \"risucchiare\" il dielettrico dentro il condensatore. Una lastra di dielettrico che si inserisce esattamente nello spazio tra le piastre viene risucchiata con una forza formula_27 non costante che dipende dalla lunghezza formula_28 della porzione di lastra gi\u00e0 entrata fra le piastre. \u00c8 facile dimostrare che tale forza \u00e8:\nDove formula_30 \u00e8 la costante dielettrica relativa della lastra, formula_31 \u00e8 l'energia nel condensatore all'inizio dell'inserzione (formula_32) e formula_33 \u00e8 la corsa del dielettrico (ovvero per formula_34 il dielettrico \u00e8 completamente inserito). La situazione cambia se il dielettrico \u00e8 inserito mentre il condensatore \u00e8 collegato a un circuito che mantenga costante la tensione tra le piastre. In tal caso la forza di risucchio rimane costante e non dipende da \"x\" e vale:\nComponenti circuitali.\nIl condensatore \u00e8 un componente di grande importanza e utilizzo all'interno dei circuiti elettrici. Nel seguito si espone il suo comportamento sia in corrente continua sia in corrente alternata.\nEquazione caratteristica.\nDal momento che gli elettroni non possono passare direttamente da una piastra all'altra attraverso il dielettrico che le separa, il condensatore costituisce una discontinuit\u00e0 elettrica nel circuito: quando viene applicata una differenza di potenziale a un condensatore utilizzando un generatore, le due armature si caricano di una quantit\u00e0 formula_1 uguale in modulo, ma di segno opposto indotta da un'armatura all'altra. Se la differenza di potenziale \u00e8 variabile nel tempo si produce inoltre una corrente virtuale indotta, detta corrente di spostamento. Nel dielettrico si assiste al fenomeno della polarizzazione: le cariche si dispongono a formare un dipolo elettrico.\nSapendo che la differenza di potenziale tra le armature \u00e8 direttamente proporzionale alla carica accumulata su di esse e inversamente proporzionale alla capacit\u00e0 del dispositivo, si ottiene che l'espressione per la tensione \u00e8:\nprendendo la derivata e moltiplicando per la capacit\u00e0 \"C\" si ottiene l'espressione per la corrente:\nQuesta formula equivale alla definizione fisica di corrente di spostamento scritta in termini di potenziale variabile nel tempo anzich\u00e9 in termini di campo elettrico variabile nel tempo. Le due precedenti espressioni costituiscono le relazioni costitutive del condensatore in un circuito elettrico.\nSe scriviamo formula_39 come formula_40, valida per un condensatore piano, si nota che il campo formula_41 indotto sulle facce del condensatore diminuisce all'aumentare della distanza formula_5 tra le armature, e quindi \u00e8 inversamente proporzionale alla capacit\u00e0 elettrica formula_7: la capacit\u00e0 indica quindi un accumulo di energia elettrica nel condensatore stesso.\nFunzionamento in serie e in parallelo.\nQuando si collegano formula_44 condensatori in parallelo su ognuno di essi si misura la stessa caduta di tensione. La capacit\u00e0 equivalente formula_45 \u00e9 quindi, data dalla formula:\nQuando si collegano formula_44 condensatori in serie, attraverso ognuno di essi passa la stessa carica istantanea (in regime dinamico, la stessa corrente), mentre la caduta di tensione \u00e9 differente da condensatore a condensatore; in particolare, essendo formula_48, a parit\u00e0 di formula_1 la tensione maggiore \u00e9 localizzata ai morsetti della capacit\u00e0 minore. La capacit\u00e0 equivalente totale formula_45 \u00e9 pertanto definita dalla seguente relazione:\nComportamento in regime costante.\nIn regime di tensione costante (o corrente costante, indicato con la sigla \"DC\"), il condensatore si carica nel transitorio e a regime raggiunge una situazione di equilibrio dove la carica sulle armature corrisponde esattamente alla caduta di potenziale V applicata moltiplicata per la capacit\u00e0 formula_7 secondo la relazione formula_48; in tal caso, a regime, il condensatore si comporta come un 'circuito aperto' ovvero interrompe ogni flusso di corrente all'interno del circuito (se per\u00f2 la tensione applicata supera il valore di rigidit\u00e0 dielettrica del dielettrico, la 'rottura' di quest'ultimo provoca il rilascio impulsivo di corrente elettrica e il condensatore si scarica quasi istantaneamente comportandosi come un semplice resistore). Al cessare dell'eccitazione sul circuito l'energia elettrica accumulata nel condensatore torna a scaricarsi sotto forma di corrente elettrica rilasciata nel circuito.\nUn circuito RC composto da un resistore e un condensatore in serie a un generatore che fornisce una differenza di potenziale formula_54 \u00e8 detto \"circuito di carica\".Posto il condensatore inizialmente scarico, segue dalle leggi di Kirchhoff:\nderivando e moltiplicando per formula_7 si ottiene l'equazione differenziale ordinaria del primo ordine:\nA formula_58, la tensione ai capi del condensatore \u00e8 nulla e la tensione ai capi della resistenza \u00e8 formula_54. La corrente iniziale \u00e8 dunque formula_60, ossia la corrente nel resistore, pertanto:\ne sostituendo nella relazione formula_62, si ottiene per formula_63:\ndove formula_65 \u00e8 la costante di tempo del sistema. La precedente relazione rappresenta la legge di carica di un condensatore, che ha dunque un andamento esponenziale, e con lo stesso ragionamento si ottengono le equazioni di scarica di un condensatore.\nComportamento in regime sinusoidale.\nIn regime di tensione a corrente alternata (AC) questa induce invece variazioni di potenziale in corrispondenza delle quali le armature si caricano e si scaricano in continuazione per induzione elettrostatica generando ai suoi capi una corrente variabile (alla stessa frequenza dell'eccitazione) che circola poi nel circuito.\nA partire dalla relazione:\ne posto:\nsegue che:\nottenendo\nIl rapporto tra la tensione e la corrente ai capi del condensatore vale formula_70, e si osserva che la tensione alternata sfasa la corrente di formula_71. Esprimendo il rapporto in forma polare, si ottiene l'espressione dell'impedenza caratteristica del dispositivo:\nche applicando la formula di Eulero diventa:\ndove formula_75 \u00e8 l'unit\u00e0 immaginaria, formula_76 \u00e8 la frequenza della AC misurata in hertz e formula_7 la capacit\u00e0, misurata in farad.A meno di fenomeni parassiti di dissipazione comunque presenti nei casi reali, il condensatore ideale ha dunque impedenza puramente immaginaria pari alla sua reattanza, indicando con essa la sua capacit\u00e0 di immagazzinare energia elettrica.Nella legge di Ohm in forma simbolica si considera inoltre l'operatore fasoriale:\ndove formula_79 \u00e8 la reattanza capacitiva, misurata in ohm, che pu\u00f2 essere considerata come analoga a una sorta di resistenza che il condensatore oppone alla corrente e dipende dalla frequenza della AC. Si osserva inoltre che:\nLa reattanza \u00e8 cos\u00ec chiamata poich\u00e9 il condensatore non dissipa potenza, ma semplicemente accumula energia per poi rilasciarla nel transitorio finale. Nei circuiti elettrici, come in meccanica, il condensatore costituisce un carico reattivo, dal momento che immagazzina l'energia e la rilascia alla fine, \"reagendo\" cos\u00ec alle variazioni di tensione nel circuito. \u00c8 anche significativo che l'impedenza sia inversamente proporzionale alla capacit\u00e0, a differenza dei resistori e degli induttori per cui le impedenze sono linearmente proporzionali a resistenza e induttanza rispettivamente.\nIn un circuito sintonizzato, come un radio ricevitore, la frequenza selezionata \u00e8 una funzione della serie tra l'induttanza formula_81 e la capacit\u00e0 formula_7:\nQuesta \u00e8 la frequenza alla quale si trova la risonanza in un circuito RLC.\nQualit\u00e0 del componente.\nCome descritto sopra, la reattanza del condensatore fa s\u00ec che la corrente sia sfasata in anticipo di formula_84 rispetto alla tensione. Tuttavia, vari fattori di perdita fanno s\u00ec che questo angolo sia leggermente inferiore al caso ideale di 90\u00b0. Viene definito di conseguenza l'angolo formula_85 dato dalla differenza tra i 90\u00b0 ideali e il reale angolo di sfasamento formula_86. Nelle specifiche tecniche di alcuni condensatori possono esservi due parametri: cos formula_86 e/o tan formula_85. Entrambi tendono a formula_19 per formula_86 che tende al valore ideale di formula_84, quindi quanto pi\u00f9 sono piccoli, tanto migliore \u00e8 la qualit\u00e0 del condensatore;\nformula_92 \u00e8 anche detto fattore di dissipazione DF e rappresenta il rapporto tra i moduli delle correnti resistiva e reattiva a una certa frequenza (tipicamente 1\u00a0kHz).\nApplicazioni.\nIl condensatore ha molte applicazioni, principalmente nei campi dell'elettronica e dell'elettrotecnica.\nElettrotecnica.\nI condensatori di rifasamento hanno lo scopo, riducendo la reattanza di un bipolo elettrico e abbassando lo sfasamento fra corrente e tensione alternate (vedi potenza reattiva), di abbassare la corrente assorbita dal bipolo stesso con evidenti vantaggi sugli impianti elettrici in generale. A tal fine vengono collegati in parallelo allo stesso, formando un circuito LC accordato sulla frequenza della tensione di alimentazione. Essi possono essere impiegati per bilanciare la reattanza induttiva dei grandi motori elettrici (rifasamento industriale) o per compensare la potenza reattiva circolante sulle reti di trasmissione e di distribuzione (rifasamento di rete). Per tali impieghi vengono installati banchi trifase di condensatori, dove ogni fase \u00e8 formata da pi\u00f9 unit\u00e0 capacitive. \nVengono, inoltre usati come condensatori di avviamento e condensatori di fase per permettere la partenza dei motori asincroni bifase alimentati da reti monofase, che presenterebbero, senza di essi, una coppia di spunto uguale a zero. In tal caso il condensatore, sfasando la corrente di 90 gradi rispetto alla tensione, alimenta un avvolgimento ausiliario: si forma un campo magnetico rotante con coppia motrice diversa da zero, permettendo quindi l'avviamento del motore. Una volta avviato si pu\u00f2 rimuovere l'alimentazione a quella fase (avvolgimento della seconda fase e condensatore) del motore, nei sistemi automatizzati viene utilizzato un interruttore/disgiuntore centrifugo o elettromagnetico.\nElettronica.\nNei circuiti elettronici, il condensatore \u00e8 utilizzato per la sua peculiarit\u00e0 di lasciar passare le correnti variabili nel tempo, ma di bloccare quelle costanti: tramite un condensatore si pu\u00f2 fare in modo di unire o separare a volont\u00e0 i segnali elettrici e le tensioni di polarizzazione dei circuiti, usando i condensatori come bypass o come disaccoppiamento. Un caso particolare di condensatore di bypass \u00e8 il condensatore di livellamento, usato nei piccoli alimentatori.\nTipologie.\nNei condensatori reali, oltre alle caratteristiche ideali si deve tenere conto di fattori come la tensione massima di funzionamento, determinata dalla rigidit\u00e0 dielettrica del materiale isolante, della resistenza e induttanza parassite, della risposta in frequenza e delle condizioni ambientali di funzionamento (\"deriva\"). La perdita dielettrica inoltre \u00e8 la quantit\u00e0 di energia persa sotto forma di calore nel dielettrico non ideale. La corrente di perdita \u00e8 invece la corrente che fluisce attraverso il dielettrico, che in un condensatore ideale \u00e8 invece nulla.\nSono disponibili in commercio molti tipi di condensatori, con capacit\u00e0 che spaziano da pochi picofarad a diversi farad e tensioni di funzionamento da pochi volt fino a molti kilovolt. In generale, maggiore \u00e8 la tensione e la capacit\u00e0, maggiori sono le dimensioni, il peso e il costo del componente.\nIl valore nominale della capacit\u00e0 \u00e8 soggetto a una tolleranza, ovvero un margine di scostamento possibile dal valore dichiarato. La tolleranza spazia dall'1% fino al 50% dei condensatori elettrolitici.\nI condensatori sono classificati in base al materiale con cui \u00e8 costituito il dielettrico, con due categorie: a dielettrico solido e a ossido metallico (detti condensatori elettrolitici).\nA seconda delle caratteristiche di capacit\u00e0 e tensione desiderate, e dell'uso che ne deve essere fatto, esistono diverse categorie di condensatori: in mylar, al tantalio, condensatori elettrolitici, ceramici, variabili in aria, diodi varicap, ecc.\nIn alcuni condensatori d'epoca, la capacit\u00e0 \u00e8 indicata in centimetri anzich\u00e9 in farad. Questo \u00e8 dovuto all'utilizzo del Sistema CGS, che prevede appunto la capacit\u00e0 elettrica in cm. In questo caso, la capacit\u00e0 di 1\u00a0cm equivale a 1,113 pF.\nDielettrico solido.\n\u00c8 prassi comune nell'industria riempire zone di circuito stampato non utilizzate con aree di uno strato collegate a massa e di un altro strato collegato all'alimentazione: si realizza cos\u00ec un condensatore distribuito e nel contempo si aumenta la superficie utile alle piste di alimentazione.\nCondensatori elettrolitici.\nNei condensatori elettrolitici l'isolamento \u00e8 dovuto alla formazione e mantenimento di un sottilissimo strato di ossido metallico sulla superficie di una armatura a contatto con una soluzione chimica umida; vista l'esiguit\u00e0 del dielettrico, non possono sopportare tensioni molto alte.\nA differenza dei condensatori comuni, la sottigliezza dello strato di ossido consente di ottenere, a parit\u00e0 di dimensioni, capacit\u00e0 molto pi\u00f9 elevate. Per contro, occorre adottare particolari accorgimenti per conservare l'ossido stesso.\nI condensatori elettrolitici pi\u00f9 comuni si basano sulla passivazione dell'alluminio, cio\u00e8 sulla comparsa di una pellicola isolante di ossido, estremamente sottile, che fa da dielettrico fra il metallo e una soluzione elettrolitica acquosa: per questo, essi hanno una polarit\u00e0 ben precisa che deve essere rispettata, pena il cedimento dell'isolamento e la possibilit\u00e0 di esplosione del condensatore.\nCausa di guasto di tali dispositivi \u00e8 spesso anche il disseccamento della soluzione chimica.\nPer consentire l'utilizzo dei condensatori elettrolitici in corrente alternata, si usa connettere due condensatori identici in antiserie, ovvero connessi in serie con la stessa polarit\u00e0 in comune (positivo con positivo o negativo con negativo), lasciando disponibili per la connessione al circuito due terminali della stessa polarit\u00e0.\nLa capacit\u00e0 di un condensatore elettrolitico non \u00e8 definita con precisione come avviene nei condensatori a isolante solido. Specialmente nei modelli in alluminio \u00e8 frequente avere la specifica \"valore minimo garantito\", senza un limite massimo alla capacit\u00e0. Questo non rappresenta un limite per la maggior parte delle applicazioni, come il filtraggio dell'alimentazione dopo il raddrizzamento o l'accoppiamento di segnale.\nEsistono diversi tipi di condensatori elettrolitici, sempre in base al tipo di dielettrico:\nCompensatore.\nUn compensatore \u00e8 un condensatore la cui capacit\u00e0 pu\u00f2 essere variata intenzionalmente e ripetutamente entro un intervallo caratteristico. L'applicazione tipica si ha nei circuiti di sintonia delle radio, per variare la frequenza di risonanza di un circuito RLC.\nEsistono due categorie di condensatori variabili:\nLa variazione di capacit\u00e0 \u00e8 sfruttata anche in alcune applicazioni per convertire un dato fisico in un segnale elettrico:\nSolitamente pu\u00f2 essere regolato da al dato di targa; quelli pi\u00f9 diffusi in mercato raggiungono capacit\u00e0 molto basse, solitamente tra i e gli , molto pi\u00f9 raramente si trovano quelli con capacit\u00e0 intorno ai .\nCodici identificativi.\nCondensatori a film:\nSe il codice del tipo di componente \u00e8 preceduto da una 'M' , si tratta di un film/foglio metallizzato e il condensatore \u00e8 molto stabile; la sua assenza (oppure una 'F' se il componente \u00e8 della WIMA Tedesca) indica un foglio metallico d'interconnessione e che il componente \u00e8 destinato alle alte correnti.\nCondensatori per alta e media tensione.\nI condensatori per gli impieghi in alta (oltre i 30.000 V) e media tensione (oltre i 1000 V) sono costituiti da \"unit\u00e0 capacitive\", che vengono collegate in serie e in parallelo in modo da ottenere la reattanza capacitiva richiesta.\nLe unit\u00e0 capacitive sono formate da \"elementi capacitivi\", a loro volta collegati in parallelo e in serie tra loro. L'elemento capacitivo \u00e8 un pacco di sottili strati alternati di materiale conduttore (solitamente alluminio) e di isolante (solitamente polipropilene), immersi in un liquido isolante (olio minerale). Ogni pacco \u00e8 dotato di un fusibile, sottile filo conduttore che interrompe il passaggio di corrente in caso di scarica tra diversi strati conduttori del pacco. L'unit\u00e0 capacitiva \u00e8 dotata internamente di una resistenza di scarica posta tra i suoi terminali."}
{"id": "25644", "revid": "287204", "url": "https://it.wikipedia.org/wiki?curid=25644", "title": "Nemertea", "text": "I Nemertini (o Nemertei o Rincoceli) sono animali vermiformi diffusi soprattutto negli ambienti marini intertidali ad eccezione di alcune specie d'acqua dolce o tipiche dei terreni umidi.\nLe dimensioni variano da qualche millimetro fino a specie lunghe molti metri (come \"Lineus longissimus\", che raggiunge l'incredibile lunghezza di 55 m), per lo pi\u00f9 bentoniche sedentarie che vivono arrotolate negli interstizi dei fondali acquatici nutrendosi di piccoli invertebrati.\nAnatomia e fisiologia.\nI Nemertini mostrano moltissime affinit\u00e0 coi Platelminti. Come essi, infatti, sono organismi acelomati (nonostante tuttora si sta avanzando l'ipotesi che siano pseudocelomati) dall'aspetto vermiforme, mostrano uno schiacciamento dorso-ventrale e sono dotati di un apparato protonefridiale e di un epitelio entrambi muniti di cellule pluriciliate. \nCaratteristica che li distingue dai Platelminti \u00e8 la \"proboscide\", un lungo tubo cavo trattenuto in una cavit\u00e0 anteriore detta \"rincocele\". Al momento opportuno, tramite contrazione muscolare, la proboscide viene estroflessa per difesa o per la cattura di piccoli invertebrati, grazie ad uno stiletto acuminato posto sulla parte apicale che pu\u00f2 iniettare un liquido paralizzante. Una volta avvenuta la cattura, la preda viene portata alla bocca che si trova nella zona ventrale anteriore dell'animale.\nLa \"proboscide\" pu\u00f2 essere usata anche per il movimento.\nI Nemertini, inoltre, portano delle importanti novit\u00e0 evolutive: sono organismi proctodeati (sono dotati di ano e non hanno un apparato digestivo a fondo cieco come i Platelminti) e mostrano un abbozzo di sistema circolatorio. Sotto lo strato epiteliale si trovano due strati muscolari, circolare e longitudinale, per la prima volta organizzati ordinatamente.\nIl sistema nervoso \u00e8 costituito da un anello nervoso, che circonda l'esofago e il rincocele, dal quale si dipartono dei cordoni laterali che innervano ventralmente l'organismo.\nRiproduzione e sviluppo.\nI Nemertini sono organismi dioici a fecondazione esterna. Ai lati del corpo portano delle sacche gonadiche che, una volta giunte a maturazione, attraverso dei gonodotti, vengono espulse all'esterno liberando le uova e gli spermatozoi. Lo zigote d\u00e0 origine ad una larva ciliata planctonica simile a quella degli anellidi che, in seguito, metamorfosa in un individuo adulto."}
{"id": "25649", "revid": "125474021", "url": "https://it.wikipedia.org/wiki?curid=25649", "title": "Sergej Vasil'evi\u010d Rachmaninov", "text": "Di fama mondiale, \u00e8 considerato uno dei maggiori compositori e pianisti russi di sempre. Rachmaninov riteneva se stesso soprattutto un compositore piuttosto che un pianista, sebbene lo sviluppo della sua carriera (per certi versi, almeno inizialmente, piuttosto tormentata) sembrasse dimostrare il contrario.\nBiografia.\nNato in prossimit\u00e0 di Velikij Novgorod, a Onega, come pensava il compositore stesso, oppure nella tenuta di famiglia a Semonovo, secondo atti ufficiali (venne difatti battezzato a pochi chilometri da l\u00ec), visse la sua infanzia con la madre, Ljubov Petrovna Butakova, il padre Vasilij (ex-ufficiale dell'esercito russo), le sorelle Elena e Sofija e il fratello Vladimir, tutti maggiori di et\u00e0. Circondato dalla musica, all'et\u00e0 di quattro anni impar\u00f2 a suonare il pianoforte grazie alla madre Ljubov Petrovna e soprattutto al nonno paterno, Arkadij Aleksandrovi\u010d che era stato alunno di John Field, con cui eseguiva piccoli pezzi a quattro mani. Quando Sergej nacque, il cugino Aleksandr Ziloti era gi\u00e0 un pianista affermato. Altri due fratelli si sarebbero poi aggiunti alla gi\u00e0 numerosa famiglia: una bimba di nome Varvara e un bambino di nome Arkadij.\nAll'et\u00e0 di sei anni, Rachmaninov ebbe la prima lezione di pianoforte con Anna Dmitr'evna Ornazkaja, giovane diplomata del conservatorio di San Pietroburgo. Impressionata dalla naturale abilit\u00e0 di Rachmaninov al pianoforte, nel 1881, l'insegnante lo raccomand\u00f2 per una borsa di studio allo stesso conservatorio. Fu cos\u00ec che a nove anni Sergej inizi\u00f2 formalmente a prendere lezioni. Si interess\u00f2 molto alla musica, ma allo studio sui libri il giovane Sergej preferiva lo svago e i giochi all'aria aperta.\nNel 1882 la famiglia, impoverita a causa dell'assoluta incapacit\u00e0 amministrativa di Vasilij, dovette trasferirsi a San Pietroburgo in un piccolo e squallido appartamento. La situazione familiare divenne tragica quando i bambini furono colpiti da un'epidemia di difterite; Sofija fu l'unica a essere contagiata in modo grave e non sopravvisse. Il padre, nel frattempo, aveva sperperato tutto il patrimonio frutto dell'eredit\u00e0 di Ljubov; abbandon\u00f2 la famiglia lasciando alla moglie la custodia dei bambini che si trovarono cos\u00ec in condizioni di precariet\u00e0. Senza soldi e con la minaccia che suo figlio potesse essere espulso dal conservatorio, Ljubov chiese aiuto al cugino Aleksandr Ziloti che pens\u00f2 di affidare il giovane Sergej a Nikolaj Sergeevi\u010d Zverev che era stato il suo primo insegnante, eccellente docente, ma piuttosto severo.. Venne deciso cos\u00ec che Rachmaninov continuasse a studiare al conservatorio; poco tempo dopo perci\u00f2 il giovane fu mandato a Mosca per diventare un allievo di Zverev.\nIl trasferimento a Mosca.\nSergej venne inizialmente ospitato, per i primi giorni, dalla zia Varvara Arkad'evna Satina, madre di Ziloti, per poi essere accolto nella casa del maestro dove condivise lezioni, vitto e alloggio con altri studenti. Zverev, ospitandoli gratuitamente, pretendeva per\u00f2 obbedienza e rispetto totale delle sue istruzioni. Gli insegnamenti, inizialmente solo di pianoforte, avvenivano sia in casa sia al conservatorio. Gli intensi piani giornalieri di studio fecero s\u00ec che Rachmaninov diventasse pi\u00f9 calmo e riflessivo. \nIn questo periodo egli ebbe occasione di conoscere, in appassionanti serate musicali presso il salotto di Zverev, musicisti russi dell'epoca, tra cui \u010cajkovskij, con cui Rachmaninov strinse subito una forte relazione e dal quale ricever\u00e0 un'influenza importantissima. Molti altri musicisti, quali Sergej Taneev e Anton Arenskij, professori, artisti e attori, tutti interessati alla musica, si alternavano nell'abitazione del maestro. \nDopo circa tre anni di studio con Zverev Sergej ottenne il diploma di primo grado e a quindici anni inizi\u00f2 a studiare, sotto le direttive di Sergej Taneev e Anton Arenskij, la tecnica del contrappunto e dell'armonia ed entr\u00f2 nella classe di pianoforte tenuta dal cugino Aleksandr Ziloti. Il conservatorio di Mosca offr\u00ec a Rachmaninov la prima possibilit\u00e0 di esprimersi come compositore e dedicarsi a scrivere le sue prime partiture. La nuova \"necessit\u00e0\" di comporre mostrata da Rachmaninov si scontr\u00f2 con le idee di Zverev che vedeva ci\u00f2 come uno spreco del talento espresso fino ad allora sulla tastiera. Il giovane Sergej chiese al maestro di poter avere un pianoforte personale con cui scrivere la sua musica; il rifiuto di Zverev degener\u00f2 in un'accesa discussione che si chiuse con la rottura dei rapporti fra i due. Rachmaninov dovette pertanto lasciare l'abitazione del suo insegnante e fu nuovamente accolto in casa della zia Varvara. \nGli esordi da compositore.\nNel 1887 termin\u00f2 a Mosca le partiture di tre Notturni, una Suite e lo Scherzo in Fa maggiore per orchestra. Di queste composizioni giovanili le migliori risulteranno essere, scritte fra il 1890 e il 1891, il poema sinfonico \"Il principe Rostislav\" e il primo concerto per pianoforte e orchestra; Rachmaninov scrisse in quel periodo anche alcuni pezzi per pianoforte solista ed alcune canzoni. Gi\u00e0 da queste prime composizioni il giovane musicista dimostr\u00f2 la sua tendenza a uno stile eterogeneo e a un'espressivit\u00e0 postromantica.\nUn anno prima di terminare gli studi di pianoforte al conservatorio, Rachmaninov chiese di anticipare l'esame finale; il motivo nasceva dal fatto che il cugino Aleksandr voleva lasciare l'insegnamento a fine anno e Sergej, per non passare con un altro insegnante, preferiva terminare prima. Dimostrando una grandissima abilit\u00e0 al pianoforte, si present\u00f2 all'esame a fine maggio e si diplom\u00f2 proprio un anno prima del previsto presentando la Sonata Waldstein di Beethoven e il primo tempo della Sonata n. 2 di Chopin. Continu\u00f2 comunque a studiare per il diploma di composizione ma, sopportando sempre meno l'ambiente del conservatorio, chiese anche ad Arenskij di anticipare l'esame alla primavera successiva. Il 30 gennaio 1892 Rachmaninov partecip\u00f2 al suo primo concerto ufficiale eseguendo, oltre a brani di Chopin, Liszt e \u010cajkovskij, anche due sue composizioni: \"Due pezzi per violoncello e pianoforte\" e il Trio \u00e9l\u00e9giaque. A marzo gli venne affidato il soggetto per il diploma; si trattava di \"Aleko\", su testo di Vladimir Ivanovi\u010d Nemirovi\u010d-Dan\u010denko tratto dal poema \"Gli zingari\" di Pu\u0161kin. Rachmaninov scrisse in sole due settimane l'opera, orchestrazione compresa, lasciando stupefatto il suo insegnante. Il 7 maggio 1892 ottenne il massimo dei voti e venne insignito della Gran Medaglia d'Oro. In poco tempo, dopo il diploma, scrisse il \"Preludio in do diesis minore\", composizione a cui rimarr\u00e0 legato in modo indissolubile per tutta la vita.\nI primi successi.\nLa prima di \"Aleko\" avvenne il 9 maggio 1893 al Teatro Bol'\u0161oj; la rappresentazione ebbe un tale successo che venne programmata anche per essere interpretata da F\u00ebdor Ivanovi\u010d \u0160aljapin, celebre basso con cui il compositore rimarr\u00e0 amico per tutta la vita. \u010cajkovskij si dimostr\u00f2 entusiasta dell'opera e consigli\u00f2 a Rachmaninov di accettare la proposta dell'editore Karl Gutheil per pubblicare il lavoro. Sergej accolse subito l'invito soprattutto quando seppe che Gutheil voleva pubblicare altre sue opere per la somma di 500 rubli. Gutheil vendette anche i diritti del \"Preludio in Do diesis minore\". Sfortunatamente esso non fu protetto da un copyright internazionale, tanto che, nonostante fosse uno dei suoi lavori pi\u00f9 conosciuti, gli frutt\u00f2 solo quaranta rubli. Dopo la rappresentazione dell'opera Zverev, per riconciliarsi con il compositore, organizz\u00f2 una cena a cui presero parte molti musicisti, fra cui Arenskij e Skrjabin.\nNel maggio 1893 Rachmaninov si rec\u00f2 in campagna presso la nonna Butakova per una vacanza; qui, nella quiete del luogo, scrisse la \"Suite n. 1\", \"Due pezzi per violino e pianoforte\" e \"La roccia\", fantasia per orchestra che dedic\u00f2 a Rimskij-Korsakov.\nCon un nuovo editore, e rinnovate energie, Rachmaninov divenne sempre pi\u00f9 conosciuto in tutto il mondo, sia per le sue composizioni che per le esecuzioni concertistiche; le sue opere divennero sempre pi\u00f9 note e rappresentate, tanto da attirare l'attenzione dei critici. In particolare, quella del musicista e critico musicale Cezar' Antonovi\u010d Kjui (uno dei membri del Gruppo dei Cinque), che in un'occasione visit\u00f2 Rachmaninov a Ivanovka, propriet\u00e0 della famiglia della zia, a circa 500 km da Mosca. Durante la visita, Kjui compose una breve melodia che sottopose al giudizio di Rachmaninov. Il parere secco e negativo espresso dal compositore sulla qualit\u00e0 della composizione (espresso per non illudere inutilmente il critico), si tramut\u00f2 in un astio da parte di Kjui che, da allora in poi, scrisse note feroci e denigratorie sulla produzione musicale di Rachmaninov.\nLa prima sinfonia e la depressione.\nDopo aver scritto i \"Sei canti\" op. 8 per voce e pianoforte, Rachmaninov fu raggiunto dalla notizia della morte di Zverev e poco dopo di quella di \u010cajkovskij, avvenimenti che lo rattristarono e che lo fecero sentire solo, soprattutto perch\u00e9 gli venne a mancare l'appoggio del grande compositore.\nAlla fine del 1894 la zia Varvara, con la famiglia, acquist\u00f2 una grande casa dove riserv\u00f2 al celebre nipote una camera e uno studio con un pianoforte; Sergej qui trov\u00f2 la tranquillit\u00e0 per poter comporre.\nNel gennaio 1895 Rachmaninov inizi\u00f2 a pensare al primo grande lavoro orchestrale, la sua \"Prima sinfonia\". Per la composizione dell'opera occorsero otto mesi, cosicch\u00e9 fu terminata solo verso i primi di settembre. A Mosca Mitrofan Petrovi\u010d Beljaev, creatore dei Concerti Sinfonici Russi, volle inserire la sinfonia di Rachmaninov nella stagione del 1896, scegliendo come direttore Glazunov. Il compositore era per\u00f2 molto titubante e aveva timore delle reazioni del pubblico, dimostrandosi nervoso e preoccupato, non a torto poich\u00e9 Taneev, esaminando il lavoro, aveva avuto un'impressione piuttosto negativa. La sera del 15 marzo 1897, diciotto mesi dopo, l'opera venne data in prima esecuzione a San Pietroburgo, cinque giorni prima del ventiquattresimo compleanno del compositore. La rappresentazione si rivel\u00f2 per\u00f2 un disastro ed il giovane Sergej ne rimase pressoch\u00e9 distrutto. Glazunov aveva diretto pessimamente e Rachmaninov non us\u00f2 mezzi termini nei confronti del maestro affermando di essere molto sorpreso che un uomo di un cos\u00ec grande talento potesse dirigere cos\u00ec male.\nA Rachmaninov venne a mancare la fiducia nelle sue qualit\u00e0 di compositore dopo il disastro della prima sinfonia e dovette affrontare tre anni di depressione. Questo periodo non fu tuttavia privo di una qualche attivit\u00e0 musicale: infatti accett\u00f2 l'incarico di secondo direttore (il primo era il mediocre Michele Esposito), di una compagnia operistica privata di Mosca gestita da un ricco imprenditore, Savva Ivanovi\u010d Mamontov, noto per essere protettore di molti artisti fra cui \u0160aljapin. Con la compagnia Rachmaninov diresse come prima opera \"Una vita per lo Zar\" di Glinka e in seguito \"Samson et Dalila\" di Saint-Sa\u00ebns, \"Rogneda\" di Serov, la \"Carmen\" di Bizet\nIl suo talento come direttore d'orchestra e compositore era ormai riconosciuto da tutti; nel 1899 Ziloti ottenne per lui una scrittura con la Royal Philharmonic Society di Londra come direttore e pianista. In questa occasione diresse la sua fantasia per orchestra \"La roccia\" e interpret\u00f2 il suo \"Preludio in do diesis minore\" e l\"'Elegia,\" tratta dall'Op. 3.\nComporre musica continuava ad essere difficile per Rachmaninov. Molti dei suoi amici provarono ad aiutarlo a ritrovare il desiderio di comporre, e nemmeno una visita fatta insieme all'amico \u0160aljapin a Tolstoj, ebbe esito positivo. Fu anche per questo che il musicista, su consiglio di Grigorij Lvovi\u010d Grauermannm, medico amico di famiglia della zia, fu affidato alle cure di Nikolaj Dahl, specialista in ipnoterapia e grande amante della musica. Si pensa che Rachmaninov sia stato ipnotizzato per riottenere la fiducia in s\u00e9, ma, oltre a questo, \u00e8 molto probabile che lui e Dahl abbiano parlato prevalentemente di musica e di arte. Di certo queste conversazioni, oltre che la solidariet\u00e0 dei suoi amici pi\u00f9 stretti, diedero a Rachmaninov una nuova pace interiore. La cugina Natalija Satina fu molto vicina al compositore, preoccupata per la sua salute. Le cure di Dahl ebbero un esito positivo tanto che Rachmaninov nel 1901 riusc\u00ec a terminare il secondo concerto per pianoforte e orchestra, che aveva iniziato a comporre nel 1900 e che pot\u00e9 presentare nel mese di ottobre, dedicandolo proprio a Dahl. Al concerto, che ebbe un grande successo, seguirono diverse composizioni come la seconda \"Suite per due pianoforti\", la cantata \"La primavera\", su un testo di Nikolaj Alekseevi\u010d Nekrasov, e la Sonata per violoncello e pianoforte, dedicata all'amico Anatolij Brandukov, violoncellista e direttore d'orchestra.\nIl matrimonio e i concerti all'estero.\nLa cugina Natalija, ormai molto vicina a Rachmaninov, si diplom\u00f2 in pianoforte, cosa che il musicista apprezz\u00f2 in modo significativo. Poco tempo dopo i due giovani annunciarono alla famiglia l'intenzione di volersi sposare. La Chiesa ortodossa per\u00f2 non ammetteva unioni fra consanguinei e perci\u00f2 fu necessario ottenere un permesso speciale. La celebrazione fu officiata da un cappellano militare il 29 aprile 1902 in una chiesetta alla periferia di Mosca, con Ziloti e Brandukov come testimoni. Durante il viaggio di nozze gli sposi visitarono Vienna, quindi Venezia, Lucerna e infine Bayreuth dove assistettero alle rappresentazioni de \"L'olandese volante\" e del \"Parsifal\"; Rachmaninov, a differenza di molti altri musicisti, non sub\u00ec il fascino della musica wagneriana e non fece alcun commento. Come regalo di nozze la famiglia di Natalija offr\u00ec agli sposi una delle due case della residenza estiva di Ivanovka. Dell'anno successivo \u00e8 la nascita della prima figlia, Irina. Nel 1904 Sergej fu ingaggiato per cinque mesi dal Teatro Bol'\u0161oj di Mosca e si distinse anche come direttore d'opera. Per lo stesso teatro scrisse due lavori: \"Francesca da Rimini\" e \"Il cavaliere avaro\" che debuttarono nel gennaio 1906. Con la rappresentazione di \"Rusalka\" di Dargomy\u017eskij Rachmaninov stup\u00ec il pubblico dirigendo in piedi di fronte all'orchestra e non pi\u00f9, come era sempre stato, seduto fra il palcoscenico e la fossa orchestrale.\nTerminato l'impegno con il Bol'\u0161oj, nel 1906 part\u00ec per una vacanza con la famiglia in Italia; visit\u00f2 Firenze, rimanendo affascinato dal Giardino di Boboli, e successivamente si rec\u00f2 a Marina di Pisa; qui prese in affitto una villa dove si dedic\u00f2 a un progetto, mai realizzato, per un'opera sul testo del romanzo di Gustave Flaubert, \"Salammb\u00f4\". La vacanza fu per\u00f2 interrotta in anticipo perch\u00e9 Natalija e Irina si ammalarono e il compositore prefer\u00ec rientrare in patria.\nAvendo necessit\u00e0 di guadagnare il musicista accett\u00f2 una serie di incarichi in Germania; si trasfer\u00ec con la famiglia a Dresda e si rec\u00f2 per delle rappresentazioni a Lipsia. Nel frattempo si dedicava alla composizione di un'altra opera, \"Monna Vanna\" che dovette lasciare incompiuta perch\u00e9, a insaputa di Rachmaninov e del suo librettista Slonov, i diritti del testo erano stati ceduti dall'autore a un altro compositore. Rientrato finalmente in Russia torn\u00f2 nella tenuta di Ivanovka, luogo a lui pi\u00f9 caro. Qui a giugno 1907 nacque la seconda figlia, Tatjana. Termin\u00f2 quindi la seconda sinfonia, dedicata a Sergej Taneev, la cui prima esecuzione, avvenuta a San Pietroburgo sotto la direzione dello stesso compositore il 26 gennaio 1908, ebbe subito l'approvazione del pubblico e della critica. Subito dopo Rachmaninov ritorn\u00f2 a Dresda, citt\u00e0 che era diventata la base per i suoi concerti in Europa. Interpret\u00f2 le proprie composizioni a Varsavia e poi a Londra dove all'esecuzione del secondo concerto per pianoforte il Times dedic\u00f2 parole di grande apprezzamento. Rientrato a Ivanovka il musicista si dedic\u00f2 alla correzione della seconda sinfonia per la pubblicazione che avvenne nell'agosto 1908.\nNei primi tre mesi del 1909 scrisse la partitura di un poema sinfonico a cui pensava da tempo, \"L'isola dei morti\", ispirato a una versione del quadro dallo stesso titolo del pittore simbolista Arnold B\u00f6cklin. La sua carriera come compositore era ormai giunta all'apice del successo sia in Russia che in Europa. Nel frattempo Rachmaninov aveva intavolato delle trattative per una tourn\u00e9e negli Stati Uniti e, essendo ormai celebre, poteva permettersi di porre le sue condizioni; per una serie di venticinque concerti richiese mille rubli a esecuzione. Avendo terminato il suo terzo concerto per pianoforte, lo scelse per il suo debutto a New York che ebbe luogo il 28 novembre 1909.\nIl tour americano, coronato da grande successo, sarebbe durato circa tre mesi e doveva comprendere 26 concerti, diciannove come pianista e sette come direttore d'orchestra. Il 9 gennaio 1910 esegu\u00ec sue musiche al Metropolitan Opera House di New York. Il 16 gennaio 1910 Rachmaninov esegu\u00ec il suo nuovo concerto sotto la direzione di Gustav Mahler di cui egli riconobbe la grande seriet\u00e0 e meticolosit\u00e0 esecutiva. La tourn\u00e9e si dimostr\u00f2 per\u00f2 molto faticosa per il musicista che mal sopportava la pressione a cui era sottoposto da parte di chi organizzava i concerti, al punto di sentirsi spesso sminuito come individuo. Ricevette ancora molte offerte di lavoro, ma il disagio e la nostalgia della Russia ebbero il sopravvento ed il compositore decise di rientrare il pi\u00f9 presto possibile nella terra natale. Gli anni che seguirono portarono nuovi sviluppi nel suo stile compositivo. Rientrato in Russia si dedic\u00f2 soprattutto ai concerti e scrisse la \"Liturgia di San Giovanni Crisostomo\". Nell'estate del 1910, con la morte del suocero, egli divenne proprietario di tutta la tenuta di Ivanovka. Nel 1912 Rachmaninov con la famiglia si concesse una vacanza andando prima a Berlino, poi in Svizzera e infine a Roma dove affitt\u00f2 un appartamento in Piazza di Spagna; per giornate intere si dedic\u00f2 alla composizione, inizi\u00f2 la seconda sonata per pianoforte e la sinfonia corale \"Le campane\", basata su un riadattamento del poeta simbolista Konstantin Dmitrievi\u010d Bal'mont della poesia omonima di Edgar Allan Poe, composizione che, come egli disse, era quella fra le proprie che amava di pi\u00f9; il suono delle campane di Roma aveva suscitato in lui ricordi d'infanzia quando ascoltava le campane di Novgorod mentre la nonna lo accompagnava alle funzioni.\nRientrato in patria nella primavera del 1913 il compositore si dedic\u00f2 prevalentemente all'amministrazione della tenuta di Ivanovka, interessandosi anche di agricoltura. Termin\u00f2 quindi la partitura de \"Le campane\" nel mese di aprile e riprese anche l'attivit\u00e0 concertistica. Il compositore suo malgrado dovette subire numerosi attacchi da parte del critico Vja\u010deslav Karatigin che sosteneva la musica nazionale di Musorgskij e quella di Skrjabin e Stravinskij contro quella filo occidentale di \u010cajkovskij e, appunto, di Rachmaninov. Contro ogni aspettativa la prima esecuzione de \"Le campane\" il 30 novembre 1913 fu un successo, di pubblico e anche di critica. \nNel luglio del 1914 scoppi\u00f2 la prima guerra mondiale; nell'agosto mor\u00ec Ljadov e Rachmaninov diresse un concerto in suo onore. Il primo anno di guerra fu terribile per la Russia con innumerevoli morti al fronte; il mondo musicale perdette anche Skrjabin e poco dopo Taneev. Il compositore si spost\u00f2 per un certo periodo a Kalila in Finlandia, in una residenza vicino alla casa di Ziloti, per poter scrivere pi\u00f9 serenamente. Riprese in seguito i concerti in Russia, spesso interpretando musiche di Skrjabin e devolvendo gli incassi alla vedova del suo amico in difficolt\u00e0 finanziarie. Fra il 1916 e il 1917 termin\u00f2 a Mosca la partitura degli \"\u00c9tudes-Tableaux, Op. 39\" per pianoforte.\nRivoluzione russa e il trasferimento negli Stati Uniti.\nLe insurrezioni del febbraio 1917 che portarono alla fine del potere dei Romanov e alla Rivoluzione d'ottobre resero l'atmosfera generale non congeniale al carattere del compositore; il 26 febbraio Rachmaninov diede il suo ultimo concerto a Mosca devolvendo il compenso ai prigionieri politici da poco scarcerati. In quelle febbrili giornate lavorava a vari progetti, tra i quali una revisione completa del primo concerto per pianoforte. Quando termin\u00f2 l'anno scolastico delle figlie part\u00ec con la famiglia per la Crimea per trascorrervi l'estate, lontano da una situazione difficile; le notizie che gli pervenivano da Mosca erano per\u00f2 di volta in volta peggiori. Rientrato a Mosca accett\u00f2 una provvidenziale offerta per una serie di concerti da tenersi in Scandinavia e, con i suoi familiari, decise di lasciare i tumulti della Russia. Abbandonarono momentaneamente tutte le propriet\u00e0, in attesa di tornare quando la situazione si fosse tranquillizzata.\nIl precipitare degli eventi, con l'uccisione della famiglia imperiale dei Romanov, fece decidere diversamente il compositore; Sergej si fece prestare denaro da alcuni amici e si rec\u00f2 in fretta e furia a San Pietroburgo per ottenere il visto per tutta la famiglia. I Rachmaninov lasciarono la Russia per sempre il 23 dicembre 1917. Non ebbero problemi a passare il confine, anzi, gli ispettori fecero al musicista i migliori auguri per i suoi concerti Alla viglia di Natale arrivarono a Stoccolma, quindi raggiunsero l'amico Nikolaj Struve a Copenaghen; Rachmaninov si esib\u00ec in tre concerti con l'Orchestra Filarmonica di Copenaghen. Nel frattempo il compositore, avendo avuto molte richieste per dei concerti negli USA, in particolare da Boston e da Cincinnati, decise di varcare l'oceano.\nIl 1\u00ba novembre 1918 raggiunse Oslo con la moglie Natalija e le due figlie, quindi part\u00ec con il vaporetto \"Bergensfjord\", per giungere infine negli Stati Uniti l'11 novembre. La famiglia si stabil\u00ec allo Scherry Netherland Hotel di New York e il giorno dopo moltissimi musicisti, fra cui Prokof'ev, Fritz Kreisler e Mischa Elman, si recarono da Rachmaninov per salutarlo e offrirgli appoggio. Anche se in quel momento niente era deciso definitivamente, questo si rivel\u00f2 il primo passo di un esilio che sarebbe durato tutta la vita. Rachmaninov avrebbe portato con s\u00e9 fino alla morte il dolore del distacco dalla terra madre e questo fattore condizion\u00f2 in modo decisivo la sua volont\u00e0 di continuare a comporre.\nRachmaninov ignorava la lingua e le abitudini del nuovo paese per cui gli venne assegnata una segretaria e uno studio, con pianoforte, presso l'abitazione di una signora amante della musica. Inizialmente la carriera concertistica fu intrapresa anche per assicurare alla famiglia un adeguato tenore di vita, dal momento che tutte le propriet\u00e0 di famiglia erano rimaste in Russia. Iniziando con un piccolo repertorio, composto dalle sue opere e da alcune di Chopin, Liszt e \u010cajkovskij, si esib\u00ec in diverse citt\u00e0; scelse un pianoforte Steinway &amp; Sons, casa con cui aveva firmato un contratto e successivamente ne firm\u00f2 uno anche con la casa discografica Edison Records per delle incisioni. Ritorn\u00f2 al Metropolitan con un recital nel 1919 e nel 1920 esegu\u00ec il secondo concerto per pianoforte e orchestra di Liszt. Il 12 gennaio 1919 con la New York Symphony Orchestra suon\u00f2 il suo secondo concerto per pianoforte; il critico del New York Herald scrisse che raramente aveva visto il pubblico cos\u00ec coinvolto e commosso; Rachmaninov ricevette un'ovazione grandiosa che lo consacr\u00f2 in maniera definitiva.\nNella primavera del 1921 si trasfer\u00ec a Locus Point nel New Jersey dove egli ritrov\u00f2 un ambiente simile a quello che aveva a Ivanovka; negli Stati Uniti la famiglia Rachmaninov continu\u00f2 a vivere secondo le tradizioni della cultura russa e ospit\u00f2 spesso amici e componenti della numerosa comunit\u00e0 di immigrati russi; la nostalgia si faceva sentire e il compositore pens\u00f2 a un riavvicinamento all'Europa, torn\u00f2 infatti in Germania e in Inghilterra per una serie di concerti. Nel 1925, dopo sette anni di continue esibizioni, Rachmaninov decise di prendersi un anno per comporre un nuovo lavoro che sar\u00e0 il quarto concerto per pianoforte e orchestra. Nel 1929 registr\u00f2 il suo secondo concerto per pianoforte con la Philadelphia Orchestra diretta da Leopold Stokowski. Sapendo di non poter contare solo sugli introiti delle sue composizioni riprese le stagioni di concerti sia negli Stati Uniti sia in Europa e nel giro di pochi anni riusc\u00ec ad accumulare una discreta fortuna. Nel 1931 acquist\u00f2 un terreno in Svizzera a Hertenstein, frazione di Weggis, sul lago di Lucerna, dove fece edificare Villa Senar. Questo luogo avrebbe sostituito nelle sue intenzioni la dacia di Ivanovka, dove era solito soggiornare in Russia. In Svizzera Rachmaninov e la famiglia passarono ogni estate fino al 1939, e qui il compositore poteva trovare la giusta atmosfera per comporre. Egli am\u00f2 molto questa nuova abitazione e si dedic\u00f2 anche a seguire gli ultimi miglioramenti insieme agli operai e a curare il giardino. Compr\u00f2 anche un motoscafo con cui si divert\u00ec moltissimo a percorrere le acque del lago di Lucerna. Dalla sua residenza svizzera Rachmaninov comp\u00ec anche numerosi viaggi a bordo della sua automobile alla volta di Parigi, dell'Italia o della Germania.\nOrmai il musicista non sperava pi\u00f9 di poter rientrare in patria e quando gli Stati Uniti riconobbero l'Unione Sovietica e il relativo governo nel novembre del 1933, in un'intervista per lo Evening Post, disse che egli si sentiva in tutto e per tutto un suddito dello zar e che la sua integrit\u00e0 di uomo e di musicista si poteva identificare solamente con quella che era la Russia del passato. Il risultato di queste affermazioni fu un boicottaggio da parte del governo sovietico riguardo a tutte le opere di Rachmaninov.\nI costi sostenuti per la costruzione di Villa Senar obbligarono il compositore a intraprendere una nuova serie di concerti; egli si mostrava per\u00f2 sempre pi\u00f9 affaticato e, oltre alla nevralgia alla tempia che lo affliggeva da anni, a una visita medica riscontrarono anche alcuni problemi cardiaci. Quando rientr\u00f2 in Svizzera scrisse la sua Terza sinfonia che termin\u00f2 il 6 giugno 1936. L'opera ebbe riscontri discordanti, la critica non lo riteneva pi\u00f9 all'altezza delle sue precedenti composizioni; ormai, infatti, molti pensavano che Rachmaninov fosse un musicista troppo legato al passato anche se rimaneva immutata la grande considerazione per le sue esecuzioni pianistiche.\nQuando nell'aprile 1938 seppe che \u0160aljapin si era ammalato in modo grave, Rachmaninov corse a Parigi per stare vicino all'amico e rimase al suo capezzale fino alla fine. L'evento ebbe ripercussioni notevoli sulle condizioni di salute, fisica e mentale, del musicista che soffriva gi\u00e0 di un inizio di sclerosi e di problemi di vista.\nLa vecchiaia e la morte.\nEgli si esib\u00ec per l'ultima volta in Europa l'11 agosto 1939 a Lucerna per il Festival di Salisburgo che l\u00ec si era trasferito a causa dell'annessione dell'Austria alla Germania. A bordo dell'Aquitania il 23 agosto 1939 Rachmaninov con la moglie abbandon\u00f2 definitivamente l'Europa e non rivide pi\u00f9 neppure la figlia Tat'jana che viveva in Francia; l'altra figlia, Irina, e la nipote Sofja li avrebbero invece raggiunti di l\u00ec a poco in America. La famiglia si stabil\u00ec momentaneamente nei pressi di Huntington a Long Island; qui il musicista termin\u00f2 nell'agosto del 1940 la partitura delle \"Danze sinfoniche\" portandone a compimento l'orchestrazione nel novembre successivo. Nonostante gli acciacchi Rachmaninov continu\u00f2 la carriera concertistica, diradando soltanto un po' i concerti fra loro.\nAl giungere delle notizie sull'avanzata delle truppe tedesche in Russia, il musicista organizz\u00f2 molte iniziative in aiuto dei suoi compatrioti; a novembre destin\u00f2 il ricavato di un suo recital alle vittime russe della guerra e sped\u00ec medicinali e aiuti per circa quattromila dollari. La famiglia Rachmaninov nel 1942 decise di trasferirsi per l'estate in California; a met\u00e0 maggio giunsero a Beverly Hills prendendo alloggio in una grande villa con un salone con due pianoforti a coda che il musicista utilizz\u00f2 spesso per suonare insieme all'amico Vladimir Horowitz. La California piacque talmente a Rachmaninov che decise di acquistare una casa, sempre a Beverly Hills, in Elm Drive. Ebbe occasione di frequentare Igor' Stravinskij anch'egli residente in zona; durante cene conviviali i due compositori discussero cordialmente di argomenti musicali e, anche se Stravinskij non am\u00f2 mai molto la musica del collega, fu sempre con lui in ottimi rapporti, ammirandolo come esecutore e affermando, con compiacimento, che era l'unico pianista che non facesse smorfie quando suonava.\nRachmaninov diede il suo ultimo concerto a New York il 18 dicembre 1942 eseguendo la \"Rapsodia\" con la direzione di Dimitri Mitropoulos. Verso il mese di gennaio 1943 le sue condizioni di salute peggiorarono sensibilmente; la tosse ostinata e la perdita di peso erano segnali del carcinoma del polmone che gli venne infine diagnosticato. Nonostante tutto non volle rinunciare a dare concerti a Chicago, a Louisville e a Knoxville dove il 17 febbraio fece la sua ultima apparizione concertistica. Sempre pi\u00f9 debole, dopo un viaggio estenuante, giunse a Los Angeles dove fu ricoverato in clinica, assistito dalla moglie e da Fedja \u0160aljapin, figlio del suo caro amico. Dopo un periodo di osservazione gli fu consentito di tornare nella sua abitazione. A met\u00e0 marzo il suo medico personale Alexandr Golizin gli riscontr\u00f2 anche una serie di melanomi. Il 28 marzo 1943 si spense nella sua casa di Beverly Hills, in California, mentre il mondo viveva in pieno la tragedia della Seconda guerra mondiale. Durante il periodo trascorso a Villa Senar egli aveva espresso il desiderio di esservi un giorno sepolto, ma la situazione bellica non lo consent\u00ec e venne trasportato sulla costa orientale. Rachmaninov riposa attualmente al Kensico Cemetery di Valhalla, nello stato di New York, dove fu inumato il 1\u00ba giugno.\nIl 1\u00ba febbraio 1943, due mesi prima di morire, Rachmaninov e la moglie Natalija erano diventati cittadini statunitensi con una cerimonia pubblica a New York.\nRiconoscimenti.\nNel 1929 registr\u00f2 il suo secondo concerto per pianoforte e orchestra con la Philadelphia Orchestra diretta da Leopold Stokowski che fu premiato con il Grammy Hall of Fame Award nel 1976.\nNel 1934 registr\u00f2 poi la sua \"Rapsodia su un tema di Paganini\" ancora con la Philadelphia Orchestra diretta da Leopold Stokowski, premiato con il Grammy Hall of Fame Award nel 1979."}
{"id": "25656", "revid": "120135057", "url": "https://it.wikipedia.org/wiki?curid=25656", "title": "Acelomati", "text": "Gli acelomati sono organismi triblastici privi di celoma, cio\u00e8 la cavit\u00e0 posta tra il tubo digerente e la parete del corpo. Questa divisione tassonomica presenta punti oscuri, divisioni controverse ed \u00e8 considerata obsoleta.\nDurante lo sviluppo embrionale, il mesoderma va ad occupare interamente il primitivo blastocele formando un tessuto connettivo detto \"parenchima\", nel quale si troveranno immersi nell'adulto gli apparati (nervoso, riproduttivo, protonefridiale, digerente) e i liquidi interstiziali. \nQuesti liquidi, che occupano gli spazi fra le cellule, offrono un sostegno idrostatico e permettono la circolazione e gli scambi di sostanze nutritive, gas respiratori e scarti cellulari aiutati dai movimenti dell'animale. "}
{"id": "25658", "revid": "767487", "url": "https://it.wikipedia.org/wiki?curid=25658", "title": "Inchiodatura", "text": "Negli scacchi l'inchiodatura \u00e8 una mossa che obbliga l'avversario a non muovere un determinato pezzo per evitare la cattura di un altro. Il pezzo bloccato si dice \"inchiodato\".\nNell'esempio:\nPer eliminare un'inchiodatura ci sono diverse possibilit\u00e0. \u00c8 possibile catturare il pezzo che effettua l'inchiodatura; \u00e8 possibile interporre un pezzo tra quello inchiodato e quello a cui \u00e8 inchiodato, oppure tra quello inchiodato e quello che effettua l'inchiodatura; ancora, \u00e8 possibile spostare il pezzo protetto."}
{"id": "25660", "revid": "1428919", "url": "https://it.wikipedia.org/wiki?curid=25660", "title": "Casimiro I di Polonia", "text": "Biografia.\nFiglio di Miecislao II di Polonia e Richeza di Lotaringia, fu l'unico erede sopravvissuto e, avendo preso gli ordini monastici, dovette ricevere la dispensa papale nel 1034 per governare la Polonia. Tuttavia nel 1037 fu deposto da una congiura di palazzo che lo costrinse a fuggire in Germania. Col sostegno degli imperatori Corrado II, ed Enrico III, risal\u00ec al trono, sposando la principessa russa Maria Dobronega, sorella del suo alleato politico, il gran principe di Kiev Jaroslav I il Saggio.\nAnche se il suo prezzo per il suo ritorno fu pesante (vennero fatte concessioni ai nobili e al clero e confermata la sovranit\u00e0 della Germania, tra il 1047 e il 1050 Casimiro riusc\u00ec a rivendicare la Masovia, la Pomeriana e la Slesia. Casimiro spos\u00f2 Maria Dobronega di Kiev ed ebbe da lei due figli: Boleslao II, re di Polonia e Ladislao Herman, duca di Polonia."}
{"id": "25665", "revid": "2139626", "url": "https://it.wikipedia.org/wiki?curid=25665", "title": "Das Lied der Deutschen", "text": "Das Lied der Deutschen (in tedesco: \"Il canto dei tedeschi\"), o Deutschlandlied, o, pi\u00f9 raramente, Deutschland, Deutschland \u00fcber alles, \u00e8 una composizione musicale del 1797 di Franz Joseph Haydn, come inno imperiale \"(Kaiserhymne\") per l'imperatore del Sacro Romano Impero Francesco II d'Asburgo, titolo che gli fu tolto da Napoleone e cambiato in \"Imperatore d'Austria\".\nIl testo fu poi scritto nel 1841 da August Heinrich Hoffmann von Fallersleben (a causa delle continue pretese della Francia sulla Renania, che portarono nel 1840 alla crisi del Reno) durante una vacanza nell'isolotto di Helgoland.\nVon Fallersleben riferisce \"Das Lied der Deutschen\" alla tanto desiderata unificazione tedesca, essendo ben consapevole, che soltanto una Germania unita sarebbe stato in grado di porre fine alla politica espansionistica della Francia dell'epoca. Infatti la canzone divenne per lungo tempo l'inno del movimento tedesco per l'unificazione.\nIn Austria la musica di Haydn fu accompagnato dal testo \"\u00d6sterreichische Volkshymne\" (Inno popolare austriaco) e incominciava con: \"Gott erhalte Franz den Kaiser, unsern guten Kaiser Franz.\" (Dio conservi l'imperatore Francesco, il nostro buon imperatore Francesco). Fino al 1918 la melodia fu cos\u00ec l'inno ufficiale dell'Impero austro-ungarico.\nCon il crollo dell'impero austriaco das Lied der Deutschen fu scelta come inno nazionale dalla Repubblica di Weimar. Hitler invece scelse soltanto la prima strofa come inno (seguita dalla canzone nazista \"Horst-Wessel-Lied\"), stravolgendo completamente il senso delle parole ottocentesche dell'inno. \nCome segno di rottura con questa ultima fase in seguito alla seconda guerra mondiale, dal 1952 l'inno nazionale della Repubblica Federale di Germania divenne la terza strofa (\"Einigkeit und Recht und Freiheit\", ossia \"Unit\u00e0, giustizia e libert\u00e0\").\nOrigini e contesto storico.\nNel 1841 la Germania era ancora divisa in una moltitudine di stati, secondo i confini stabiliti dal Congresso di Vienna: l'unit\u00e0 era ben lungi a venire. Un primo tentativo di riunificazione sarebbe fallito nel 1848 e l'obiettivo fu raggiunto solo nel 1871 ad opera di Bismarck. Per questo la Germania visse in quei decenni un fermento culturale analogo a quello del Risorgimento italiano. Questo \u00e8 il vero significato del celebre e spesso frainteso \"incipit\" dell'inno, \"Deutschland \u00fcber alles\": l'unit\u00e0 della patria doveva essere il primo e pi\u00f9 importante pensiero di ciascuno. Fallersleben, pieno di fervore patriottico, compose il testo in tre strofe e, non essendo musicista, lo adatt\u00f2 sulla musica dell'Inno imperiale austriaco di Haydn. E cos\u00ec il brano, inno in Austria, si diffuse in Germania come canto patriottico. La Confederazione germanica prima e l'Impero tedesco poi avevano il loro inno, uguale a quello del Regno Unito. Dopo la prima guerra mondiale e la relativa sconfitta, nel 1922 la nuova Repubblica tedesca decise di cambiare inno, tanto pi\u00f9 che in quel periodo, ad opera del cancelliere Renner, l'Austria aveva rinunciato alla melodia di Haydn, e cos\u00ec il canto patriottico di Fallersleben divenne inno tedesco. Nel 1929 l'Austria riadott\u00f2 l'inno e vi fu cos\u00ec uguaglianza musicale su due testi diversi. Con l'annessione da parte della Germania nazista del territorio austriaco nel 1938 (evento noto come \"Anschluss\"), Hitler fece s\u00ec che l'inno tedesco (soltanto la prima strofa) diventasse tale anche per la scomparsa Austria.\nA causa del nazismo, che adott\u00f2 un'interpretazione a proprio vantaggio delle prime parole del testo (\"Deutschland \u00fcber alles, \u00fcber alles in der Welt\", \"La Germania sopra a tutto, sopra a tutto nel mondo\"), l'inno divenne poi simbolo di oppressione per molti popoli europei. Dopo la seconda guerra mondiale gli Alleati ne proibirono l'uso, mentre la risorta Austria si orient\u00f2 verso un nuovo inno. Intanto, nel 1949, nella zona di occupazione sovietica nacque la Repubblica Democratica Tedesca (DDR) che adott\u00f2 l'inno \"Auferstanden aus Ruinen\" (\"Risorti dalle rovine\") del compositore Hanns Eisler (1898-1962) con testo del ministro Johannes Becker. Allora gli Stati Uniti d'America acconsentirono alla creazione della Repubblica Federale di Germania (BRD); per questa si adott\u00f2 il nuovo inno \"Land des Glaubens\" del compositore Hermann Reutter (1905-1984), che per\u00f2 non piacque ai tedeschi. Perci\u00f2, dopo soli due anni, nel 1952 si decise di ripristinare la musica di Haydn con l'utilizzo della sola terza stanza dell'inno, che cita i valori condivisi dagli stati democratici (\"Einigkeit und Recht und Freiheit\", \"Unit\u00e0, giustizia e libert\u00e0\") per non creare malintesi, evitando soprattutto, nella prima strofa, la citazione dei confini (dalla Mosa fino alla Memel, dall'Adige fino al Piccolo Belt) che si trovano tutti (eccetto il mar Baltico) al di fuori dell'attuale territorio tedesco, ma che all'epoca della composizione delimitavano effettivamente i territori tedeschi.\nCronologia.\nQuesto \u00e8 l'unico caso di un inno scritto da un grandissimo compositore, fondamentale nella storia della musica.\nL'inno \u00e8 citato in ben undici composizioni di musica classica."}
{"id": "25667", "revid": "15756", "url": "https://it.wikipedia.org/wiki?curid=25667", "title": "613 Mitzvot", "text": "Le 613 mitzv\u00f2t (ebraico: \u05ea\u05e8\u05d9\"\u05d2 \u05de\u05e6\u05d5\u05d5\u05ea \"taryag mitzvot\"; forma singolare del termine \u00e8 \u05de\u05e6\u05d5\u05d4, \"mitzv\u00e0h\"), o 613 precetti, sono il fulcro dell'ebraismo che \u00e8 fondamentalmente uno stile di vita regolato da precetti che l'ebreo ortodosso deve seguire per adempiere al suo ruolo sacerdotale nel mondo.\nIl Talmud (trattato \"Makkoth 23b\") stabilisce che la Torah contiene 613 Mitzvot delle quali 248 sono \u05de\u05e6\u05d5\u05ea \u05e2\u05e9\u05d4 (\"mitzvot aseh\", comandamenti positivi, obblighi) e 365 sono \u05de\u05e6\u05d5\u05ea \u05dc\u05d0 \u05ea\u05e2\u05e9\u05d4 (\"mitzvot lo taaseh\", comandamenti negativi, divieti): i precetti positivi obbligano a compiere una determinata azione (come ad esempio l'obbligo della circoncisione maschile); quelli negativi vietano di fare una determinata azione (come ad esempio il divieto di indossare capi composti da lana e lino insieme detti Shaatnez). Il numero di questi precetti \u00e8 sicuramente carico di significati simbolici: come ci insegna la Tradizione Rabbinica 248 era considerato infatti il numero delle ossa del corpo umano e 365 sono notoriamente i giorni dell'anno (inoltre i legamenti che collegano tra loro le ossa); attraverso questi numeri la Torah quindi vuol dire che con le nostre 248 singole ossa dobbiamo compiere le 248 azioni prescritte e che ogni giorno dell'anno dobbiamo impegnarci a non violare i 365 precetti negativi.\nNella pratica per\u00f2 non tutti questi precetti sono attuabili e non tutti da tutti: alcuni necessitano dell'esistenza del Tempio di Gerusalemme, che secondo la Tradizione Rabbinica potr\u00e0 essere ricostruito solo quando giunger\u00e0 il Messia e raduner\u00e0 tutte le 10 trib\u00f9 disperse del popolo d'Israele, altri sono limitati ai soli uomini, altri alle donne, altri sono rivolti solo ai Kohanim (i membri della famiglia sacerdotale, coloro che cio\u00e8 vantano di discendere da Aronne, il fratello di Mos\u00e8).\nIl significato del numero 613.\nSia il Talmud (trattato \"Makkoth 23b\") sia un Midrash calcolano che il valore numerico (Ghematriah) della parola \"Torah\" \u00e8 611. La Torah stessa stabilisce che Mos\u00e8, ricevuta da Dio, trasmise la Torah al popolo ebraico: \"Una legge ci ha ordinato Mos\u00e8; un'eredit\u00e0 \u00e8 l'assemblea di Giacobbe\" (\"Deuteronomio 33,4\"). Ci sono poi due comandamenti che Dio rivela direttamente al popolo ebraico: i primi due dei Dieci Comandamenti posti in prima persona. La somma di 611 + 2 fornisce 613. Tuttavia, il calcolo del numero esatto dei precetti \u00e8 stato calcolato anche in modi diversi. Il numero di 613 si \u00e8 imposto in forza della grande autorit\u00e0 di Maimonide, ed \u00e8 ancora oggi accettato nella grande maggioranza delle scuole rabbiniche del mondo, ma non \u00e8 vicolante, e c'\u00e8 ancora chi propone numeri diversi.\nIn diverse opere di svariati filosofi ebrei e mistici, come il Baal ha-Turim, il Maharal di Praga e i leader del Giudaismo Chassidico, vi sono sia allusioni sia calcoli relativi al numero dei comandamenti.\nGli \"tzitzit\" (\"frange annodate\") del \"tallit\" (\"scialle [di preghiera]\") sono connessi con i 613 comandamenti per interpretazione: il rinomato commentatore della Torah Rashi basa il numero dei nodi su una \"ghematria\": la parola tzitzit ( (biblico) e \u05e6\u05d9\u05e6\u05d9\u05ea nell'ortografia mishnaica) ha il valore di 600. Ogni tassello ha otto fili (quando piegati in due) e una serie di cinque nodi, per un totale di 13. La somma di tutti i numeri \u00e8 613. Ci\u00f2 riflette il concetto secondo cui indossando un indumento con tzitzit si ricordano a chi lo indossa tutti i comandamenti della Torah.\nIn \"ghematria\", Mitzvos o Mitzvot \u00e8 traslitterato con Taryag mitzvot. \"TaRYaG\" \u00e8 la \"ghematria\" del numero \"613\".\nTesti che enumerano i comandamenti.\nNella pratica non esiste una lista definitiva e inequivocabile dei 613 precetti. Il numero delle mitzvot \u00e8 certo poich\u00e9 \u00e8 esplicitamente detto nella Torah ma la loro identificazione \u00e8 sempre stata oggetto di discussione tra i maggiori \"commentatori halakhici\".\nL'elenco halakchico pi\u00f9 accreditato \u00e8 quello del Rambam (Mos\u00e8 Maimonide) nel \"S\u00e8fer ha-Mitzv\u00f2t\" ma ve ne sono altri e in alcuni punti essi sono divergenti. Per portare un esempio il Rambam ci elenca come 173\u00b0 mitzv\u00e0 positiva l'obbligo di nominare un Re a capo del Popolo d'Israele (una volta radunate le Dodici trib\u00f9 di Israele) per\u00f2 altri commentatori dicono che non si tratta di una mitzv\u00e0 ma soltanto di una possibilit\u00e0 accordata a Israele. Si comprende dunque l'importanza della soluzione in un verso o nell'altro ma secondo la Tradizione Rabbinica le questioni halakhiche dubbie verranno risolte dal Messia Re e legislatore, maestro di Torah.Le difficolt\u00e0 provengono dal fatto che a volte la Torah presenta le leggi collegate tutte insieme perci\u00f2 \u00e8 difficile sapere a quale precetto \u00e8 collegata la singola legge, quale legge presenta casi diversi o se si tratta di leggi diverse. Altre volte il comandamento della Torah \u00e8 riferito a una particolare azione in un determinato tempo e non \u00e8 considerabile come un \"precetto\".\nNella Letteratura rabbinica vi sono diversi commentari che hanno lo scopo di determinare quali comandamenti appartengono a questa enumerazione tra cui i pi\u00f9 importanti sono:\nIl lavoro di Maimonide.\nIl pi\u00f9 importante tra i lavori descritti in precedenza \u00e8 \"Sefer haMitzvot\" di Mos\u00e8 Maimonide (Rambam). Maimonide ha lavorato molto per controllare esattamente quale dei comandamenti scritti nella Torah pu\u00f2 essere considerato fissato rispetto ai \"comandi\" che Dio ha dato in vari punti della Torah ma che si riferiscono ad azioni particolari compiute una sola volta; per determinare l'inclusione nella lista utilizza un insieme di 14 regole (\"shorashim\") .\nLe 14 regole di Rambam.\nPer Maimonide le regole per includere o escludere nei 613 precetti la parola della Torah, sono 14:\nNachmanide ha fatto alcune considerazioni e ha sostituito alcuni dei punti della lista con altri.\nLa lista di Maimonide.\nI 613 comandamenti e la loro sorgente nella Torah secondo l'enumerazione di Maimonide: 248 \"mitzvot aseh\" positive (P) e 365 \"mitzvot lo ta'aseh\" negative (N), in buona parte ancora oggi valide (V). Lo stesso Maimonide segnalava che, tra i positivi, 60 precetti sono necessariamente obbligatori (O), di cui 46 anche per le donne (D).\nLista di Maimonide ordinata per passi biblici della Torah.\nLe note esplicative per ciascun precetto sono qui estratte e sintetizzate dai rispettivi commentari di Maimonide e di Rabbi Aharon ben Joseph HaLevi, secondo la trattazione \"int. al.\" di Rabbi Joseph Telushkin.\nInnumerevoli altre dalle 613 principali.\nLa tradizione rabbinica afferma che i dieci comandamenti racchiudono tutte le Mitzvot quindi, oltre ad avere valenza per s\u00e9, anche le 613 principali rappresentano l'origine categorica di ogni Mitzvah esistente, siano esse intuite e dedotte secondo uno dei quattro livelli di interpretazione della Torah (cfr Chassidut e Pardes), secondo le regole esegetiche del Talmud o conosciute ancora secondo gli aspetti segreti e tramite le indicazioni etiche.\nIl Talmud e altri testi ebraici infatti spesso accennano o approfondiscono il significato di regole, figure esegetiche e concezioni \"madri\" o \"padri\"; inoltre, simile a questa procedura di interpretazione, \u00e8 valido il metodo di deduzione tramite il \"generale\" e il \"particolare\" per confronto e affinit\u00e0."}
{"id": "25668", "revid": "2128052", "url": "https://it.wikipedia.org/wiki?curid=25668", "title": "Copernicio", "text": "Il copernicio (in precedenza chiamato ununbio temporaneamente dalla IUPAC) \u00e8 l'elemento chimico di numero atomico 112. Il suo simbolo \u00e8 Cn.\nL'elemento 112 appartiene alla famiglia degli elementi superpesanti; il suo isotopo pi\u00f9 stabile ha un'emivita di 11 minuti. In alcune ricerche viene menzionato con il nome di \"eka-mercurio\". In accordo alla periodicit\u00e0 delle caratteristiche chimiche osservate nella tavola periodica ci si attende che il copernicio sia un metallo liquido a temperatura ambiente (298\u00a0K) pi\u00f9 volatile del mercurio e con caratteristiche metalliche simili al radio, ma meno reattivo.\nStoria.\nIl copernicio \u00e8 stato sintetizzato per la prima volta il 9 febbraio 1996 da un gruppo di ricercatori guidato da Sigurd Hofmann presso il Gesellschaft f\u00fcr Schwerionenforschung (GSI) di Darmstadt, in Germania. Inizialmente era stato proposto il simbolo Cp, ma venne adottato il simbolo Cn.\n\u00c8 stato creato per fusione di un atomo di zinco con uno di piombo, accelerando ioni di zinco contro un bersaglio di piombo nell'acceleratore ionico lineare del GSI lungo . \u00c8 probabilmente il primo elemento artificiale che si ritrova allo stato liquido scoperto fino ad ora.\nIl nome \"ununbio\" \u00e8 un nome sistematico temporaneamente assegnato dalla IUPAC, che \u00e8 stato sostituito nel 2010 dal nome \"Copernicio\" (simbolo \"Cn\").\nIsotopi.\nNucleosintesi.\nLa tabella qui sotto illustra i vari tentativi di ottenere vari isotopi dell'elemento 112."}
{"id": "25669", "revid": "1305772", "url": "https://it.wikipedia.org/wiki?curid=25669", "title": "Notazione algebrica", "text": "La notazione algebrica \u00e8 il metodo usato dalla maggior parte dei giocatori, delle organizzazioni, delle riviste e dei libri di scacchi per registrare e descrivere le partite; \u00e8 l'unico sistema ammesso dalla FIDE per la registrazione delle mosse da parte dei giocatori. Viene usata anche per registrare le partite in formato elettronico, all'interno della notazione Portable Game.\nHa sostituito la notazione descrittiva.\nDescrizione.\nCase e pezzi.\nNella notazione algebrica, ogni casa \u00e8 identificata univocamente da una lettera da \"a\" ad \"h\" e da un numero da 1 ad 8: la lettera indica la colonna (la colonna \"a\" \u00e8, dal punto di vista del Bianco, la pi\u00f9 a sinistra, la \"h\" quella pi\u00f9 a destra) e il numero la traversa (dal basso verso l'alto, dal punto di vista del Bianco). Di conseguenza, la prima casa in basso a sinistra \u00e8 \"a1\" mentre l'ultima casa in alto a destra \u00e8 \"h8\".\nOgni pezzo (tranne i pedoni) \u00e8 identificato da una lettera maiuscola, solitamente la prima lettera del nome del pezzo nella lingua dei giocatori: in italiano, quindi, il re \u00e8 indicato con la \"R\", la donna con la \"D\", la torre con la \"T\", l'alfiere con la \"A\" e il cavallo con la \"C\". In alcune lingue \u00e8 necessario cambiare leggermente questa convenzione per evitare ambiguit\u00e0: ad esempio, il cavallo in inglese \u00e8 indicato con \"N\", perch\u00e9 la \"K\" (iniziale di \"Knight\") indica il re (\"King\"). Nelle pubblicazioni a stampa, per favorire la lettura delle mosse indipendentemente dalla lingua, sono spesso usati dei simboli speciali. (vedi tabella).\nMosse.\nPer indicare una mossa, la notazione algebrica prevede l'indicazione dell'iniziale del pezzo (tranne nel caso dei pedoni) e della casa di arrivo; ad esempio, codice_1 indica un alfiere che muove nella casa c4, mentre codice_2 indica che un pedone muove in e4. Se due pezzi dello stesso tipo possono raggiungere la stessa casa, si inserisce prima della casa di arrivo la traversa o la colonna di partenza del pezzo, in modo da evitare ambiguit\u00e0: ad esempio, se due cavalli sono in e2 e in g2, e la mossa prevede che uno dei due si sposti in f4, si scriver\u00e0 codice_3 oppure codice_4, mentre, se i cavalli sono in a8 e in a6 e uno dei due muove in c7, si scriver\u00e0 codice_5 oppure codice_6. \u00c8 possibile evitare le ambiguit\u00e0 anche ricorrendo alla notazione algebrica \"lunga\", ovvero indicando (per ogni mossa) sia la casa di partenza che la casa di arrivo, separate da un trattino: ad esempio codice_7 indica un cavallo che muove da g1 ad f3.\nQuando un pezzo effettua una cattura, si inserisce una \"x\" tra l'iniziale del nome e la casa di destinazione: ad esempio codice_8 indica che un alfiere ha catturato in e5, mentre codice_9 indica che il cavallo della colonna \"e\" cattura in f3. Nel caso dei pedoni si indica la colonna di partenza al posto dell'iniziale del nome del pezzo: codice_10 indica che il pedone della colonna d cattura in e5. Talvolta vengono usati i due punti (:) invece della \"x\", ad esempio codice_11. In caso di presa \"en passant\" si indica la casa di arrivo del pedone che cattura, non quella del pedone catturato; inoltre si pu\u00f2 far seguire la dicitura \"e.p.\": quindi codice_12' significa che il pedone della colonna \"c\" cattura en passant in b6. Nella notazione lunga, la \"x\" sostituisce il trattino (ad esempio codice_13).\nLa promozione di un pedone viene indicata apponendo l'iniziale del pezzo scelto dopo la mossa: ad esempio codice_14 indica che un pedone raggiunge la casa a8 e viene promosso a donna. A volte si interpone il segno d'uguale (codice_15).\nL'arrocco corto viene indicato con codice_16 e l'arrocco lungo con codice_17, usando il numero 0 e non la lettera O maiuscola. In alternativa, specialmente nei programmi, pu\u00f2 essere indicato con la mossa del Re: (ad esempio, se il re non ha ancora mosso, codice_18 indica l'arrocco corto) Questa dicitura non viene per\u00f2 accettata nella notazione algebrica ridotta, ma solo in quella completa.\nLo scacco viene indicato con un \"+\" (ad esempio codice_19) e lo scacco matto con \"#\" o con \"++\" (sebbene quest'ultima notazione sia a volte usata per lo scacco doppio). Al termine della partita si aggiunge l'indicazione del risultato: 1-0 in caso di vittoria del Bianco, 0-1 in caso di vittoria del Nero, \u00bd-\u00bd (o 0,5-0,5 o anche solo ,5-,5) se la partita \u00e8 terminata patta.\nSerie di mosse.\nNel caso di una serie di mosse (come, ad esempio, una partita) ogni mossa del Bianco \u00e8 preceduta da un numero progressivo: ad esempio codice_20; a volte, per chiarezza, ogni coppia di semimosse occupa una riga a parte:\nSe la prima mossa di una sequenza \u00e8 del Nero si aggiungono tre punti di sospensione prima della mossa (ad esempio codice_24).\nCommenti.\nAll'interno della notazione \u00e8 possibile esprimere, dopo una mossa, dei commenti attraverso dei simboli; alcuni dei pi\u00f9 frequenti sono:"}
{"id": "25672", "revid": "1748167", "url": "https://it.wikipedia.org/wiki?curid=25672", "title": "Acciano", "text": "Acciano \u00e8 un comune italiano di 314 abitanti della provincia dell'Aquila in Abruzzo, nella zona della valle Subequana e dell'altopiano delle Rocche. Fa anche parte della comunit\u00e0 montana \"Sirentina\".\nGeografia fisica.\nCircondato dal verde dei boschi di quercia, Acciano \u00e8 arroccato su uno sperone di roccia tra i monti Bufame e Pietre Fitte dal quale si gode una bellissima vista delle creste rocciose del Sirente.\nI ripidi pendii che delimitano il paese incorniciano la valle nella quale scorre il fiume Aterno.\nIl territorio del comune risulta compreso tra i 450 e i metri di altitudine sul livello del mare. L'escursione altimetrica complessiva risulta essere pari a 853 metri.\nDista dal capoluogo L'Aquila circa percorrendo la strada regionale \"Valle Subequana\" 261, e da Sulmona .\nOrigini del nome.\nIl toponimo Acciano (\"Hacci\u00e0n\u00eb\") \u00e8 stabilizzato nel 1028 nella forma Acciano. Deriva dal nome gentilizio romano \"Accius\", con il significato di \"podere della famiglia Accia\". Oggi il comune di Acciano \u00e8 formato da Acciano Capoluogo e dalle frazioni di Succiano, Beffi, Roccapreturo e San Lorenzo. Nei catasti onciari e nelle numerazioni dei fuochi fatte tra i secoli XV-XVI rispettivamente si chiamavano: \"Castrum Acciani\", \"Villa Socciani\", \"Castrum Beffi\", \"Rocca di Preturo\" e \"Villa Sancti Laurentii\".\n\"Castrum Acciani\" e \"Castrum Beffi\": la prima parte del toponimo si riferisce al castrum romano, poi \"castellum\", luogo fortificato ed anche cittadella, bastione. Villa Socciani e Villa Sancti Laurentii: la prima parte del toponimo deriva dal latino villa, in origine dimora di campagna, fattoria con podere e successivamente modesto insediamento, poi quasi sinonimo di paese. Rocca di Preturo: Rocca \u2013 roccia \u2013 e pi\u00f9 tardi fortezza sull'alto di un monte, cittadella, voce nata in Abruzzo dal XII secolo.\nStoria.\nLa recente scoperta, tra la chiesa di Santa Maria delle Grazie ed il cimitero, in contrada S. Lorenzo, di una struttura in opera quadrata, identificabile probabilmente in un tempietto italico-romano, nonch\u00e9 i notevoli frammenti ceramici rinvenuti nel corso del saggio eseguito dalla Sovrintendenza archeologica di Chieti, testimoniano l'esistenza di un insediamento databile tra l'et\u00e0 repubblicana e la prima et\u00e0 imperiale.\nVecchi ritrovamenti di tombe ad inumazione e diversi frammenti di vasi di bucchero italico, raccolti dal celebre archeologo Giuseppe Fiorelli in varie occasioni intorno alla Chiesa di San Lorenzo, la scoperta di Antonio De Nino in contrada Vicenna di sudari antichi e, accanto al Cimitero, di gallerie scavate nel tufo con varie diramazioni e tracce evidenti di pavimento a mosaico, costituiscono elementi sufficienti a confermare che qui sorgeva un abitato antico (per la mancanza di fondi oggi questi scavi sono stati ricoperti dal terreno in attesa di poter essere al meglio apprezzati).\nNel 1092 tal Ugo di Girberto/Giliberto, franco vivente secondo la legge longobarda, don\u00f2 il 15 aprile alla chiesa di S. Pelino il Monastero di San Benedetto in Perillis, costruito dal vescovo Trasmondo, con tutti i suoi beni compresi quelli nel castello di Acciano.\nNel 1183 nella bolla di papa Lucio III sono menzionate le seguenti chiese: S. Pietro, Santa Petronilla, S. Lorenzo, S. Comizio e Santa Maria in Acciano.\nNel 1188 il Monastero di S. Benedetto in Perillis possiede in Acciano la quarta parte della chiesa di S. Lorenzo e S. Petronilla e riceve in enfiteusi il feudo tenuto da Rinaldo di Guglielmo.\nNel 1223 nella bolla di papa Onorio III \u00e8 citata la chiesa \"Sancti Antonini in Azano\".\nNel 1294 Celestino V passa per Acciano e qui opera un miracolo, cos\u00ec riportato dal Marino: \"Mentre egli passava per il borgo di detto castello di Acciano per andare in L'Aquila a ricevere la corona dell'Apostolato a cui era stato assunto, guar\u00ec con la sua benedizione dal male caduco (epilessia) Dorricello, fratello di Berardo di Gordiarno di Acciano, come riferirono Velletta d'Acciano (teste 35) ed Odorisio d'Acciano (teste 37)\".\nNel 1316 Tommaso d'Acciano, per ordine di re Roberto, viene tassato in relazione al possesso della quarta parte del borgo.\nNel 1360 la terra di Acciano non risulta ancora registrata fra quelle delle diocesi valvense. Cronologicamente Acciano verr\u00e0 annessa dalla citt\u00e0 dell'Aquila, poich\u00e9 ceduta da Francesco di Cantelmo (1419) e quindi diviene contado della citt\u00e0 stessa, ma re Ladislao la ritoglie a quest'ultima in segno di condanna per aver appoggiato il partito di Luigi d'Angi\u00f2.\nNel 1383 Carlo III di Durazzo dona Acciano a Matteo Gentile fratello del vescovo dell'Aquila per la ribellione di Caterina Cantelmi figlia di Restaino e moglie di Bartolomeo di Rillona.\nNel 1409 la citt\u00e0 dell'Aquila ritoglie Acciano a quelle persone a cui il re Ladislao l'aveva affidata. Diviene cos\u00ec territorio di regio demanio formando un tutt'uno con la citt\u00e0 stessa, contribuendo con essa al pagamento delle tasse come le altre zone di quel contado.\nIn questo periodo si segnano i confini con quelli di Rocca Preturo e Goriano Valli che pure fanno parte del Contado e con Molina che invece ne \u00e8 escluso.\nNel 1417 Acciano viene comperata dall'Aquila, in seguito passa come feudo agli Scialenghi, agli Strozzi ed ai Piccolomini e definitivamente nel 1419 la regina Giovanna II, con Real Diploma \"un\u00ec ed incorpor\u00f2 la terra alla Citt\u00e0 dell'Aquila, in modo che fosse alla medesima unita, incorporata e annessa, quasi membro al suo corpo, siccome erano tutte le altre Terre, Luoghi del distretto e Territorio Aquilano\".\nNel 1529 il Principe d'Orange concesse Acciano in feudo, con altri 62 castelli, ai vari capitani spagnoli. Fu poi da D. Pietro di Toledo venduta per 20.000 ducati. Nel 1533 Acciano, insieme con la terra di Beffi, \u00e8 posseduta da Giacomo di Scalegni, a cui successe Carlo suo figlio e poi Ludovico. Il 1534 \u00e8 la data riportata sul portale della chiesa a tre navate di S. Pietro e S. Lorenzo.\nNel 1546 la moglie di Annibale Libero di Acciano fa erigere la magnifica Cappella della Piet\u00e0 nella chiesa di Santa Maria delle Grazie, riservandone il patronato al marito e agli eredi. Nel 1561 Ludovico vende per 25.000 ducati a Giovanni Carlo Silveri Piccolomini il feudo di Acciano.\nNel 1573 gli eredi del Notar Pietro di Sante de Galli di Acciano edificano la Cappella dei SS. Simone e Giuda nella Chiesa di S. Pietro. Nel 1669 \u00e8 Signore della Terra di Acciano, come anche di Beffi, Ferrante Silverio Piccolomini. Nel 1798 \"con istrumento del 29 marzo per Notar Luigi Palumbo di Napoli, Marchese Giovanni Piccolomini, erede e successore del detto Gi\u00f2 Carlo vende al Signore Vincenzo Treccia i feudi di Acciano e di Beffi con le rispettive Ville di Socciano e S. Lorenzo per lo prezzo di ducati\".\nL'incendio del 2007.\nNel luglio del 2007 un grave incendio ha devastato molti ettari del bosco che caratterizza il territorio dell'intero comune. Per settimane incessante \u00e8 stato il lavoro dei Vigili del Fuoco, della Guardia Forestale, dei volontari della Protezione Civile e della popolazione del territorio, aiutata anche dalla gente dei paesi limitrofi, nel cercare di spegnere l'anima distruttrice del fuoco. Sono stati impegnati per molti giorni elicotteri e Canadair, anche provenienti dalla Francia e dalla Spagna.\nUno di questi aerei atti allo spegnimento dell'incendio \u00e8 accidentalmente precipitato il 23 luglio nei pressi dell'eremo di Sant'Erasmo, sul monte Offermo, ed il pilota Andrea Golfera \u00e8 morto sul colpo. Alla sua famiglia si sono strette la cittadinanza e le istituzioni che hanno reso poi giusta memoria al pilota, dedicandogli il 13 dicembre un monumento alla memoria nel Comando Regionale del Corpo Forestale dello Stato, a L'Aquila.\nIn quei terribili giorni di morte della natura, la pi\u00f9 grande risorsa di questo territorio, si \u00e8 vista la grande cooperazione della gente del luogo che anche nei momenti pi\u00f9 disperati non si \u00e8 lasciata prendere dallo sconforto, ma ha cooperato con le forze dello Stato fino allo spegnimento dell'incendio, che nel frattempo si era esteso ai comuni confinanti di San Benedetto in Perillis, Collepietro e Navelli.\nIl terremoto del 2009.\nAcciano, che secondo un'antica storia si trova nell'attuale posizione a seguito della totale distruzione del centro originario posto a valle, ha risentito della maggior parte delle scosse dello sciame sismico che ha investito la conca dell'Aquilano e la Valle dell'Aterno e a seguito di quella delle 3,32 del 6 aprile 2009 ha subito ingenti danni.\nI centri storici del capoluogo e delle quattro frazioni sono stati evacuati e sono state create delle tendopoli, la pi\u00f9 importante delle quali \u00e8 stata organizzata nell'Aia comunale del capoluogo, punto di riferimento per le altre della zona, in quanto posta al confine del distretto aquilano della provincia.\nLa chiesa parrocchiale dei SS. Pietro e Lorenzo ha riportato gravi lesioni interne ed esterne, come la caduta di un capitello della facciata e la scomposizione delle pietre che compongono il campanile, mentre il piccolo campanile della Congrega ha ceduto, facendo cadere la campana alla base di questo.\nGravi danni hanno riportato le facciate della chiesa di Maria SS. delle Grazie e della chiesa di San Giovanni Battista ed Evangelista (sita in Succiano) che sono crollate. Anche la chiesa parrocchiale di San Lorenzo in San Lorenzo di Beffi ha subito danni, tanto da renderla completamente inagibile.\nIl Ministero dei Beni Culturali ha inserito le chiese danneggiate nella lista dei \"gioielli\" che devono essere restaurati al pi\u00f9 presto. La chiesa di Santa Petronilla e quella di San Michele Arcangelo di Beffi sono state riaperte al culto nel Natale 2009, grazie al progetto \"Una chiesa per Natale\".\nIn alcuni casi anche abitazioni civili sono state dichiarate inagibili o da demolire, come nella Valletta di Acciano dove altri tetti delle antiche abitazioni abbandonate sono collassati.\nGrande \u00e8 stata la generosit\u00e0 di alcune amministrazioni comunali italiane: in particolare quella di Varallo Pombia, con il quale Acciano si \u00e8 legato in un gemellaggio, e quella di Cascina che ha promosso, con lo stanziamento di alcuni fondi, la ristrutturazione del Palazzo Municipale.\nMonumenti e luoghi d'interesse.\nArchitetture religiose.\nSantuario di Santa Petronilla.\nPosta in posizione elevata rispetto all'abitato, la chiesetta dell'amata patrona, edificata a partire dal XII secolo, racchiude un'edicola laterale a tutto sesto in cui si incornicia un grazioso affresco cinquecentesco di scuola aquilana raffigurante la \u201cMadonna col bambino e Santi\u201d. \nIl pomeriggio del 30 e la mattina del 31 maggio la popolazione si reca qui rispettivamente per celebrare i Vespri e i Solenni Festeggiamenti in onore della Protettrice.\nChiesa di S. Maria delle Grazie.\nX- XV secolo; Cappella della Piet\u00e0 (1546). \nChiesa dei SS. Pietro e Lorenzo.\nLa chiesa presenta un portale manierista in concio di pietra tagliata, datato al 1534 sormontato da una lunetta ad affresco. L'interno \u00e8 ricco di stucchi barocchi e numerose sculture in pietra.\nA seguito del sisma del 6 aprile 2009 la Chiesa ha riportato ingenti lesioni esterne ed interne: dalla facciata si \u00e8 staccato un capitello e il campanile appare scomposto in pi\u00f9 parti.\nChiesa della Madonna della Sanit\u00e0.\nOgni 20 agosto, al passaggio del \"Fuoco del Morrone\" che ricorda proprio il passaggio di papa Celestino, nell'ambito delle celebrazioni che culminano il 28 agosto con la Perdonanza Celestiniana, vi si celebra una Messa.\nOratorio Maria SS. Addolorata.\nDatato al 1781, \u00e8 sede della Confraternita di Maria SS. Addolorata.n All'interno, interamente affrescato, sono custodite le insegne della confraternita come il gonfalone, e la statua della Madonna Addolorata.\nIl sisma del 6 aprile 2009 ha compromesso la struttura interna dell'Oratorio, allargando le crepe strutturali risalenti al sisma del 1984 della Valle di Comino, mai restaurate, e facendo crollare il campanile a vela.\nChiesa della Madonna di Loreto.\nLa chiesa ha impianto rettangolare, realizzata in pietra irregolare e friabile della montagna: la facciata \u00e8 ornata da un portale in pietra concia bianca, con architrave a timpano spezzato i cui bracci si raccordano a volute a ricciolo, attorno all'icona centrale a finestrella con l'affresco della Madonna. L'edicoletta \u00e8 sovrastata dal finestrone centrale di facciata. L'interno a navata unica ha il soffitto a copertura a capriate lignee.\nRuderi della Chiesa S. Antonio Abate.\nAll'interno vi sono affreschi posti sui quattro lati che rappresentano vite di santi. Sul lato ovest della struttura e riconoscibile un campanile a una vela.\nEremo di Sant'Erasmo.\nPosta sul monte Offermo, nel territorio di Roccapreturo, la piccola chiesa \u00e8 stata probabilmente costruita intorno al XVI secolo; conserva alcuni locali utilizzati in passato per il ricovero dei pastori. Nella piccola cappella un altare in pietra \u00e8 incastrato in una nicchia ed un affresco che raffigura Sant'Erasmo.\nArchitetture civili.\nTorre medievale di Beffi.\nLa torre di Beffi (XII-XIV secolo) rientra nella tipologia della torre castellata, e si presenta a pianta poligonale irregolare realizzata a vani sovrapposti con struttura muraria a piccoli conci di pietra irregolari e ammorsature in grossi conci squadrati agli angoli. Presso la torre ci sono i resti del borgo di Beffi.\nLa torre si presenta a pianta poligonale irregolare, realizzata a vani sovrapposti con struttura muraria in piccoli conci di pietra irregolari ed ammorsature in grossi conci squadrati agli angoli. L'ingresso era a quota primo piano con scala retrattile. All'interno del recinto merlato ci sono, in una estrema variet\u00e0 planimetrica, i locali abitativi edificati successivamente al XIII secolo. Ancora ben conservata la porta d'ingresso al recinto con arco a sesto acuto, sormontata dall'antico Stemma di Beffi: S. Michele sopra una Torre.\nTorre medievale di Roccapreturo.\nSu uno sperone roccioso in posizione elevata rispetto al centro abitato si imposta la torre medievale di Roccapreturo (XIII- XIV secolo). La tipologia in cui rientra \u00e8 quella della torre cintata, ossia la torre conclude la parte superiore del triangolo difensivo; tuttavia le mura di cinta del perimetro, con i secoli sono crollate, definitivamente con i terremoti del 1703 e del 1915. A sezione pentagonale, per le sue naturali condizioni di sicurezza la torre non ha nessun apparecchio ossidionale, scarpa o spuntone per la difesa da un attacco dall'alto. Lo sviluppo della cinta segue la difficile orografia del terreno roccioso ed era atto a contenere gli abitanti del paese in caso di pericolo.\nBorgo fortificato di Acciano.\nIl centro storico di Acciano, racchiuso entro le mura perimetrali tuttora esistenti denota la sua condizione originaria di borgo fortificato dove si accedeva attraverso tre porte: Porta Torrone, Porta Martino, e Porta dell'Aia. L'orografia del terreno ha influenzato in maniera preminente la sua tipologia urbana che si adagia su ripidi pendii a sinistra del fiume Aterno. La cronologia dell'intero borgo va dal XIV secolo, data della sistemazione delle mura, al XVI secolo, data di ricostruzione o riadattamento di numerosi edifici.\nPalazzo \"La Corte\".\nRiadattato nei secoli, era residenza dei signori di Acciano come luogo di svago estivo.\nFontana pubblica.\nCon una nicchia sormontata da un arco a tutto sesto impostato su due colonne, \u00e8 una fonte a muro situata fuori dal centro storico. Nella nicchia vi sono due mascheroni in pietra dall'aspetto umano-bestiale da cui si dipartono motivi floreali.\nPalazzo Galli.\nAnnesso alla chiesa di San Lorenzo, \u00e8 stato sede municipale fino al 1915, quando fu interessato da una serie di crolli avvenuti con il terremoto della Marsica. Gravemente danneggiato dopo il terremoto del 2009.\nPalazzo comunale.\nFu costruito negli anni 1930 divenendo sede municipale in seguito alla seconda guerra mondiale. Si presenta in stile eclettico classico, con fasciature in finto bugnato, tre portali monumentali di ingresso, ordine di finestre al primo piano con la balconata al settore centrale e l'arco monumentale della finestra, e infine la torretta centrale con orologio.\nAntico mulino ad acqua con frantoio e segheria.\nRisalente al X- XI secolo, vi ha sede il Museo dell'Acqua; \u00e8 rimasto in uso fino al 1960.\nSociet\u00e0.\nTradizioni e folclore.\nLe cantine e il vino buono di Acciano.\nAcciano \u00e8 celebre per le sue cantine scavate nella roccia calcarea. In alcune cantine si pu\u00f2 ancora ammirare una grossa pietra cilindrica chiamata volgarmente \"pinnerone\" che serviva a spremere le vinacce. Detta pietra si usava in tempi pi\u00f9 antichi del torchio di legno e testimonia come in Acciano si \u00e8 da sempre coltivata la vite. La fierezza di tale tradizione vinicola \u00e8 ancora palpabile nelle calde sere d'estate, quando le cantine vengono riaperte in occasione della tradizionale \"Festa del vino\".\nLa principale coltivazione \u00e8 la vite che per il tipo di vitigno, Montepulciano, per il tipo di terreno, per l'esposizione e per il clima produce un'uva speciale, dalla quale si ottiene uno dei vini pi\u00f9 pregiati della provincia dell'Aquila. Le uve accianesi, infatti, sono acquistate oltre che dai commercianti della provincia, anche da quelli delle provincie settentrionali dell'Abruzzo e non.\nLe \"Feste di Maggio\".\nI festeggiamenti in onore dei Protettori di Acciano, Santa Petronilla e i Santi Lorenzo e Pietro, che trovano il loro culmine nella giornata del 31 maggio, hanno una lunga preparazione alle spalle. Il giorno in cui si festeggia San Rocco, il 16 agosto, il parroco durante la funzione religiosa d\u00e0 pubblica lettura dei nomi dei quattro compaesani scelti per estrazione a organizzare le feste dell'anno successivo.\nLe Feste di maggio cominciano la sera del 23 maggio con la celebrazione della Novena a Santa Petronilla, preghiera che dura tutte le sere fino al 30 dello stesso mese. Il giorno 29 si ha la S. Messa Vespertina e il primo sparo artificiale in onore di Sant'Antonio di Padova, la cui festa avviene il giorno seguente. Alle 8 della mattina uno sparo apre la giornata e la banda comincia il suo giro nelle vie del borgo, fino alle 10 e 30 quando l'Amministrazione Comunale pone una corona di alloro al monumento eretto in piazza in Memoria dei Caduti di tutte le guerre e viene intonato, dopo l'Inno nazionale e la Leggenda del Piave, il Silenzio.\nDopo questa cerimonia ha inizio nella chiesa parrocchiale dei SS. Pietro e Lorenzo la S. Messa alla fine della quale si snoda per le vie del paese la processione con le statue di entrambi i Patroni e le grandi bandiere con le immagini dei Santi. Giunta all'altezza di viale Italia, la processione si ferma ed ha inizio un lungo gioco di fuochi artificiali, le statue vengono girate verso i fuochi, come a invitare i santi veri e propri ad ammirare lo spettacolo. Rientrate in parrocchia, le figure dei Santi Patroni non ne riusciranno prima del pomeriggio, quando un'altra processione parte alla volta del Santuario di Santa Petronilla, in localit\u00e0 Fonte di Lecchio, dove \u00e8 celebrata una Messa Vespertina in onore della Santa, la cui statua viene poi riportata in paese dalle donne al suono delle campane.\nLa mattina del 31 maggio i festeggiamenti solenni si aprono nuovamente alle ore 8 con lo sparo, con il giro della banda e con la prima Celebrazione eucaristica. Alle ore 10 e 30 c'\u00e8 la Messa Solenne alla quale partecipa tutto il paese di Acciano e gente proveniente da fuori, la Confraternita dell'Addolorata, l'Amministrazione Comunale e una delegazione del paese di Paterno di Avezzano, con cui Acciano \u00e8 gemellato. Al termine della funzione dalla chiesa esce la solenne processione con statue, stendardi e vessilli alla volta del santuario sulla montagna, accompagnata dal suono continuo delle campane, della banda e dalle preghiere e gli inni dei fedeli. La statua della Protettrice, scortata dalle donne, \u00e8 nuovamente lasciata l\u00ec dopo preghiere e una particolare benedizione, in attesa dell'anno successivo.\nLe sere del 30 e del 31 sono allietate da un'orchestra e da giochi in piazza Municipio, che si concludono con un meraviglioso gioco di fuochi d'artificio organizzati anch'essi dal Comitato Festeggiamenti.\nIl pellegrinaggio all'eremo di Sant'Erasmo.\nPartita da Beffi e Succiano, frazioni di Acciano, la processione ha superato la valle del Santo, ha poi risalito \" i calmi\" e le coste di S. Erasmo () che divide la media valle dell'Aterno dalla Piana di Navelli. La zona, coltivata un tempo con legumi e cereali, viene benedetta dal sacerdote che precede il corteo religioso. Gli stendardi, insieme alle due statue dei santi hanno attraversato un paesaggio impervio, segnando cos\u00ec il territorio che di volta in volta viene benedetto per propiziare i nuovi raccolti agricoli, secondo gli intendimenti della tradizione popolare. I tre stendardi (azzurro, la Madonna di Loreto; bianco, S. Antonio; rosso S. Erasmo) vengono portati a turno dalla comunit\u00e0 di Succiano insieme alla statua del santo. Le donne portano nell'ultimo tratto del percorso la statua del santo: una prova penitenziale per sciogliere il voto a S. Erasmo.\nLa celebrazione della messa davanti alla chiesa di S. Erasmo, con le due statue dei santi di Beffi e Succiano, segna la raggiunta concordia tra le due comunit\u00e0 che per secoli si sono contese il diritto di precedenza sul \"sentiero di S. Erasmo\", assegnato poi alla statua di Beffi.\nLe offerte dei pellegrini. S. Erasmo \u00e8 uno dei santi \"ausiliatori\" a cui i cristiani fanno ricorso per particolari necessit\u00e0. La devozione sembra essere sorta nel XIII secolo in Germania. Ha avuto larga diffusione nell'Europa centro - meridionale. Il pellegrinaggio che interessa l'area di Acciano si compie la prima domenica di giugno.\nIstituzioni, enti e associazioni.\nConfraternita di Maria SS. Addolorata.\nIl 16 agosto 2005 con una solenne cerimonia nella parrocchia dei SS. Pietro e Lorenzo ad Acciano si \u00e8 ricostituita la Confraternita di Maria SS. Addolorata di Acciano, approvata secondo decreto da parte del Re di Napoli e di Sicilia nel XVII secolo. La Confraternita fa da scorta alle statue dei Santi durante le solenni processioni per le vie del borgo. La festa della Confraternita avviene il 15 settembre, giorno della festa dell'Addolorata.\nOgni prima domenica del mese, nei giorni di culto dedicati alla Madonna e nelle feste Solenni dell'Anno Liturgico la Confraternita si riunisce nella sua sede, l'Oratorio dell'Addolorata, e recita il Sacro Ufficio, in cui i confratelli e le consorelle affidano le proprie anime a Maria, affinch\u00e9 interceda presso il Signore per la loro salvezza.\nPer accedere alla Confraternita \u00e8 necessario fare richiesta al Priore che decide in seduta con gli altri confratelli e con il padre spirituale (solitamente il parroco) se far iscrivere nuovi candidati. Un giorno di festa dell'anno liturgico poi, durante una celebrazione solenne in parrocchia i nuovi confratelli presteranno solenne giuramento sullo Statuto della Confraternita dinanzi all'Addolorata e a Dio e al popolo riunito, ricevendo cos\u00ec la fascia blu cinta d'oro, simbolo della Confraternita, benedetta dal celebrante.\nDal maggio 2007 la Confraternita dell'Addolorata di Acciano fa parte dell'Associazione delle Confraternite Italiane.\nIl 10 novembre dello stesso anno ha partecipato all'incontro nazionale delle confraternite con papa Benedetto XVI in piazza San Pietro a Roma.\nCultura.\nMusei.\nNon ci sono veri e propri musei, ma due \"centri visita\", collegati al Parco naturale regionale Sirente-Velino, in cui \u00e8 possibile osservare come il paese si sia evoluto nel tempo, e per offreire ai turisti consigli e supporto per visite guidate nel parco e nel paese.\nGeografia antropica.\nFrazioni.\nRoccapreturo.\nNel 1185 Rocca di Preturo era feudo di Gualtiero, figlio di Gionata di Collepietro. Nel 1355 si determinarono i confini territoriali con Beffi dopo una lunga vertenza alla camera aquilana. Nel 1360 nel registro delle chiese valvensi viene menzionato Roccapreturo con cinque chiese: Santa Maria, Cappella di San Sabino di Beffi, San Nicol\u00f2, Santa Cecilia, Santa Croce e San Pietro. Nel 1448 l'ospedale di Roccapreturo concorre a formare l'ospedale Maggiore con tutti i suoi beni. Nel 1492 gli abitanti di Roccapreturo e Beffi riacquistano la perduta concordia, stabilendo per l'abbeveraggio degli animali un pozzo comune. Tra il 1548 e il 1567 si ricordano numerose vertenze per alcune terre che le universit\u00e0 di Roccapreturo e Navelli si contendevano. Nel 1559 si ha notizia di un ospedale situato nei locali di Santa Cecilia. Il feudo appartenente ai Pietropaoli nel 1591 \u00e8 venduto a Pace Masci. che lo dona nel 1633 a Girolamo Cappelletti di Rieti.\nVi si celebra la ricorrenza della Madonna della Valle.\nBeffi.\nBeffi si divideva in tre ville: Beffi, San Lorenzo e Succiano. La condizione originale di Beffi era quella di borgo fortificato in posizione strategica, con la torre di controllo, che comunicava con la Torre di Goriano Valli, posta pi\u00f9 a valle. Infatti era parte integrante con la sua torre castellata di quello scacchiere difensivo che imbrigliava il territorio dell'aquilano da Capestrano a Montereale. La prima notizia storica del Castello di Befo (\"castrum Befi\") risale al 1060, quando tre suoi abitanti (Bezone di Bernardo, Giovanni di Guizone e Dodone di Giovanni) concedono al Monastero di Farfa, allora retto dall'Abate Bernardo, la Chiesa di San Lorenzo sita nella pertinenza dello stesso Castello. Nel 1185 era posseduto per la terza parte dal figlio di Rainaldo di Beffi. Nel 1257 il papa Alessandro IV lo pose al confine del contado aquilano. Nel 1294 re Carlo II lo conferm\u00f2 di regio demanio e del distretto di L'Aquila. Nel 1360 lo troviamo menzionato nella diocesi valvense: probabilmente tra il vescovo di L'Aquila e quello di Valva ci fu spesso attrito per il possesso di Beffi.\nSucciano.\nPaese conosciuto per la tradizionale \"Festa del Tartufo e degli Arrosticini\".\nIl sisma del 6 aprile 2009 ha distrutto la facciata della Chiesa di San Giovanni Battista ed Evangelista, che \u00e8 stata quindi inserita nella lista ministeriale dei beni culturali da ristrutturare.\nSan Lorenzo di Beffi.\nPiccolissimo villaggio di meno di 20 abitanti posto ad ovest di Acciano. A causa del sisma del 2009, oltre alla maggior parte degli edifici, \u00e8 stata fortemente danneggiata la Chiesa Parrocchiale, intitolata a San Lorenzo Levita Martire e Santa Lucia. Il campanile, ristrutturato nel 1703 (dopo il disastroso terremoto dello stesso anno) ed ampliato nel 1846, \u00e8 stato messo in sicurezza dai Vigili del Fuoco dopo qualche mese da questo terremoto. All'interno della chiesa parrocchiale, sopra il portone principale, vi \u00e8 un organo molto antico appena ristrutturato, quindi tuttora funzionante (non ancora inaugurato, in quanto l'inaugurazione era stata programmata per il 18 aprile 2009).\nRiguardo alle tradizioni, San Lorenzo e Succiano hanno sempre svolto una solenne processione in onore di Cristo Morto (ci\u00f2 \u00e8 stato fatto anche dopo il sisma). Prima di quest'ultima e dopo aver legato le funi delle campane, si attraversano i due paesi con uno strumento di legno che \u00e8 da sempre chiamato \"tric-trac\", una sorta di raganella o rondella usata nel centro-sud Italia per avvertire la gente del passaggio della processione funebre, e sta a significare il lutto.\nI fedeli di Succiano, il giorno dopo le celebrazioni del loro santo compatrono, Sant'Erasmo Vescovo e Martire, si recano nella chiesa parrocchiale di San Lorenzo, poich\u00e9 l\u00ec \u00e8 custodito un pregevole quadro di Sant'Erasmo, rappresentante il Suo martirio. Anche dopo il terremoto del 2009, nonostante la chiesa inagibile, il Comitato ha deciso di recarsi ugualmente a San Lorenzo per onorare il Santo.\nInfrastrutture e trasporti.\nStrade.\nIl paese \u00e8 attraversato dalla strada regionale 261 Subequana, che lo collega da un lato a L'Aquila e dall'altro ad Avezzano, Sulmona e Pescara. Dalla SR 261, in corrispondenza di Acciano, si diramano la strada provinciale n. 48 \"di Acciano\" e la n. 43 \"di San Benedetto in Perillis\".\nFerrovie.\nIl paese di Acciano \u00e8 lambito dalla ferrovia Sulmona-L'Aquila, linea secondaria a binario unico e trazione diesel, la ferrovia passa sotto il colle del centro, attraverso una galleria, per uscire ad ovest, dove si trova la stazione; il capoluogo comunale \u00e8 servito dalla stazione di Acciano, posta a circa dall'abitato, mentre le frazioni della parte settentrionale del territorio comunale (San Lorenzo, Succiano, Beffi) sono servite dalla stazione di Beffi."}
{"id": "25673", "revid": "713714", "url": "https://it.wikipedia.org/wiki?curid=25673", "title": "Aielli", "text": "Aielli (\"A\u00e9jj\u00eb\" in dialetto marsicano) \u00e8 un comune italiano di abitanti della provincia dell'Aquila in Abruzzo.\nGeografia fisica.\nTerritorio.\nIl comune marsicano di Aielli si compone principalmente di due borghi, Aielli Alto a e quello ricostruito vicino alla stazione ferroviaria dopo il terremoto della Marsica del 1915 detto Aielli Stazione ().\nIl borgo vecchio di Aielli situato a oltre mille metri di altitudine \u00e8 uno dei centri pi\u00f9 elevati della Marsica. Si trova a nord dell'ex alveo del Fucino ed \u00e8 circondato a settentrione dalla catena montuosa del Sirente che separa il paese dalla valle Subequana e dall'altopiano delle Rocche. Il suo territorio montano \u00e8 posto all'inizio della valle del Giovenco ed \u00e8 incluso nell'area protetta del parco naturale regionale Sirente-Velino.\nIl paese antico \u00e8 adagiato su uno sperone roccioso calcareo ed \u00e8 circondato, sia ad est che ad ovest, da due torrenti che convergono entrambi nel bacino fucense. La sua posizione dominante e strategica ne ha fatto in epoca romana e medievale un luogo particolarmente idoneo per la difesa del territorio e l'osservazione delle vie di comunicazione.\nEsso \u00e8 riparato da nord - nord est e nord ovest da una catena di monti (Etra, Secine e San Pietro all'interno del gruppo del monte Sirente) che rendono il clima invernale meno rigido rispetto ai comparti circostanti pari quota, ma comunque soggetta ai freddi venti orientali specie nei mesi invernali. La stratigrafia rivela che il suolo \u00e8 in maggior parte di tipo calcareo, in alcune zone montane si trovano facilmente cristalli di gesso (in particolare in localit\u00e0 La Sterpata), bitumi (nella zona Le Foci) ed elevate quantit\u00e0 di fossili e conchiglie marine calcificate (in localit\u00e0 La Liscia).\nNel territorio comunale si trova lo sbocco delle gole di Celano, gola scavata dal Rio La Foce che si addentra oltre la val d'Arano di Ovindoli tra i rilievi montuosi del Sirente e il monte Tino.\nOrigini del nome.\nSull'origine del toponimo Aielli non ci sono certezze. La principale ipotesi etimologica indica che il nome del paese deriverebbe dai termini latini \"Ag-ellum\" (da cui deriverebbe la grafia di \"Ajelli\") o \"Agellus\" (piccolo campo o podere) diminutivo di \"Agr-um\" o \"Ager\" (campo).\nStando ad una supposizione la radice italica \"ak-\" filtrata dalla lingua latina avrebbe portato la forma \"agell\" a indicare un bastione roccioso.\nI suoi abitanti, come attestato da un'iscrizione latina rinvenuta nei pressi del sito archeologico di Marruvium, erano denominati \"agellani\".\nStoria.\nIl primo nucleo abitato del territorio di Aielli si trovava pi\u00f9 in alto rispetto ai centri urbani contemporanei, su un colle a ridosso del monte Costa Pelara.\nLa prima menzione del \"Casale di Agello\" \u00e8 dell'814 come possesso del monastero di Santa Maria di Acuziano, noto come abbazia di Farfa, ed il documento che la contiene \u00e8 riportato nel \"Regesto Farfense\", raccolta documentaria realizzata da Gregorio da Catino, ed indica come proprietaria del casale una monaca di nome Elena, che lo aveva precedentemente donato al monastero e lo riottiene come possedimento a livello.\nUn'altra menzione relativa al casale agellano \u00e8 ancora del IX secolo ed esso compare ancora come possesso del monastero farfense concesso a livello ad altro vassallo locale; la notizia \u00e8 riportata nel primo libro del \"Chronicon farfense\".\nNel X secolo, e precisamente nel 971, \"Agello\" \u00e8 indicato come villa, ed \u00e8 ancora possesso del monastero sabino, che lo concede in frazioni coltivabili a vari vassalli locali.\nNel \"Catalogus baronum\" il borgo \u00e8 indicato come possesso di Rainaldo conte di Celano nel 1280.\nNel XV secolo il nucleo fortificato veniva chiamato \"Agellum\", da cui deriverebbe la grafia di \"Ajelli\", trasformatasi in \"Aielli\"; il nucleo si form\u00f2 gi\u00e0 dal secolo precedente grazie all'unione dei casali di Bovezzo, Musciano, Monte, Ozzanello, Alafrano, Subezzano, Ponderone, Pent\u00f2ma e Foce, situati perlopi\u00f9 intorno alla localit\u00e0 denominata \"Castello\".\nIl paese ha seguito le sorti degli altri centri della Marsica lungo tutto il Medioevo. \nAnche Aielli fu duramente colpito dal terremoto del 1915 che caus\u00f2 nel paese 205 vittime e gravi danni al patrimonio architettonico. Il sisma sconquass\u00f2 l'intera area fucense-rovetana; il borgo antico devastato fu in buona parte ricostruito pi\u00f9 in basso sul preesistente sito dell'antico centro abitato di Alafrano, nei pressi della stazione ferroviaria. Ci fu il tentativo di spostare anche la sede municipale nel nuovo paese, tuttavia, dopo la rivolta degli abitanti di Aielli Alto, questa fu mantenuta nella sua sede originaria.\nSituato nell'area del parco naturale regionale Sirente-Velino offre, grazie alla sua elevata posizione, viste panoramiche sia sul versante del Fucino che su quello del monte Sirente. Per questo motivo Aielli viene soprannominato \"Il balcone della Marsica\".\nMonumenti e luoghi d'interesse.\nSiti archeologici.\nAi piedi del monte Costa Pelara a circa 1180 sono visibili i resti delle mura e alcuni frammenti appartenenti all'originario ocre marso. Sul monte Secine e nelle localit\u00e0 Castello e Rio di Aielli Alto sono tornate alla luce resti di mura italiche e necropoli. In localit\u00e0 C\u00e8le sul Secine sono presenti sette tombe rupestri databili tra la fine dell'et\u00e0 repubblicana e l'inizio dell'et\u00e0 imperiale. Nel 1936 in localit\u00e0 Sant'Agostino ad Aielli Stazione sono tornate alla luce quattro tombe a camera che contenevano corredi e i resti di letti in osso risalenti al I secolo a.C. Nel 2015 sui reperti \u00e8 stato effettuato un lungo restauro ed un'opera di ricomposizione. Alla fine dell'Ottocento, in localit\u00e0 Musciano-Cantoni, nei pressi del tracciato ferroviario Roma-Pescara, torn\u00f2 alla luce il disco-corazza raffigurante la chimera che fu assunta come simbolo dei Marsi. Il kardiophylax incluso nella collezione privata del paleontologo Giuseppe Bellucci fu acquisito nel 1921 dal museo archeologico nazionale dell'Umbria.\nSociet\u00e0.\nTradizioni e folclore.\nIl 7 luglio di ogni anno si celebra la festa patronale in onore della Madonna della Vittoria, patrona del comune di Aielli.\nCultura.\nArte.\nDal 2017 nel borgo medievale di Aielli Alto si realizzano murales ispirati principalmente al tema dell'astronomia.\nNel 2018 il romanzo \"Fontamara\" di Ignazio Silone \u00e8 stato trascritto integralmente sotto forma di murale sul muro di un edificio situato a ridosso della torre medievale.\nL'anno successivo la Costituzione della Repubblica Italiana \u00e8 stata integralmente trascritta, con l'utilizzo di una stampante verticale, su una parete del parco giochi per bambini dedicato nel 2016 ad Angelo Vassallo. Nel 2021 \u00e8 stato inaugurato un pannello lungo 52 metri con su trascritta la \"Divina Commedia\" di Dante Alighieri alla presenza del ministro della cultura Dario Franceschini, di Gianni Letta e dei rappresentanti istituzionali abruzzesi.\nEconomia.\nTurismo.\nAielli fa parte dell'associazione nazionale \"Borghi autentici d'Italia\".\nInfrastrutture e trasporti.\nStrade.\nIl casello autostradale di Aielli-Celano \u00e8 posto lungo l'autostrada A25 Roma-Pescara. La via Tiburtina Valeria collega il comune con Pescara verso est e Avezzano e Roma verso ovest.\nFerrovie.\nLa ferrovia Roma-Pescara attraversa il territorio di Aielli, servendolo con l'omonima stazione.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Aielli dal 1985 ad oggi. I dati precedenti sono archiviati presso l'archivio storico comunale. \nSport.\nCalcio.\nNel 2005 dalla fusione fra le societ\u00e0 sportive di Aielli e Pescina e il settore giovanile del Sirente Cerchio fu fondata la Valle del Giovenco calcio, squadra che raggiunse prima la Serie C2 nel 2007 e, addirittura, la Lega Pro Prima Divisione nel 2009. L'anno dopo la squadra fu radiata dalla FIGC e sciolta per motivi finanziari.\nLa societ\u00e0 sportiva ASD Aielli 2015 \u00e8 stata ricostituita nell'agosto del 2015. Milita nei tornei dilettantistici abruzzesi giocando le partite casalinghe al campo in erba sintetica dello stadio \"Massimo Maccallini\", situato in localit\u00e0 Vicenne. I colori sociali sono il giallo e il verde."}
{"id": "25675", "revid": "713714", "url": "https://it.wikipedia.org/wiki?curid=25675", "title": "Anversa degli Abruzzi", "text": "Anversa degli Abruzzi (\"Anv\u00e8rs\u00eb\" in abruzzese) \u00e8 un comune italiano di abitanti della provincia dell'Aquila in Abruzzo. Fa parte della Comunit\u00e0 montana \"Peligna\" e fa parte del circuito dei i borghi pi\u00f9 belli d'Italia. Nel territorio del comune si trovano la Riserva naturale guidata Gole del Sagittario e la frazione di Castrovalva.\nStoria.\nNeolitico.\nNelle zone circostanti tra il Cenozoico e il Mesozoico si \u00e8 avuta un'orogenesi per sedimentazione carbonatica (le rocce nei dintorni contengono carbonati vari, tra cui principalmente carbonato di calcio sotto forma di calcare compatto).\nPeriodo medievale.\nIl feudo nell'XI secolo appartenne ai Normanni, che edificarono il castello, e alla diocesi di Sulmona. Risalgono i primi nuclei religiosi di San Cesidio di Castrovalva e Santa Maria ad Nives. Il feudo di Anversa, nel \"Catalogo dei Baroni\", nel XII secolo, era Castrovalva.\nIl nome medievale \"Anversa\", risale alla posizione del borgo verso la valle e il fiume del Sagittario (Ad amnen versus). Durante l'impero svevo, Federico II si trov\u00f2 a lottare contro il conte Tommaso, che aveva fatto affidamento sullo zio Raynaldo. Dopo la loro sconfitta, il feudo di Anversa fu ceduto al giovane Rinaldo, che fond\u00f2 la contea del borgo.\nEpoca moderna.\nNel XV secolo il borgo fu possesso di Jacopo Caldora, e successivamente degli aragonesi, che costruirono un palazzo ducale sul vecchio castello abbandonato. Successivamente fu dominio della famiglia Di Sangro, che detenne il dominio fino all'800. Nel 1706 il terremoto della Majella danneggi\u00f2 il borgo, danneggiato nuovamente nel 1915 dal terremoto di Avezzano.\nIl Novecento.\nNel 1905 il borgo \u00e8 visitato dal poeta Gabriele D'Annunzio, in compagnia del filologo sulmonese Antonio De Nino, appassionato scopritore del passato romano abruzzese nel circondario. D'Annunzio fu impressionato dalle rovine del castello normanno e dalla triste decadenza della nobile famiglia Sangro, e scriver\u00e0 la tragedia \"La fiaccola sotto il moggio\".\nNel XX secolo la popolazione subisce un notevole calo demografico (specialmente per luoghi che offrono possibilit\u00e0 di lavoro migliori, tra cui Sulmona). La popolazione passa dai 1934 abitanti nel 1901, agli attuali poco pi\u00f9 di 400 abitanti. \nEpoca contemporanea.\nNel 1997 ad Anversa viene istituito il Parco Letterario Gabriele D'Annunzio (Si ricorda che D'Annunzio ha ambientato ad Anversa degli Abruzzi uno dei suoi capolavori: \"La fiaccola sotto il moggio\" di cui la fiaccola, secondo una leggenda popolare \u00e8 il rudere del castello normanno, tale castello appartenuto alla famiglia Di Sangro, al visitatore, pare avere la forma di una fiammella).\nAnversa \u00e8 oggi altrettanto conosciuta per la riserva naturale delle Gole del Sagittario, e per l'integrit\u00e0 del borgo medievale, tanto da far parte della lista dei \"Borghi pi\u00f9 belli d'Italia\".\nCultura.\nLetteratura.\nGabriele D'Annunzio nel castello normanno-aragonese in cima alla collina del paese ambient\u00f2 il suo dramma teatrale, \"La fiaccola sotto il moggio\". Nella storia \u00e8 presente in primo piano la figura della rovina del castello, simbolo di decadenza della struttura e della nobile famiglia De Sangro. Vengono fatti riferimenti anche al borgo e a Cocullo, riguardo al rito dei serpenti.\nParco Letterario Dannunziano.\nAd Anversa si svolge il Parco letterario Dannunziano a partire dal 2002. La fondazione nel 2002 viene dedicata a Gabriele d'Annunzio dai fondatori: il comune di Anversa degli Abruzzi, il WWF Italia e la Fondazione \"Ippolito Nievo\", ma anche i comuni vicini di Cocullo, Villalago e Bugnara hanno dato un contributo. Lo scopo dell'associazione \u00e8 non solo di rappresentare e/o leggere brani e opere di D'Annunzio, ma anche di percorrere e visitare i luoghi della tragedia dannunziana \"La fiaccola sotto il moggio\"; le manifestazioni si svolgono nella maggior parte dei casi presso il centro storico del paese. Il Parco letterario \u00e8 gestito dal comune di Anversa degli Abruzzi e si svolge nei mesi tra aprile e luglio e a settembre e ottobre; gli ingressi sono solamente tramite prenotazione. Le visite durano circa 2-3 ore.\nEconomia.\nFino al 2\u00b0 dopoguerra si producevano nel paese delle ceramiche, di cui nella piazza principale vi \u00e8 una sala mostre. Le botteghe, 15 in tutto, erano site presso le sorgenti del Cavuto che fornivano l'acqua per la produzione, iniziata circa nel XV secolo. Le maioliche del luogo hanno raggiunto Villa d'Este presso Tivoli e la chiesa di Santa Maria delle Grazie di Collarmele opere rinascimentali di un certo Bernardino de Gentili nativo del luogo. Il successivo incanalamento del Cavuto per creare una diga per la fornitura di energia elettrica ha fatto crollare la produzione di ceramica del paese, attualmente ridotta a ceramica artigianale. I massimi esponenti e maestri di produzione di maioliche e ceramiche sono da ricercare tra i secoli XV e XVI."}
{"id": "25679", "revid": "125986269", "url": "https://it.wikipedia.org/wiki?curid=25679", "title": "Lingua dalmatica", "text": "Il dalmatico o dalmata era una lingua romanza (o, secondo alcuni studiosi, un gruppo di lingue romanze) parlata un tempo lungo le coste della Dalmazia, dal golfo del Quarnaro ad Antivari.\nDescrizione.\nA partire dal lavoro di Bartoli il dalmatico \u00e8 stato suddiviso tradizionalmente in due varianti principali, in base soprattutto alla documentazione storica disponibile:\nTale bipartizione, accettata inizialmente da gran parte della comunit\u00e0 dei romanisti, seppur giustificata in qualche modo dal materiale documentario disponibile, presenta alcuni aspetti critici legati soprattutto alla diversa collocazione temporale dei reperti (XIV/XV secolo per il raguseo, XIX secolo per il veglioto). Le scoperte avvenute a partire dalla prima met\u00e0 del \u2018900, di \u201cresti\u201d dalmatici (vocaboli di origine romanza non riconducibili al veneto nei dialetti croati locali ed elementi di toponomastica) in diverse localit\u00e0 delle costa dalmata e delle isole hanno gradualmente messo in discussione la classificazione bartoliana.\nIn particolare il fatto che in realt\u00e0 una buona parte dei documenti storici attribuiti inizialmente al Raguseo provengono da Zara ha portato prima Rosenkranz (1955) e poi Zamboni (1976) a ipotizzare almeno una tripartizione Veglia-Zara-Ragusa, aggiungendo cos\u00ec lo \"jadertino\" (dal nome dalmatico di Zara: Jadera) al novero delle principali variet\u00e0 linguistiche dalmatiche.\nNegli anni \u201990 dello scorso secolo da alcuni studi sulle sopravvivenze di elementi neolatini nelle variet\u00e0 albanesi settentrionali, il romanista croato \u017darko Mulja\u010di\u0107 ha supposto l'esistenza di un ramo esteso a sud delle Bocche di Cattaro, al quale ha attribuito il nome convenzionale di \"labeatico\".\nSulla base di queste e altre considerazioni per il periodo intorno all\u2019anno 1100, Mulja\u010di\u0107 nel 1997 ha identificato tre \u201clingue medie\u201d, a cui corrispondevano altrettanti centri di irradiazione: lo jadertino (Zara/Zadar), il raguseo (Ragusa/Dubrovnik) e il labeatico (Antivari/Bar). Dallo jadertino, che corrisponde al dalmatico settentrionale della vecchia classificazione, dipendevano una serie di \u201clingue basse\u201d (veglioto, osserino, arbesano, traurino, spalatino). Il dalmatico, inteso come entit\u00e0 unitaria, lascia quindi il posto ad un complesso di lingue dalmato-romanze.\nStoria.\nLe origini.\nCon la caduta dell'impero romano d'occidente le popolazioni romanizzate dell'Illiria rimasero in bal\u00eca di alcune bellicose, principalmente Avari e Slavi. Nel VII secolo la regione risultava ormai divisa in due entit\u00e0: la Dalmazia, cio\u00e8 la costa, e l'area montuosa interna. Mentre la seconda era stata slavizzata (anche se sopravvivevano gruppi neolatini, come i Valacchi), la prima resistette alle invasioni e mantenne la sua identit\u00e0 originale; la popolazione era riuscita infatti a rifugiarsi in porti fortificati come Zara, Spalato e Ragusa. \n, dopo di cui Spalato rimase possedimento \"de jure\" dell'Impero bizantino nella forma di un ducato amministrato dall'Esarcato di Ravenna, e dopo il 751 da Zara, chiamato Ducato di Croazia.. Fu proprio in questo periodo che nacque, molto probabilmente nella regione spalatina, la lingua dalmatica. Gli abitanti di Spalato iniziarono a chiamare la loro citt\u00e0 in lingua dalmatica \"Spalatro\". , visto che le primigenie trib\u00f9 illiriche, la maggior parte delle quali appartenevano all'etnia dalmata, che abitavano la costa adriatica nell'entroterra di Salona, a sud del territorio dei Liburni, tra i fiumi \"Titius\" (Cherca) e \"Nestus/Hippius\" (Cetina), furono in seguito celtizzate.. Ancora oggi in Montenegro sopravvivono toponimi di origine latina come Durmitor, Visitor e Cipitor.\nDall'apogeo alla decadenza.\nSecondo Matteo Bartoli, nell'XI secolo oltre 50.000 persone parlavano il dalmatico.\nCon le conquiste della Repubblica di Venezia il dalmatico fu in gran parte sostituito dal veneto: sembra ad esempio che nella citt\u00e0 di Zara questo cambiamento sia avvenuto gi\u00e0 prima del Rinascimento.\nIl dalmatico, nella sua forma di dialetto raguseo, fu invece la lingua dominante della Repubblica di Ragusa sino al XII secolo e diffusa fino alla fine del Quattrocento. \nGrazie a Giovanni Conversini da Ravenna (1343-1408), che si lament\u00f2 di non poter comunicare con gli abitanti, sappiamo che alla fine del XIV secolo il dalmatico era ancora una lingua diffusa a Ragusa tra i vari strati sociali. Le classi pi\u00f9 elevate erano comunque bilingui o trilingui, parlando sia il latino che l'italiano che il dialetto slavo di Ragusa. Filippo de Diversis riporta che negli anni 1434-1440, quando insegnava la grammatica latina a Ragusa, nei tribunali si parlava ancora in dalmatico, ma gli stessi giudici parlavano con lui in italiano.\nIl dalmatico cadde in completo disuso a Ragusa verso la fine del Quattrocento o l'inizio del secolo successivo. Per il grande umanista raguseo Elio Lampridio Cerva (1460 circa - 1520) il dalmatico era gi\u00e0 una lingua dimenticata, un ricordo dell'infanzia.\nIn alcune aree limitate, come le isole del Quarnero e forse Lissa, il dalmatico sopravvisse probabilmente fino ai tempi di Napoleone come lingua comunemente parlata da comunit\u00e0 consistenti.\nL'ultimo a parlare il dialetto settentrionale, Tuone Udaina, mor\u00ec a Veglia per lo scoppio di una mina di terra nel 1898.\nPrima di morire era stato intervistato dal glottologo Matteo Bartoli che nel 1906 pubblic\u00f2 due volumi in tedesco sul dalmatico (\"Das Dalmatische\"), tuttora fondamentali per lo studio dell'antica lingua.\nIl dalmatico oggi.\nIl dalmatico come lingua neolatina \u00e8 dunque completamente estinto. Con dalmata si identifica oggi il dialetto croato detto \"\u010dakavo-ikavo\", parlato dai croati di Dalmazia nel quale sono stati assunti a livello di prestiti diversi vocaboli italiani e veneti e nel quale sono ancora riconoscibili diversi elementi lessicali di probabile origine dalmatica.\nPer quanto riguarda le popolazioni di lingua veneta e italiana della Dalmazia, esse sono oggi poco numerose.\nGli studi sul dalmatico.\nLe prime testimonianze.\nGiovanbattista Giustinian (1553).\nSe si escludono alcuni precedenti accenni di dubbia interpretazione, la pi\u00f9 antica testimonianza sull\u2019esistenza di una lingua particolare a Veglia risale al 1553. Giovanbattista Giustinian, ispettore del governo della Repubblica di Venezia, nel visitare i porti della costa orientale dell\u2019adriatico, registra che sull\u2019isola, oltre al veneto e allo slavo, esiste \"un idioma proprio, che assomiglia al calmone\".\nConrad Gessner (1555).\nA due anni dopo risale il primo riferimento al Veglioto in un testo di ambito linguistico: si tratta del Mithridates dell\u2019erudito svizzero Conrad Gessner, pubblicato nel 1555. Il libro contiene una rassegna delle lingue parlate nel mondo e a pagina 70 troviamo una breve nota sull\u2019isola di Veglia:\nGiovanni Lucio (1666).\nUn\u2019informazione pi\u00f9 dettagliata sul dalmatico, e in particolare sulle variet\u00e0 parlate nella zona di Spalato e Tra\u00f9, \u00e8 quella che ci fornisce lo storico Giovanni Lucio, originario di Tra\u00f9, in \u201cDe regno Dalmatiae et Croatiae\u201d, pubblicato ad Amsterdam nel 1666. A pagina 277 troviamo il seguente brano in cui, tra l\u2019altro, viene per la prima volta rilevata una somiglianza con i dialetti della costa adriatica italiana:\nAlberto Fortis (1771).\nL\u2019illuminista padovano Alberto Fortis nel visitare Veglia nel 1771 nota la presenza sull\u2019isola di una lingua particolare, che gli sembra somigliante al friulano. Nell\u2019edizione inglese dei suoi viaggi, pubblicata nel 1878 a Londra si legge:\nLa riscoperta del dalmatico.\nIvan Feretich (1819).\nIl primo studio locale \u00e8 dovuto al letterato croato Ivan Feretich (Verbenico 1769-1839) che nel suo \u201cFragmen historiae Civitatis et insulae Veglae\u201d (scritto in croato e pubblicato da M. Polonijo in \"Pucki prijatelj\" nel 1903), riporta alcune notizie sul Veglioto di cui riportiamo un brano (il testo completo nella sezione testi):\nTommaso Chersa (1828).\nNel 1815, in seguito alla conquista Napoleonica e alla successiva annessione all\u2019Austria, l\u2019Archivio di Ragusa viene aperto al pubblico agli studiosi e pochi anni dopo Tommaso Chersa (Tomo Kr\u0161a), letterato di Ragusa morto nel 1826, in un suo volume sugli illustri Toscani che hanno vissuto a Ragusa (uscito postumo a Padova nel 1828), riporta (a pag. 9-10) per la prima volta in un testo a stampa il famoso brano di Filippo De Diversiis, contenente i quattro termini dell\u2019antico raguseo, che Chersa commenta cos\u00ec:\nE nella nota a pi\u00e8 pagina aggiunge:\nBernardino Biondelli (1841).\n\u00c8 a Bernardino Biondelli che per tradizione si attribuisce il merito della \u00abscoperta\u00bb della lingua dalmata. Nel 1840 mentre lavorava all\u2019Atlante linguistico d'Europa, lo studioso milanese si indirizz\u00f2 al medico di Veglia, Gian Battista Cubich chiedendogli di fornire un campione della parlata romanza di quest\u2019isola dell\u2019Adriatico. Non sappiamo con certezza come Biondelli fosse venuto a conoscenza dell\u2019esistenza di questa lingua, ma \u00e8 probabile che la fonte fosse il Mithridates di Gessner. Sappiamo che Cubich invi\u00f2 il materiale richiesto nel 1842, perch\u00e9 \u00e8 nota una lettera di ringraziamento inviata al medico, ma quel che \u00e8 certo \u00e8 che Biondelli non se ne serv\u00ec nella sua opera. L\u2019Annuario Geografico del 1845 ci racconta tuttavia che in occasione dell\u2019adunanza degli Scienziati Italiani, tenutasi nel settembre 1844, Biondelli present\u00f2 una memoria sul veglioto di cui abbiamo sfortunatamente solo un breve sunto:\nIda von D\u00fcringsfeld (1857).\nNon \u00e8 certo chi abbia \"scoperto\" per primo i verbali delle sedute del Senato raguseo del 1472, con i quali veniva ordinato l'uso dell\u2019antica lingua ragusea nei discorsi pubblici, ma sappiamo che la scrittrice tedesca Ida von D\u00fcringsfeld (1815-1876) che visit\u00f2 Ragusa intorno alla meta del secolo conosce queste decisioni e le menziona nella descrizione dei propri viaggi. (Ida von D\u00fcringsfeld, \"Aus Dalmatien\", I, Prag 1857 (\"Reise-Skizzen\", IV), p. 257):\nGiovan Battista Cubich (1861).\nSolo nel 1861 Cubich pubblic\u00f2 una parte delle testimonianze da lui raccolte in un articolo intitolato \u201cDi un antico linguaggio che parlavasi nella citt\u00e0 di Veglia\u201d, apparso in quattro numeri (13, 14, 16 e 17) della rivista \u201cL\u2019istriano\u201d pubblicata a Rovigno. Queste testimonianze sono state successivamente inserite da Cubich nel suo libro \"Notizie naturali e storiche sull'isola di Veglia\", pubblicato nel 1874.\nMarco Antonio Impastari (1861).\nNello stesso anno Marco Antonio Impastari inser\u00ec una parte delle testimonianze di Cubich nei suoi \u201cBrevi cenni storici etnografici sull\u2019isola di Veglia\u201d:\nDa Ascoli a Bartoli.\nGraziadio Isaia Ascoli (1873).\nIn una lunga nota (da pagina 438 a pagina 447) inserita nei \u201cSaggi Ladini\u201d, pubblicati sul primo numero dell\u2019Archivio Glottologico italiano nel 1873, Graziadio Isaia Ascoli traccia le principali caratteristiche del morente dialetto di Veglia, a cui attribuisce il nome di veglioto, confrontandole con i dialetti di Rovigno e Dignano (Istrioto). La fonte \u00e8 la testimonianza di Cubich citata poc\u2019anzi.\nHugo Schuchardt (1884).\nIn uno studio pubblicato a Graz nel 1884, intitolato \"Slawo-Deutsches und Slawo-Italienisches\" e dedicato alla \u201cmescolanza linguistica\u201d, il grande glottologo austriaco Hugo Schuchardt port\u00f2 a conoscenza della comunit\u00e0 dei romanisti gli elementi romanzi antichi del croato di Ragusa, basandosi sul lavoro pubblicato l\u2019anno precedente dallo studioso croato Pero Budmani.\nAntonio Ive (1886).\nFu Antonio Ive, professore di lingua italiana all\u2019Universit\u00e0 di Graz, a raccogliere il testimone passato da Ascoli: nel suo studio \u201cL\u2019antico dialetto di Veglia\u201d, apparso sul nono volume dell\u2019Archivio Glottologico Italiano nel 1886, riun\u00ec per primo i materiali dei suoi predecessori (Giambattista Cubich, Pietro Petris, Antonio Adelmann e Mattia Celebrini) completandolo con testimonianze raccolte personalmente nel corso di diverse visite a Veglia compiute negli anni precedenti, con l'aiuto di Marcantonio Impastari e Adolfo Pacifico Della Zonca. Tra i suoi informatori compare anche Tuone Udaina, che al tempo aveva 59 anni.\nMatteo Bartoli (1906).\nQuesti studi suscitarono l\u2019interesse di Matteo Bartoli che si rec\u00f2 a Veglia in tre occasioni, nel 1897 nel 1899 e nel 1901 con l\u2019obiettivo di raccogliere le ultime testimoniane del morente Veglioto. In particolare nel 1897 intervist\u00f2 lungamente l\u2019ultimo veglioto, Tuone Udaina, poco prima della sua morte. Con il materiale di queste interviste e di diverse altre raccolte precedenti, oltre a reperti documentali ritrovati negli archivi delle citt\u00e0 dalmate e in parte gi\u00e0 pubblicati, Bartoli prepar\u00f2 la tesi con cui si laure\u00f2 all\u2019Universit\u00e0 di Vienna nel 1898, sotto la supervisione di Wilhelm Meyer-L\u00fcbke. A partire dal materiale di questa tesi, lo studioso scrisse alcuni articoli negli anni seguenti e infine, nel 1906, pubblic\u00f2 in tedesco la monumentale opera \"Das Dalmatische\", una sorta di enciclopedia del Dalmatico in cui confluiscono in qualche modo tutti i materiali noti su questa lingua, sia nella variante di Veglia che in quella di Ragusa. Nella sua trattazione Bartoli menziona in modo dettagliato anche gli importanti contributi di Graziadio Isaia Ascoli, Wilhelm Meyer-L\u00fcbke, Adolfo Mussafia e Hugo Schuchardt.\nCaratteristiche.\n\u00c8 oggi assai difficile collocare il dalmatico nel panorama delle lingue neolatine, dove costituisce in qualche modo un ramo a s\u00e9. In una delle classificazioni pi\u00f9 recenti, risalente al 2017, l'Istituto Max Planck per la Scienza della Storia Umana lo colloca ad esempio assieme all'Istrioto nel sottogruppo dalmatoromanzo.\nUn tempo si supponeva che tale lingua fosse una sorta di anello di congiunzione tra le lingue romanze balcaniche e le lingue italo-occidentali. Secondo Andrea Glavina il dalmatico aveva qualche legame coi dialetti rumeni vicini, come per esempio l'istrorumeno, parlato nell'Istria orientale. \nMatteo Bartoli sosteneva che il dalmatico parlato nella Dalmazia centrale (principalmente nella Repubblica di Ragusa) aveva delle affinit\u00e0 con la lingua neolatina parlata dai gruppi di pastori stanziati sulle Alpi Dinariche e in altre regioni dell'entroterra adriatico prima delle invasioni turche.\nNel panorama delle lingue romanze balcaniche \u00e8 interessante tuttavia notare come il dalmatico abbia mantenuto le parole latine relative alla vita urbana, le quali invece sono state perdute dal rumeno. La popolazione dalmata, infatti, faceva capo ai grandi centri costieri gi\u00e0 citati, mentre le popolazioni neolatine dell'interno, come i Rumeni, avevano una cultura legata all'agricoltura e alla pastorizia.\nIl dalmata mostra una notevole somiglianza nelle isoglosse e nella sintassi col rumeno e le altre lingue romanze orientali, il che ci porta ad affermare che il dalmata \u00e8 una lingua romanza orientale. Il dalmata condivide con il rumeno l'evoluzione dei gruppi latini -ct e -gn in -pt e -mn, la conservazione in alcuni casi dei gruppi -ps, -ct, -cl e -bs, la palatalizzazione dei gruppi latini -que e -qui, la mancanza di lenizione, gli articoli e pronomi dietro le parole, nonch\u00e9 una sintassi simile e alcune coincidenze lessicali. Una caratteristica che distingue il dalmata dalle altre lingue romanze \u00e8 la sua mancanza di palatalizzazione prima di -ce, -ge, -gi, -ti e -te mantenendo suoni aspri, proprio come il sardo che \u00e8 una lingua che manca anche di paltalizzazione. Prima di alcuni dei questi gruppi. La seguente tabella del vocabolario riflette l'evoluzione dalmata dalle radici latine, rispetto al sardo, italiano e rumeno.\nIntervista a Tuone Udaina.\nQuesto testo rappresenta un frammento dell'intervista che il linguista Matteo Bartoli ha realizzato con Tuone Udaina, l'ultimo parlante del dalmatico, rispetto a all'italiano e al rumeno.\nCampione linguistico: il Padre nostro.\nDi seguito il Padre nostro nelle versioni in dalmatico, italiano e istrorumeno.\nTesti.\nVeglia.\nEsempio raccolto da Alberto Fortis (1771).\nL\u2019illuminista padovano Alberto Fortis nel visitare Veglia nel 1771 nota la presenza sull\u2019isola di una lingua particolare, che gli sembra somigliante al friulano, e ne riporta a titolo di esempio due frasi, che rappresentano il frammento pi\u00f9 antico del Veglioto di cui disponiamo. Il prezioso reperto \u00e8 contenuto nell\u2019edizione inglese della sua cronaca di viaggio, uscita a Londra nel 1778 ed \u00e8 stato riscoperto nel 1976 da Mulja\u010di\u0107. Lo riportiamo qui di seguito:\nLa traduzione in inglese di Fortis \u00e8 la seguente: \u201cThe island of Veglia surrounded by the waters of the sea, is about a hundred miles round, it is of easy access for barks of any size in its ports.\"\n\"Fragmen historiae Civitatis et insulae Veglae\" di Ivan Feretich (1819).\nNella sua celebre monografia Matteo Bartoli riporta un testo del 1819 del letterato croato Ivan Feretich, \u201cFragmen historiae Civitatis et insulae Veglae\u201d (pubblicato da M. Polonijo in \"Pucki prijatelj\", 1903), in cui compaiono alcune notizie del Veglioto e vengono riportati alcuni esempi linguistici. Il testo originale \u00e8 in croato e ne riportiamo la traduzione del Bartoli:\nParabola del figlio prodigo di Giambattista Cubich (1841).\nNel 1841 Giambattista Cubich, medico sull\u2019Isola di Veglia, invi\u00f2 a Bernardino Biondelli una serie di esempi dell\u2019antico dialetto locale, tra cui una versione in Veglioto della parabola del Figliol prodigo. Della parabola, mai pubblicata dal Biondelli, esistono tre versioni leggermente differenti in diversi manoscritti, tra cui quella pubblicata da Bartoli nella sua monografia:\nAppunti di Mate Carabaich (1848).\nMate Carabaich, residente nel piccolo villaggio di Santa Fosca, nel 1848 - all\u2019et\u00e0 di 10/11 anni - raccoglie dalla bocca di Apollonia Depicolzuane alcune frasi dell\u2019antico dialetto. Questi appunti sono stati ritrovati nel 1897 da Bartoli, che li ha pubblicati nella sua monografia. Riportiamo come esempio il testo di un\u2019orazione:\nZara.\nAnche se \u00e8 opinione diffusa fra gli studiosi che non esistano testi genuinamente dalmatici, i documenti del XIV secolo provenienti da Zara rappresentano la parte pi\u00f9 consistente e significativa del corpus dalmatico in nostro possesso. Questi testi fotografano lo jadertino, la lingua neolatina autoctona di Zara, nella sua fase finale, in cui si sta sciogliendo progressivamente nel \u201cveneziano de l\u00e0 da mar\u201d. Nel seguito vengono riportate le due \u201cfamose\u201d lettere zaratine del 1325 e 1397 oltre a due testi notarili meno noti del 1365 e 1383.\nLettera di Todru de Fomat (1325).\nLa lettera del nobile zaratino Todru de Fomat (Teodoro de Fumati) a Pone Stamberto da Pistoia, cancelliere di Ragusa, rappresenta il testo strutturato pi\u00f9 antico a nostra disposizione e il suo principale interesse \u00e8 dato dalla grande quantit\u00e0 di elementi dalmatici in esso contenuto. La lettera \u00e8 stata pubblicata in diverse occasioni: per la prima volta da Konstantin Jire\u010dek nel 1904, poi nella monografia di Bartoli fino ad arrivare alla recente edizione di Dotto e Vuleti\u0107. La versione qui riportata \u00e8 quella di Muljacic (1971).\nTestamento di Nicola de \u00c7adulin (1365).\nIncipit di un documento notarile proveniente dall\u2019Archivio di Stato di Zara e pubblicato recentemente da Nikola Vuleti\u0107.\nInventario di Crisanu (1383).\nParte finale dell\u2019inventario di Grube, moglie di Crisanu (Krizan), conservato nell\u2019Archivio di Stato di Zara e pubblicato recentemente da Nikola Vuleti\u0107.\nLettera inviata a ser Cholane de Fanfona da suo figlio Firancisch (1397).\nLa lettera inviata al nobile zaratino Ser Cholane de Fanfona dal figlio Firancisch, risalente al 1397, \u00e8 stata oggetto di attenti studi e pi\u00f9 volte pubblicata. Di seguito viene riportata la versione di Bartoli del 1906, con le correzioni apportate da Bertoni alla prima frase (in nota l\u2019originale di Bartoli).\nTra\u00f9.\nAtti giudiziari della Cancelleria di Tra\u00f9 (1385).\nGiovanni Lucio, nelle \"Memorie istoriche di Tragurio\" pubblicate nel 1674, riporta una serie di atti giudiziari della Cancelleria di Tra\u00f9 risalenti al XIV secolo tra cui il testo di seguito riportato (datato 17 maggio 1385), particolarmente ricco di tratti linguistici dalmatici.\nSpalato.\nNel suo libro \u201cTesti volgari spalatini del Trecento\u201d del 1928, Giuseppe Praga pubblica una serie di testi provenienti dagli archivi di Spalato (annessi nel 1883 all\u2019Archivio di Stato di Zara) solo in parte editi in precedenza. Rispetto ai testi Zaratini dello stesso periodo si pu\u00f2 notare che i tratti dalmatici risultano molto pi\u00f9 annacquati, segno che il declino del dalmatico a Spalato era gi\u00e0 iniziato da tempo. Riportiamo in seguito due tra i documenti pi\u00f9 significativi:\nContratto di depascimento di un bue tra Bene di Tra\u00f9 e Stoyane Dioscharich di Spalato (1359).\nMinuta, datata 1\u00ba luglio 1359, di uno dei tanti contratti di depascimento d\u2019animali, comuni nel trecento a Spalato, a Tra\u00f9 e sull\u2019isola di Brazza. Il documento \u00e8 incompleto in quanto le ultime sei righe risultano illeggibili.\nIndicazioni scritte date a un notaio per la ricerca di istrumenti (1369).\nPromemoria presentato da una persona privata spalatina, un ecclesiastico forse, a un consigliere di nome ser Iacsa (Iacxa), e da questi consegnato al cancelliere Albertolo Bassanega da Milano affinch\u00e9 rintracciasse le due lettere citata nel testo. Il testo \u00e8 stato pubblicato per la prima volta nel 1904 da Jire\u010dek e ripreso da Praga nel 1928.\nRagusa.\nPraecepta Rectoris (1280).\nEsempio di inventario del XIII secolo tratto dai \u201cPraecepta Rectoris\u201d [foglio 71].\nLibro di bordo della nave di Federico de Galu\u00e7o di Durazzo (1280 c.).\nGianfranco Folena, nel famoso saggio del 1973 sul veneziano \u201cde l\u00e0 da mar\u201d, riporta alcune cedole provenienti dagli archivi di stato di Ragusa, precedentemente pubblicate da Gelcich e Bartoli, e risalenti al 1280 circa. Riportiamo il pi\u00f9 significativo di questi testi, tratto dal libro di bordo di una nave:\nSottoscrizione di Cristofalo Chostati (1302).\nNello stesso articolo Folena riporta anche un contratto del 1302 per una grossa partita di sapone tra ser Cristofalo Chostati, ser Nichol\u00f2 Deto e ser Bertu\u00e7i Chalina. La sottoscrizione di ser Cristofalo (o Cristofano), \u00e8 uno dei primi esempi di dalmatico (seppur con qualche elemento veneziano, ad esempio le lenizioni di suvra e chugnadu) che ci sono pervenuti:\nTestamenti (1386).\nRiportiamo due incipit di testamenti risalenti alla fine del XIV secolo, pubblicati da Bartoli nella sua monografia:\nDescriptio Ragusina di Filippo de Diversis (1434-1440).\nL\u2019umanista lucchese Filippo de Diversis, direttore della scuola comunale di Ragusa dal 1434 al 1440, in un\u2019importante descrizione della citt\u00e0, nota come \"Descriptio Ragusina\", offre un\u2019attestazione del Ragusano dell\u2019epoca riportandone quattro parole:\nCurzola.\nLibro di conti (1419).\nNel suo noto lavoro \u201cIl dalmatico a Cittavecchia di Lesina e sulle isole adiacenti\u201d Giovanni Soglian pubblica un documento inedito del 1419 proveniente da Curzola. Il testo, scritto in grafia mercantesca e quindi attribuibile a un isolano, \u00e8 prevalentemente veneto ma contiene una discreta quantit\u00e0 di elementi riconoscibili come dalmatici (evidenziati in grassetto)."}
{"id": "25681", "revid": "104553", "url": "https://it.wikipedia.org/wiki?curid=25681", "title": "Lingua dalmata", "text": ""}
{"id": "25685", "revid": "968255", "url": "https://it.wikipedia.org/wiki?curid=25685", "title": "Proctodeati", "text": "I proctodeati sono animali con canale alimentare, dal punto di vista embriologico ed evolutivo, primariamente aperto, con apertura, orale che funge da bocca e apertura anale, prevista originariamente nel modello organizzativo dell'organismo per l'espulsione delle feci. \nPr\u00f2cto- (dal greco \"\u03c0\u03c1\u03c9\u03ba\u03c4\u03cc\u03c2\", \"proctos\", ano, deretano), \u00e8 elemento componente di termini di uso scientifico, biologico, indicante originariamente l'intestino retto. \nDal punto di vista organizzativo i proctodeati pi\u00f9 semplici sono i nemertini. Tutti i deuterostomi sono originariamente proctodeati.\nGli organismi aprocti mostrano invece un canale con un'unica apertura che funge sia da bocca che da ano.\nSono aprocti gli Cnidari, i Platelminti e gli Gnatostomulidi."}
{"id": "25692", "revid": "834", "url": "https://it.wikipedia.org/wiki?curid=25692", "title": "Proporzione aurea", "text": ""}
{"id": "25693", "revid": "57872", "url": "https://it.wikipedia.org/wiki?curid=25693", "title": "Paolo da Novi", "text": "Biografia.\nNativo dell'Oltregiogo, forse a Novi Ligure, con la sua famiglia si trasfer\u00ec a Genova dove lavor\u00f2 come tintore di seta. Sul finire del XV secolo fu nominato all'Ufficio della Balia, a cui segu\u00ec la nomina a capitano per la difesa delle Riviere.\nIn una Genova assoggettata e dedita alla corte di Luigi XII di Francia, e governata da governatori e luogotenenti francesi, fu tra i protagonisti dell'insurrezione popolare (in realt\u00e0 guidata dalla media borghesia, stanca di essere esclusa dal potere, in mano alla vecchia nobilt\u00e0 mercantile).\nNel 1507 la rivolta mise in fuga il governatore Filippo Roccabertin e la famiglia Fieschi, principale sostegno del re francese a Genova, con il popolo genovese ora chiamato ad eleggere un governo \"popolare\" che li rappresentasse e li guidasse. In una riunione del 10 aprile all'interno della chiesa di Santa Maria di Castello il popolo elesse otto tribuni e tra di essi figur\u00f2 Paolo da Novi che in un governo detto \"delle Cappette\" (richiamante la \"povert\u00e0\" e la \"semplicit\u00e0\" dei nuovi e popolari rappresentanti) fu eletto primo doge \"del popolo\": il quarantaduesimo nella storia repubblicana genovese.\nNel suo breve dogato - durato 17 giorni - quale uomo saggio e prudente, cerc\u00f2 di promuovere riforme a favore del popolo e della pacifica convivenza; per risanare le casse dello stato contrasse anche un mutuo con il Banco di San Giorgio. Tuttavia gi\u00e0 il 27 aprile 1507 i soldati francesi e la nobilt\u00e0 antica (ma anche la nuova) riuscirono a riaffermarsi sulla scena politica e a riprendere il potere su Genova. Scalzato dal trono dogale, Paolo da Novi quindi scapp\u00f2 verso la Toscana sperando di raggiungere Roma e di ottenere l'aiuto di papa Giulio II, ostile alla Francia, imbarcandosi su un brigantino a Pisa. La Repubblica di Genova - ora guidata dal governatore Filippo di Cleves - offr\u00ec una grande ricompensa per la sua cattura (800 scudi) e il comandante della nave Corzetto lo port\u00f2 a Genova.\nRientrato in catene a Genova i Fieschi diffusero documenti falsi che provavano il suo tradimento alla repubblica. Rinchiuso nella torre della Grimaldina, fu decapitato nella piazza di fronte al palazzo Ducale (odierna piazza Matteotti) il 10 luglio 1507. Il suo corpo venne squartato e ognuna delle quattro parti fu messa alle porte della citt\u00e0, mentre la testa fu issata su una lancia ed esposta sulla torre Grimaldina. Di fatto, fu il primo doge ad essere giustiziato.\nOggi gli \u00e8 stata dedicata una piazza a Genova nei pressi di Corte Lambruschini e a Novi Ligure gli \u00e8 stata dedicata una via nei pressi del castello genovese."}
{"id": "25695", "revid": "1516566", "url": "https://it.wikipedia.org/wiki?curid=25695", "title": "Fraconalto", "text": "Fraconalto (\"Fracon\u00e0ut\" in piemontese, \"Fiacon\" in ligure, Fiaccone fino al 1927) \u00e8 un comune italiano di 324 abitanti della provincia di Alessandria, in Piemonte, situato sull'Appennino Ligure tra l'alta Val Lemme e la valle Scrivia, nei pressi del passo della Bocchetta, alle pendici del monte Leco (1.072 m) e del monte Porale (835 m).\nInsieme a Voltaggio \u00e8 uno dei comuni pi\u00f9 \"liguri\" della Provincia di Alessandria e mantiene fortissimi legami con Genova.\nParte del territorio comunale fa parte del Parco Regionale delle Capanne di Marcarolo.\nStoria.\nIl nome antico, fino al 1927, era Fiaccone; viene citato nei documenti medievali come \"Flaconum\" (latinizzato, con la raffigurazione in xilografia dal Caffaro).\nIl paese sorse probabilmente nel X secolo lungo il percorso della via Postumia, che attraversava i crinali dalla Bocchetta al Monte Poggio, passando per il suo sito e procedendo per il monte Porale.\nFiaccone rappresent\u00f2 per secoli un importante luogo fortificato su questa via che era strategicamente importante poich\u00e9 collegava l'Oltregiogo attraverso il passo della Bocchetta, con la Riviera ligure, conducendo a Genova.\nNel 1121 entr\u00f2 a far parte della Repubblica di Genova, a seguito della fortunata campagna militare che assicur\u00f2 a Genova il dominio dell'Oltregiogo.\nDopo l'occupazione del 1121 da parte dei Genovesi, Fraconalto assunse una funzione fondamentale per la difesa dei transiti militari e mercantili da e per la pianura padana.\nL'importanza delle fortificazioni (ed installazioni civili, \"hospitales\") locali, Castello Alliano (situato presso l'antico valico di Pian - o Cian - di Reste) e Castello di Fraconalto \u00e8 evidenziata dal potenziamento del castello di Fraconalto nel 1161 e il restauro di quello di Reste del 1436.\nNel 1155 la Repubblica di Genova affid\u00f2 Fiaccone in feudo, in condominio, alle famiglie Visconti e Fornari.\nNel 1255 pass\u00f2 dalla diocesi di Tortona all'arcidiocesi di Genova, a cui appartiene tuttora.\nCon diploma in data 16 novembre 1536, l'Imperatore Carlo VI, conferm\u00f2 il possesso \"\u201cdei territori dell'Oltre Giogo\u201d\" (tra cui Fraconalto) alla Repubblica di Genova, e nel 1544 la Repubblica di Genova approv\u00f2 i \u201cLiberi Statuti\u201d dei \"\u201cSudditi Fidelissimi\u201d\" di Fiaccone, in forza dei quali la comunit\u00e0 locale avrebbe eletto i propri Consoli, e questi avrebbero provveduto all'amministrazione locale senza interventi, se non per gravi motivi, del governo della Repubblica.\nFraconalto perse importanza a seguito della costruzione, nel 1585, del nuovo percorso di valico dell'antica \"via del sale\", che valicava l'Appennino in fondovalle, ignorando i crinali (esso corrisponde all'attuale \"strada provinciale SP5\" della Bocchetta fino a Voltaggio).\nTale nuovo percorso fu poi detto \"Via Cambiagia\", dal nome del doge della Repubblica di Genova, Giovanni Battista Cambiaso, che nel 1771 lo rese idoneo al passaggio di carri e carrozze, per l'intera estensione della strada, da Sampierdarena a Novi Ligure.\nDal XVII secolo il paese dipense dal Capitano di Novi, trasformato nel 1708 dalla Repubblica di Genova in governatore.\nNel 1797, all'avvento della Repubblica Ligure, entr\u00f2 a far parte del Dipartimento del Lemme con capoluogo Gavi, e del comune di Voltaggio, fino al 1805.\nCon l'annessione della Repubblica Ligure all'Impero Napoleonico, nel 1805 Fiaccone fece parte del Cantone di Gavi nel Dipartimento di Genova, mentre con la restaurazione entr\u00f2 a far parte della Provincia di Novi, parte della Divisione di Genova.\nPer effetto del decreto Rattazzi, nel 1859 Fraconalto venne sottratto alla Liguria ed assegnato alla nuova Provincia di Alessandria.\nNel 1908 e nel 1938 il Comune chiese, senza esito, di essere annesso alla Provincia di Genova.\nCon Regio Decreto 19 maggio 1927, n. 903, venne modificato il nome da Fiaccone in Fraconalto, su istanza del podest\u00e0 dell'epoca, Giovanni Odino.\nSimboli.\nLo stemma del comune di Fraconalto \u00e8 stato concesso con regio decreto del 24 agosto 1928.\nSociet\u00e0.\nEvoluzione demografica.\nCome si pu\u00f2 vedere nella tabella, la popolazione \u00e8 divisa tra la Valle Scrivia (frazioni di Freccia, Tegli, Castagnola, Pian dei Grilli) e val Lemme (Fraconalto capoluogo e Molini). Dal 1971, la popolazione \u00e8 diminuita fino al 1991 con gli abitanti quasi equamente divisi tra le due valli e dopo il 1991 le frazioni in val Lemme hanno subito uno spopolamento, mentre le frazioni in valle Scrivia hanno aumentato il loro peso demografico, dato che sono facilmente raggiungibili da Ronco Scrivia e dalle pi\u00f9 importanti vie di comunicazione delle vicine Busalla e Genova.\nInfrastrutture e trasporti.\nAutostrade.\nLe uscite autostradali pi\u00f9 vicine sono i caselli di Ronco Scrivia e Busalla sulla A7 Milano-Genova, da cui il paese dista 10\u00a0km.\nFerrovie.\nLa stazione di Borgo Fornari per Voltaggio \u00e8 la fermata ferroviaria pi\u00f9 vicina sulla linea Torino-Genova.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "25699", "revid": "767487", "url": "https://it.wikipedia.org/wiki?curid=25699", "title": "Aliens - Scontro finale", "text": "Aliens - Scontro finale (\"Aliens\") \u00e8 un film del 1986 diretto da James Cameron. \u00c8 il sequel di \"Alien\" del 1979, diretto da Ridley Scott. Nonostante il sottotitolo in italiano sia \"Scontro finale\" ha avuto altri due seguiti, \"Alien\u00b3\" (1992) e \"Alien - La clonazione\" (1997).\nIn Italia \u00e8 uscito al cinema gioved\u00ec 2 ottobre 1986 distribuito dalla 20th Century Fox.\nPer l'home video il film \u00e8 stato anche distribuito con il titolo Aliens.\nTrama.\nAnno 2179. Dopo 57 anni di ipersonno nella navetta di salvataggio Ellen Ripley viene soccorsa dalla squadra di recupero della stazione spaziale di Gateway. Il ritorno sulla Terra di Ripley si rivela tutt'altro che eroico: i membri della compagnia Weyland-Yutani la ritengono responsabile per la distruzione della loro astronave \"Nostromo\" e sono scettici sull'esistenza del mostro alieno che avrebbe sterminato l'equipaggio, quindi le sospendono la licenza di sottoufficiale di volo. Ripley viene anche a sapere che durante la sua assenza il planetoide sul quale erano atterrati (ora LV-426) \u00e8 stato terraformato e colonizzato dalla Compagnia.\nI contatti con la colonia Hadleys Hope su LV-426 vengono improvvisamente interrotti. Il tenente dei marine coloniali Gorman e Carter J. Burke, un uomo di facciata della Weyland-Yutani, chiedono a Ripley di unirsi alla squadra di soccorso come consulente. Ripley inizialmente rifiuta, ma a seguito degli incubi sull'alieno assassino decide di unirsi al gruppo per tornare su LV-426, dopo essersi anche sincerata da Burke che la compagnia non intende portare la specie aliena sulla Terra. Ripley si imbarca sull'astronave da battaglia USS \"Sulaco\" e conosce i marine coloniali, tra i quali spiccano il rude sergente Apone, il taciturno caporale Hicks, l'isterico soldato Hudson, la mascolina soldatessa Vasquez e il freddo soldato Drake. Ad accompagnarli vi \u00e8 anche l'androide Bishop, verso il quale Ripley \u00e8 inizialmente ostile a causa della brutta esperienza che ha avuto con Ash a bordo del \"Nostromo\".\nUna volta raggiunto LV-426 i marine si preparano ad affrontare l'alieno (denominato Xenomorfo) e raggiungono Hadleys Hope su una navetta da sbarco, trovando l'insediamento umano deserto. Entrati nelle strutture interne vi trovano segni di esplosioni e combattimenti ma nessun corpo. Nel laboratorio scientifico della colonia si trovano due esemplari conservati di Stringifaccia. Poco dopo incontrano la piccola Newt, l'unica sopravvissuta della colonia in stato di totale shock, che stando a contatto con gli Xenomorfi \u00e8 riuscita a imparare a fuggire da loro. Bench\u00e9 Ripley rassicuri Newt sul fatto che siano arrivati dei rinforzi per sterminare gli alieni, la bambina ammette che non servir\u00e0 a nulla. Rilevando i segnali emanati dai trasmettitori contenuti nei loro corpi il gruppo scopre che i coloni si trovano sotto il reattore termonucleare della stazione di trasformazione atmosferica dell'impianto.\nI marine, arrivati al reattore, ricevono l'ordine di non usare i fucili a impulsi per non rischiare l'esplosione; le munizioni vengono ritirate a tutti, ma due di loro conservano caricatori nascosti. Addentratisi ulteriormente i marine rinvengono una rete di caverne e trovano i coloni intrappolati in bozzoli. Uno di essi \u00e8 ancora cosciente ma improvvisamente viene preso da convulsione e il gruppo assiste alla nascita di un piccolo alieno, che uccidono con un lanciafiamme: l'atto richiama moltissimi Xenomorfi adulti che circondano il gruppo e attaccano in un'imboscata. Gorman, preso dal panico, viene sostituito da Ripley che prende la guida del mezzo blindato per soccorrere i marine, dei quali riescono a salvarsi solo Hudson, Hicks e Vasquez.\nCon Gorman ferito gravemente alla testa Ripley suggerisce di tornare sulla \"Sulaco\" e distruggere completamente il sito nuclearizzandolo dall'atmosfera. Burke si oppone alla distruzione per il valore in denaro della colonia, ma Hicks, ora al comando poich\u00e9 pi\u00f9 alto in grado, approva il piano di Ripley e chiama la navetta da sbarco per essere recuperati. Tuttavia uno Xenomorfo si infiltra a bordo uccidendo i piloti Ferro e Spunkmeyer e causando la distruzione del velivolo che finisce per schiantarsi danneggiando il reattore della colonia, che finir\u00e0 per esplodere nel giro di poche ore causando una reazione nucleare.\nRimasti senza veicolo per abbandonare il pianeta Newt suggerisce di rientrare alla base al pi\u00f9 presto in quanto sta per farsi notte. Avendo osservato gli Xenomorfi da vicino ha notato che essi si manifestano pi\u00f9 spesso in assenza di luce. Il gruppo ritorna cos\u00ec alla base e si organizza: mentre Ripley e gli altri si barricano nell'edificio principale Bishop, scelto in quanto androide, si reca nella torre di trasmissione per riallineare la parabolica della base alla \"Sulaco\" e chiamare cos\u00ec la seconda navetta a bordo, pilotandola manualmente a distanza. Iniziano presto le tensioni: Ripley scopre dal giornale della colonia che Burke aveva inviato dei coloni per esplorare il relitto alieno con le uova senza averli avvertiti del pericolo. Burke rivela anche l'intenzione di portare con s\u00e9 i due Stringifaccia conservati e consegnarli alla Weyland-Yutani perch\u00e9 possano essere utilizzati come armi biologiche, non rispettando la promessa fatta a Ripley, che lo minaccia e promette di denunciarlo una volta rientrati.\nRipley si concede di riposare insieme a Newt nel laboratorio, ma svegliandosi si rende conto di non potere uscire e che i due Stringifaccia sono liberi e tentano di attaccarsi a loro. Tuttavia Ripley riesce a salvare se stessa e Newt attivando l'allarme incendio che attira il resto della squadra, mentre i due parassiti vengono eliminati da Hudson e Vasquez. Ripley accusa Burke di essere il responsabile dell'episodio allo scopo di infettare lei e Newt cos\u00ec da condurre gli embrioni alieni sulla Terra superando la quarantena, e uccidendo i testimoni sabotando le loro capsule di ipersonno durante il viaggio di ritorno. Prima che i furiosi marine possano punire Burke gli Xenomorfi staccano l'energia e irrompono nel rifugio. Nella battaglia che segue Hudson viene trascinato via dagli Xenomorfi e Burke viene ucciso dopo aver tagliato la fuga ai suoi stessi compagni, costringendoli a fuggire per i condotti di ventilazione.\nDurante la fuga Vasquez viene ferita gravemente a una gamba, ed insieme a Gorman si immola in un'esplosione suicida. Pi\u00f9 avanti nel tunnel Ripley, Hicks e Newt riescono a raggiungere l'uscita, ma la ragazzina cade in una botola, finendo nel livello sottostante allagato, e perfino catturata da un alieno.\nRipley aiuta Hicks, rimasto ferito dal sangue acido degli alieni, a raggiungere la navetta da sbarco richiamata da Bishop, quindi si arma pesantemente e si avventura nelle gallerie per salvare Newt. Riesce a trovarla in un bozzolo come gli altri coloni e la libera. Nella fuga si ritrovano nella sala della \"Regina\", madre delle uova nel pianeta. Circondata, Ripley minaccia di usare il lanciafiamme sulle uova, tenendo gli adulti a distanza, poi distrugge ugualmente la covata per poi scappare con Newt. La Regina si infuria e, staccandosi dal proprio condotto ovopositore insegue le due fuggitive. Ripley e Newt raggiungono la navetta in tempo e Bishop porta i sopravvissuti in salvo mentre il nido e la colonia vengono spazzati via dall'esplosione nucleare del reattore.\nUna volta tornati sulla \"Sulaco\" Ripley si congratula con Bishop per l'ottimo lavoro svolto, ma l'androide viene inaspettatamente trafitto e sventrato dalla Regina, riuscita a salire a bordo della \"Sulaco\" aggrappandosi alla navetta. Ripley interviene con un esoscheletro elevatore da carico e al termine di un agguerrito scontro riesce a espellere l'alieno nello spazio, mentre Bishop, ormai ridotto alla sola parte superiore del corpo, salva Newt evitandole di finire nello spazio. Eliminata la minaccia Ripley pu\u00f2 finalmente ibernarsi con Newt, Hicks e Bishop danneggiato e intraprendere il viaggio per la Terra.\nProduzione.\nOltre cinquecento attori bambini vennero esaminati per la parte di Newt. La maggior parte di essi avevano per\u00f2 recitato in spot pubblicitari ed erano quindi abituati a sorridere dopo avere pronunciato le proprie battute. Infuriato dalla cosa (che contrastava con il personaggio di una ragazzina traumatizzata) Cameron scelse infine una bambina senza precedente esperienza recitativa, figlia di un ufficiale dell'esercito degli Stati Uniti distaccato vicino al luogo delle riprese; il suo nome \u00e8 Carrie Henn.\nIl regista cur\u00f2 particolarmente la preparazione e l'immedesimazione nei personaggi degli attori destinati a interpretare i marine spaziali. Tutti loro (persino quelli che nel film hanno ruoli secondari e non pronunciano battute) furono sottoposti a un intenso ciclo di addestramento per affinarne lo spirito di corpo e ricevettero la raccomandazione di leggere il romanzo di fantascienza militare \"Fanteria dello spazio\". Per la stessa ragione fu intensamente curata la realizzazione di accessori, armamenti ed equipaggiamento per i marine: i loro \"fucili a impulsi\" vennero realizzati unendo parti di mitra Thompson e di fucili Franchi SPAS-12 e Remington 870, le \"smart gun\" (usate inizialmente da Vasquez e Drake) erano invece basate su mitragliatrici tedesche MG 42 modificate e installate su supporti da steadicam.\nLa fotografia della figlia di Ripley, mostrata in una delle scene tagliate, \u00e8 in realt\u00e0 quella di Elizabeth Inglis, madre di Sigourney Weaver.\nEffetti speciali.\nOltre sedici marionettisti ed effettisti furono necessari per muovere e operare la colossale regina aliena (alta 420\u00a0cm), realizzata dalla compagnia di Stan Winston; di essi due si trovavano direttamente all'interno di essa. A detta di Cameron uno dei problemi del primo film, Alien, era che nelle scene finali si capiva chiaramente che il mostro era solamente una persona in costume, sminuendo cos\u00ec l'effetto ricercato durante il film; tale questione fu risolta tramite il montaggio, con abbondanza di primi piani e particolari dell'alieno. Allora per il suo film Cameron decise di fare muovere gli alieni di Aliens come una persona non avrebbe mai potuto fare, e in Aliens tali caratteristiche sono evidenti. La scena di Bishop che fa il gioco con il coltello tra le dita di Hudson \u00e8 stata girata lentamente e poi velocizzata, si pu\u00f2 infatti vedere che gli altri personaggi si muovono a una velocit\u00e0 insolita durante la scena.\nAccoglienza.\nIncassi.\nIl film, uscito nell'inverno del 1986, ha incassato in USA 85.160.248$ e nel resto del mondo 98.156.207$ per un totale di 183.316.455$.\nCritica.\nIl film fu accolto molto positivamente da parte della critica. Sul sito Rotten Tomatoes detiene un 98% di gradimento basato su 65 recensioni professionali, con un voto medio di 9/10. Su Metacritic ha un punteggio del 86 su 100, basato sul parere di 10 critici.\nNel 2014 \"Empire\" lo inser\u00ec al quindicesimo posto nella sua lista dei \"cento film pi\u00f9 grandi di tutti i tempi\".\nL'edizione \"director's cut\".\nNel 1992 la 20th Century Fox mette in commercio la VHS e il laserdisc \"Aliens - Edizione Speciale\" dove, per la prima volta, i 17 minuti di scene inedite che furono eliminate durante il montaggio sono, adesso, integrati. Nel 2000 questa edizione \u00e8 stata pubblicata anche in DVD. Le sequenze inedite non sono doppiate e sono corredate dai sottotitoli in italiano. Furono eliminate, secondo quanto affermato da James Cameron, sia per ridurre la durata del film, sia per enfatizzare la suspense e i misteri della storia. Infatti, in particolare le scene iniziali, svelavano subito alcuni elementi sostanziali della trama. In tutto sono ben 16 scene eliminate in questa versione. Una tra le scene eliminate pi\u00f9 famose, non presente nella Special Edition per motivi di incongruenza, riguarda il destino del personaggio di Burke, che Ripley trova nel nido mentre cerca Newt, imbozzolato e con uno Xenomorfo pronto ad emergere dal suo corpo; egli supplica Ripley di ucciderlo, la quale, non avendo tempo per farlo, gli consegna come risposta una granata per suicidarsi.\nI cofanetti \"Alien Collection\" e \"Quadrilogia\".\nLa versione Director's Cut \u00e8 presente sia nel cofanetto \"Alien Collection - Edizione Speciale 20\u00ba Anniversario\" (i quattro film su DVD, pi\u00f9 un DVD documentario), sia nel cofanetto quadrilogia (nove DVD, due per ciascun film e uno di contenuti inediti). Nel primo cofanetto l'edizione speciale \u00e8 in italiano con le scene inedite in inglese sottotitolate. Invece, nel secondo cofanetto, il film integrale \u00e8 solo in inglese con eventuali sottotitoli. Inoltre questa versione \u00e8 anticipata da una breve introduzione di James Cameron.\nColonna sonora.\nLa colonna sonora \u00e8 stata composta da James Horner e pubblicata da \"Var\u00e8se Sarabande\" per la prima volta nel 1987 e successivamente nel 2001 in \"THE DELUXE EDITION\", nonch\u00e9 parzialmente nel CD del 1996 \"The Alien Trilogy\"."}
{"id": "25700", "revid": "838137", "url": "https://it.wikipedia.org/wiki?curid=25700", "title": "Maria Domenica Mazzarello", "text": "Biografia.\nMaria fu la primogenita di sette figli di una modesta coppia di mezzadri, Giuseppe e Maddalena Calcagno, della parrocchia di Tramontana (AL). Nacque il 9 maggio 1837 e partecip\u00f2 giovanissima al lavoro familiare. Iscritta all'Associazione delle Figlie di Maria Immacolata, vi insegn\u00f2 il catechismo. All'et\u00e0 di 23 anni, fu colpita da una grave forma di tifo, che la cambi\u00f2 non solo fisicamente. Decise cos\u00ec di imparare il mestiere di sarta e di aprire con un'amica, Petronilla, un laboratorio di sartoria per l'educazione delle ragazze.\nGrazie anche alla protezione e all'opera del parroco del paese, don Pestarino, altre ragazze ne seguirono l'esempio e diedero vita a una comunit\u00e0.\nNel 1864, conobbe don Giovanni Bosco, in visita a Mornese, che rest\u00f2 molto colpito dall'opera della ragazza. Fu lo stesso don Bosco, nel 1872, a sceglierla come iniziatrice dell'Istituto Figlie di Maria Ausiliatrice e nello stesso anno assunse i voti, assieme alle sue compagne.\nNel 1879 la casa madre dell'istituto fu trasferita a Nizza Monferrato e vi mor\u00ec nel 1881 all'et\u00e0 di 44 anni. Le sue spoglie riposano tuttora nel Santuario di Maria Ausiliatrice, a Torino.\nDopo la sua scomparsa, il titolo di madre generale pass\u00f2 a madre Caterina Daghero.\nAlla sua morte, l'Istituto delle Figlie di Maria Ausiliatrice contava gi\u00e0 165 suore e 65 novizie sparse in 28 case (19 in Italia, 3 in Francia e 6 in America).\nLa beatificazione.\nI due miracoli, necessari all'epoca per la beatificazione, riguardano:\nAlla beatificazione, presieduta da papa Pio XI e avvenuta il 20 novembre 1938 a Roma, nella Basilica di San Pietro in Vaticano, erano presenti le due giovani miracolate: Ercolina Mazzarello, di 26 anni, e Rosa Bellavita, di 24.\nLa canonizzazione.\nLa beata Maria Domenica Mazzarello fu canonizzata il 24 giugno 1951 da papa Pio XII.\nAi fini della canonizzazione, la Chiesa cattolica ha riconosciuto come miracolose le guarigioni di suor Maggiorina Avalle, F.M.A. (guarita istantaneamente a Roppolo Castello (Biella), il 15 agosto 1941, da setticemia diffusa, quando i medici le avevano dato poche ore di vita), e Carla Ramponi, di Castano Primo (Milano), guarita il 24 novembre 1946, all'et\u00e0 di 8 anni, da una nefrite acuta che l'aveva ridotta in fin di vita.\nLa memoria liturgica \u00e8 stata fissata al 14 maggio."}
{"id": "25702", "revid": "767487", "url": "https://it.wikipedia.org/wiki?curid=25702", "title": "Gnathostomulida", "text": "Il phylum Gnathostomulida (dal greco: \"gnathos\" = mascella; \"stoma\" = bocca) \u00e8 costituito da circa 80 specie di animali vermiformi marini, di piccole dimensioni (0,5 \u2013 3\u00a0mm), viventi negli spazi tra le particelle di sabbia e di limo delle spiagge fangose anaerobiche.\nGli gnatostomulidi si nutrono di funghi e microrganismi che raschiano dai granelli di sabbia tramite \"mascelle\" ben sviluppate di cui \u00e8 dotata la bocca, la quale \u00e8 posta nella zona anteriore-ventrale.\nRapporti evolutivi.\nSi tratta di un gruppo di acelomati passato inosservato fino a tempi piuttosto recenti e la cui interpretazione sistematica ed evolutiva ha dato luogo a un gran numero di contestazioni e disparit\u00e0 di vedute. Sono stati considerati inizialmente come un subphylum dei platelminti. \nDistribuzione e habitat.\nGli Gnathostomulida contano un'ottantina di specie diffuse un po' in tutto il mondo. \nNel Mediterraneo \u00e8 molto comune la \"Gnathostomula mediterranea\". Lunga circa 1\u00a0mm e priva di stiletto copulatorio nel poro genitale maschile, vive nella sabbia detritica fine.\nSfuggirono all'attenzione degli zoologi per molto tempo, sia per le dimensioni minime, sia per la loro trasparenza e delicatezza. Essi sono parte integrante del mesopsammon (la fauna psammobia interstiziale), standosene fissati al substrato molto saldamente, perci\u00f2 le normali tecniche di estrazione della microfauna non riescono ad isolarli e a metterli in evidenza. Alcuni vivono tra le alghe, tra i granelli di sabbia pi\u00f9 minuti, anche se il loro ambiente di elezione \u00e8 la fanghiglia nerastra maleodorante, ricca di idrogeno e praticamente anaerobiotica, dove si possono trovare alte concentrazioni di individui.\nAnatomia e fisiologia.\nCome i platelminti, anche gli Gnatostomulidi sono acelomati, aprocti e mostrano uno schiacciamento dorso-ventrale.\nDifferiscono dai Platelminti, oltre per la bocca munita di mascelle, anche per l'apparato protonefridiale e l'epitelio che recano delle cellule provviste di un unico lungo ciglio, anzich\u00e9 cellule pluriciliate.\nRiproduzione e sviluppo.\nGli Gnatostomulidi sono ermafroditi insufficienti ed utilizzano una fecondazione incrociata.\nOgni individuo possiede un lungo ovario dorsale e due file di testicoli collegati, in alcune specie, ad uno stiletto copulatorio, con il quale gli spermatozoi vengono iniettati nell'ovario del partner.\nCirca un'ora dopo la fecondazione vengono deposte le uova tramite contrazione energica del corpo.\nLo zigote d\u00e0 origine ad una larva ciliata, priva di organi interni e di cavit\u00e0 intestinale, che, in seguito, metamorfosa in un individuo adulto.\nSistematica.\nIl phylum viene suddiviso generalmente in due ordini, differenti per la forma degli spermatozoi e dell'apparato genitale femminile:"}
{"id": "25703", "revid": "322321", "url": "https://it.wikipedia.org/wiki?curid=25703", "title": "Bova Marina", "text": "Bova Marina (\"Jal\u00f2 tu V\u00f9a\" in greco di Calabria, \"A Mar\u00ecna\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria.\nDal 2015 al 2020, Bova Marina si aggiudica la Bandiera Blu delle Spiagge, l'autorevole riconoscimento europeo assegnato dalla FEE.\nStoria.\nBova Marina fu fondata da Monsignor Dalmazio D'Andrea, vescovo di Reggio-Bova, quando attorno al 1870, compr\u00f2 dal Regio Demanio una striscia di terra costeggiante il torrente Siderone e in mezzo alla campagna disabitata.\nD'Andrea divise il terreno acquistato dal demanio, e lo regal\u00f2 ai contadini che volevano scendere dalla montagna, formando cos\u00ec un piccolo agglomerato urbano. Bova Marina, sorge su antichi insediamenti ebraici, bizantini e grecanici, i cui resti sono tutt'oggi visibili nelle zone circostanti.\nNel 1908 con Regio Decreto viene dichiarato comune autonomo. In quegli stessi anni arriv\u00f2 la ferrovia.\nGi\u00e0 dai primi anni della sua storia, Bova Marina era un polo di attrazione commerciale: infatti ogni mese si teneva una grossa ed importante fiera del bestiame e dei prodotti realizzati dagli artigiani.\nDurante la Seconda guerra mondiale Bova Marina fu duramente bombardata dagli americani in cerca dei tedeschi, in fuga verso le montagne.\nNel dopoguerra, con l'alluvione che colp\u00ec la zona della Bovesia molti, soprattutto gli abitanti di Roghudi Vecchio, Bova e gli altri centri dell'area, abbandonarono i propri paesi e scesero a insediarsi a Bova Marina, che vide un notevole incremento demografico.\nNegli anni sessanta, venne posta sul promontorio di Capo San Giovanni d'Avalos la statua della \"Madonna del Mare\", opera dello scultore Celestino Petrone (che tra le sue opere annovera l'altare maggiore della Chiesa di Santa Maria delle Grazie a San Giovanni Rotondo), statua che \u00e8 molto venerata dalla popolazione.\nNel 2008 a Bova Marina ricorre il centenario della dichiarazione di comune autonomo.\nMonumenti e luoghi d'interesse.\nDi particolare importanza, per la sua rarit\u00e0, \u00e8 un insediamento ebraico, posto nella vallata del San Pasquale, dove si trovano i resti di un'antichissima sinagoga con un importante mosaico (IV secolo d.C.). Nella stessa area si ritrovano un'ampia struttura romana (I-IV secolo d.C.) e la chiesetta bizantina della Panaghia (detta la \"Tutta Santa\"). In localit\u00e0 Ap\u00e0mbelo, su un colle raggiungibile solo a piedi, insistono le mura perimetrali e l'abside della chiesetta, anch'essa bizantina di S. Niceto del X secolo, insieme a resti dell'et\u00e0 del bronzo e di abitazioni monastiche medievali. In epoche pi\u00f9 recenti, dalla conquista normanna in avanti (X-XII secolo d.C.) il centro pi\u00f9 importante del territorio divenne Bova - Chora, arroccata su una poderosa rupe a oltre 900 metri di altitudine, da cui l'attuale abitato in marina ha poi nuovamente tratto origine. La parte pi\u00f9 antica di Bova Marina, posta intorno all'attuale via Borgo, si svilupp\u00f2 nel XIX secolo, quando il vescovo mons. Dalmazio D'Andrea acquist\u00f2 dal demanio dei terreni in prossimit\u00e0 del Torrente Siderone e li concesse gratuitamente ai contadini che accettavano di trasferirvisi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 216 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nLa cittadina \u00e8 attiva particolarmente durante il periodo estivo grazie alle splendide spiagge e al panorama che offre una vista sul Mar Ionio abbellita dai lineamenti lontani del monte Etna. Appartenendo all'area della Bovesia ed essendo in una zona di elevato valore artistico e culturale, Bova Marina \u00e8 dunque un'area di interesse turistico notevole.\nDurante la prima settimana di agosto tutta la cittadina festeggia la \"Madonna del Mare\" (\"Stella Maris\"), patrona di Bova Marina da quando un gruppo di pescatori rinvenne un antico quadro sacro in fondo al mare.\nSempre in agosto, a Bova Marina e nei comuni grecanici limitrofi, si svolge il Paleariza, festival etno-culturale-musicale.\nGeografia antropica.\nFrazioni.\nLe frazioni di Bova Marina sono: Mesofugna (Dialetto Greco-Calabro: Mesofon\u00e8, \u039c\u03b5\u03c3\u03bf\u03c6\u03c9\u03bd\u03b7), Amigdali\u00e0 (Dialetto Greco-Calabro: Amygdali\u00e0, \u0391\u03bc\u03c5\u03b3\u03b4\u03b1\u03bb\u03b9\u03b1), Borgo, Centro, Costa dei Saraceni (Dialetto Greco-Calabro: Sarakin\u00e8 Akt\u00e8, \u03a3\u03b1\u03c1\u03b1\u03ba\u03b9\u03bd\u03b7 \u0391\u03ba\u03c4\u03b7), Apambero (Dialetto Greco-Calabro: Ap\u00e0mbyros, \u0391\u03c0\u03b1\u03bc\u03c0\u03c5\u03c1\u03bf\u03c2) e San Pasquale.\nEconomia.\nIl comune \u00e8 noto per la produzione del bergamotto e per la presenza dell'arbusto del ginepro fenicio.\nAmministrazione.\nIl 23 marzo 2012 il Consiglio dei ministri ha deliberato lo scioglimento del comune di Bova Marina per infiltrazioni mafiose. Il 30 marzo 2012 con D.P.R. \u00e8 stata nominata una commissione straordinaria per la gestione del comune. La Commissione \u00e8 costituita dal viceprefetto, dott. Giovanni Meloni, dal viceprefetto, dott.ssa Franca Tancredi e dal funzionario economico finanziario, dott. Stefano Tenuta. La commissione rester\u00e0 in carica per la durata di 18 mesi eventualmente prorogabile per altri 6 mesi.\nIl 26 maggio 2019, dopo altri due anni di commissariamento, viene eletto sindaco di Bova Marina l'ex deputato socialista Saverio Zavettieri."}
{"id": "25712", "revid": "7", "url": "https://it.wikipedia.org/wiki?curid=25712", "title": "Qur'an", "text": ""}
{"id": "25715", "revid": "123909635", "url": "https://it.wikipedia.org/wiki?curid=25715", "title": "Faber", "text": ""}
{"id": "25716", "revid": "1260708", "url": "https://it.wikipedia.org/wiki?curid=25716", "title": "Punto triplo", "text": "Il punto triplo \u00e8 un particolare stato termodinamico determinato dai valori di temperatura e pressione in cui coesistono, in condizioni di equilibrio, tre fasi di aggregazione di una sostanza: nel caso pi\u00f9 comune, quelle solida, liquida e aeriforme.\nTuttavia molte sostanze, tra le quali l'acqua e l'anidride carbonica, hanno pi\u00f9 di una fase solida (polimorfi), cosicch\u00e9 i loro diagrammi di fase presentano pi\u00f9 punti tripli solido-solido-liquido o solido-solido-solido. I valori di temperatura e pressione che identificano i punti tripli dipendono solamente dalla sostanza in esame e, nel caso dei punti solido-liquido-aeriforme, possono essere determinati con notevole precisione grazie alla grande diversit\u00e0 di comportamento delle tre fasi coinvolte. Il punto triplo di varie sostanze \u00e8 dunque utile per la taratura di strumenti di misura, utilizzando dispositivi metrologici chiamati \"celle a punto triplo\" contenenti la sostanza richiesta. La temperatura di quello dell'acqua \u00e8 utilizzata per la definizione della scala kelvin. La dipendenza del punto triplo dalla composizione chimica richiede per\u00f2 che le sostanze campione abbiano un elevatissimo grado di purezza.\nPunti tripli di alcune sostanze.\nNella tabella seguente sono indicati i valori dei punti tripli di alcune sostanze comuni. Dove non indicato diversamente, i valori sono stati misurati dal National Bureau of Standards."}
{"id": "25717", "revid": "697352", "url": "https://it.wikipedia.org/wiki?curid=25717", "title": "Shodo", "text": ""}
{"id": "25718", "revid": "827882", "url": "https://it.wikipedia.org/wiki?curid=25718", "title": "Apparato protonefridiale", "text": "L'apparato protonefridiale \u00e8 un sistema di organi escretori necessario per l'eliminazione dei cataboliti, le sostanze di rifiuto prodotte dall'attivit\u00e0 metabolica delle cellule, il cui accumulo porterebbe alla morte per intossicazione dell'organismo.\nL'apparato ha anche una \"funzione osmoregolatrice\", cio\u00e8 regola la concentrazione dei liquidi interni e dei sali in essi disciolti.\n\u00c8 costituito da un sistema di tubuli cavi, detti \"protonefridi\", che collegano i reparti interni dell'animale con l'esterno.\nIl sistema \u00e8 munito di particolari cellule flagellate, dette \"cellule a fiamma\", le quali, mediante vibrazioni dei flagelli, creano una corrente di risucchio che aspira i liquidi e le sostanze di rifiuto dagli spazi intercellulari e li convoglia attraverso i protonefridi all'esterno, tramite particolari pori di uscita, detti \"nefridiopori\".\nL'apparato protonefridiale \u00e8 tipico degli organismi acelomati (Platelminti, Gnatostomulidi e Nemertini) e pseudocelomati (ad esempio i Rotiferi) ma lo si trova anche nelle larve dei molluschi e in alcuni cordati invertebrati.\nAltro tipo di sistema escretore/osmoregolatore \u00e8 l'apparato metanefridiale."}
{"id": "25720", "revid": "226458", "url": "https://it.wikipedia.org/wiki?curid=25720", "title": "Aprocti", "text": "Gli aprocti o aprotti sono animali, con canale alimentare, dal punto di vista embriologico ed evolutivo, primariamente chiuso, con l'unica apertura, orale, che funge in realt\u00e0 sia da bocca che da ano, quest'ultimo non previsto originariamente nel modello organizzativo dell'organismo, e non secondariamente omesso per involuzione della struttura. Pr\u00f2cto- (dal greco \"\u03c0\u03c1\u03c9\u03ba\u03c4\u03cc\u03c2\", \"proctos\", ano, deretano), \u00e8 elemento componente di termini di uso scientifico, biologico, indicante originariamente l'intestino retto. \nNella sistematica zoologica, Sono aprocti gli Cnidari e gli Ctenofori, i Platelminti e gli Gnatostomulidi. Secondo alcuni testi si considerano aprocti soltanto i metazoi epineuri, escludendo quindi i perineuri come gli cnidari.\nI proctodeati, per contrapposizione sono animali con canale alimentare aperto, completo, cio\u00e8 differenziato in una bocca per l'alimentazione e di un ano per l'espulsione delle feci. \nDal punto di vista organizzativo i proctodeati pi\u00f9 semplici sono i nemertini."}
{"id": "25722", "revid": "125934010", "url": "https://it.wikipedia.org/wiki?curid=25722", "title": "Valenzano", "text": "Valenzano (\"Valz\u00e0ne\" in dialetto barese) \u00e8 un comune italiano di abitanti della citt\u00e0 metropolitana di Bari in Puglia. Situato a circa dieci chilometri dal capoluogo in direzione sud-est, \u00e8 conosciuto principalmente come sede di alcuni centri di ricerca scientifica, tra cui il parco scientifico e tecnologico Tecnopolis, l'istituto agronomico mediterraneo, il laboratorio di ingegneria costiera LIC del Politecnico di Bari e la facolt\u00e0 di Veterinaria dell'ateneo barese.\nLa citt\u00e0 \u00e8 gemellata con Odessa in Ucraina\nStoria.\nAntichit\u00e0.\nNel territorio di Valenzano sono state ritrovate diversi insediamenti funerari risalenti al IV secolo a.C., che testimoniano come l'area fosse abitata da popolazioni di stirpe peuceta. Originari dell'Illiria, sulla costa est dell'Adriatico meridionale, i Peucezi si stanziarono nel territorio della Puglia centrale e tennero contatti commerciali con le colonie della Magna Grecia, tra cui Taranto.\nDopo le guerre sannitiche, i romani assoggettarono la Puglia e l'attuale territorio di Valenzano fu probabilmente parte degli estesi latifondi che circondavano la citt\u00e0 di \"C\u00e6lia\" (attuale Ceglie del Campo).\nMedioevo ed et\u00e0 moderna.\nLa definitiva fondazione dell'attuale paese \u00e8 collocata intorno all'845 d.C., nello stesso periodo in cui i Saraceni giunsero a Bari, distruggendola. Lo storico settecentesco P. Bonaventura da Lama ha congetturato la fondazione del villaggio ad opera di un nobile barese di origine bizantina, di nome \"Valenziano\" o \"Valentiniano\", che si sarebbe accasato al sicuro dai Saraceni nei pressi di una chiesa rurale (probabilmente quella sulla quale fu, in seguito, edificata la chiesa di Santa Maria di San Luca).\nSempre P. Bonaventura da Lama ipotizz\u00f2 che Valenzano, insieme a molti insediamenti circostanti, fosse distrutta per mano saracena alla fine del X secolo e verso la met\u00e0 dell'XI. Nella prima occasione l'abitato sarebbe stato incendiato e una parte degli abitanti fatta prigioniera e condotta in Sicilia in schiavit\u00f9.\nCon l'avvento del feudalesimo, Valenzano (denominata \"Ballenzanum\") acquis\u00ec le caratteristiche di un feudo di media importanza. Il paese era dotato di mura ed aveva una forma pressoch\u00e9 quadrata, dal lato di circa 180 m. Le porte erano tre, quali la porta di via Bari, la porta di Santa Croce e la porta di Levante. Entro le mura vi erano numerose costruzioni, quali le carceri e le residenze del feudatario e dell'arciprete.\nI proprietari del feudo di Valenzano noti furono:\nIl borgo rimase un feudo sino alle leggi eversive della feudalit\u00e0, promulgate il 2 agosto 1806 da Giuseppe Bonaparte.\nGli anni della Repubblica Partenopea.\nDurante la rivoluzione napoletana del 1799, l'intera Terra di Bari fu interessata agli scontri fra i repubblicani, favorevoli al movimento rivoluzionario e all'abolizione della monarchia borbonica, e i sanfedisti contro-rivoluzionari. A Valenzano - come nei vicini centri di Carbonara, Ceglie, Triggiano e Loseto - prevalsero i secondi. La sollevazione sanfedista fu duramente contrastata dall'esercito dell'Impero Francese, che affront\u00f2 e sconfisse i ribelli.\nDal Regno d'Italia alla Repubblica.\nTerminati gli scontri post-rivoluzione, Valenzano venne dapprima annessa al Regno delle Due Sicilie e successivamente, nel 1861, al Regno d'Italia. Il paese, dovendo affrontare numerosi disagi economici come la maggior parte delle citt\u00e0 del Meridione, fu colpito in primo piano dal fenomeno dell'emigrazione di massa a cavallo dei due secoli. In particolare, molti valenzanesi scelsero come meta d'emigrazione il Venezuela.\nNella seconda met\u00e0 del XX secolo, Valenzano ha accresciuto i legami con la confinante citt\u00e0 di Bari, ed \u00e8 stata caratterizzata da un rapido incremento demografico e dalla dislocazione di numerosi servizi del capoluogo inclusi i centri di ricerca scientifica e tecnologica.\nNegli anni duemila \u00e8 stato attuato un piano culturale nella citt\u00e0, che ha visto la parziale riapertura del castello baronale e della Chiesa di Ognissanti.\nIl 23 settembre 2017, il Consiglio dei Ministri, su proposta del Ministro dell\u2019interno Matteo Salvini, ha deliberato lo scioglimento del consiglio comunale a causa di presunte infiltrazioni mafiose nell'amministraizione comunale.\nMonumenti e luoghi d'interesse.\nChiesa Santuario di Ognissanti di Cuti.\nIn agro di Valenzano si trova la chiesa di Ognissanti, costruita in ogni sua parte secondo le proporzioni del numero aureo. La chiesa, reliquia di un'antica abbazia, presenta una struttura a tre navate coperte da semibotti laterali e bande a piramide; oggi la chiesa non appartiene al comune di Valenzano, bens\u00ec al Capitolo di San Nicola. Chiusa nel 1737, con la demolizione dell'antica abbazia, la chiesa \u00e8 stata recentemente riaperta al pubblico per varie occasioni festive, durante le quali la chiesa \u00e8 sede di sagre e manifestazioni culturali o sportive.\nParrocchia Chiesa Matrice San Rocco patrono.\nLa chiesa di San Rocco patrono della citt\u00e0, chiesa matrice di Valenzano, si trova ai confini del centro storico del borgo. Edificata verso la fine del Cinquecento accanto ad una cappella minore, dalla quale prese il nome, si presenta con una struttura tipicamente romanica, con un tetto a due spioventi e un ampio rosone sulla facciata frontale.\nLa pianta dell'edificio misura 35,20 x 12,20 metri, con quattro cappelle che si aprono a destra ed altrettante a sinistra. Oggi la configurazione interna dell'edificio \u00e8 diversa da quella originaria a causa di numerosi restauri effettuati tra l'Ottocento e il Novecento, con la costruzione del presbiterio, dell'altare maggiore e della torre campanaria, che non segue lo stile architettonico della chiesa. Accanto alla facciata, \u00e8 posta la torre civica. Inoltre conserva la reliquia di San Rocco e la reliquia della Croce di Ges\u00f9.\nAmministra anche la imponente Processione dei Misteri con 50 statue,\nConvento francescano Parrocchia Santuario Santa Maria di San Luca.\nLa chiesa Santa Maria di San Luca, non appartenente pi\u00f9 ai frati minori della Provincia Francescana di Puglia e Molise ma di propriet\u00e0 della diocesi di Bari , \u00e8 oggi la seconda chiesa cittadina per numero di frequentatori, dopo la chiesa matrice di San Rocco. Costruita, secondo la leggenda, sui resti di un'antica cappella peuceta per volere del fondatore Valentiniano, le vicende storiche della chiesa s'intrecciano con quelle di un'icona dipinta da san Luca, ad oggi presente all'interno come pala d'altare. La struttura, esempio di romanico pugliese, comprende una delle torri campanarie pi\u00f9 alte della provincia (~).\nNella piazza antistante a tale chiesa si trova il Monumento all'emigrante che ricorda l'emigrazione dei valenzanesi nelle Americhe fra Ottocento e Novecento.\nOpere conservate sono:\nSacro Cuore di Ges\u00f9, Ges\u00f9 Crocifisso (venerato da secoli per uno storico miracolo e sino al '700 era usato nel Venerd\u00ec Santo), Ges\u00f9 Cristo Morto ligneo attribuito a Pier Paolo Pica o a Pietro Surgente di fine '700 donato nel 1976 dalla famiglia proprietaria Troccoli (esce nella processione dei Misteri nel Venerd\u00ec Santo mattina insieme ad altri 49 statue), Santa Maria di San Luca (statua), l'Addolorata (minuscola statua differente all'altra di S.Rocco), San Giuseppe, Transito di San Francesco, San Francesco d'Assisi (con processione), Santa Elisabetta d'Ungheria, Sant'Antonio di Padova (processione) e i Santi Medici e Martiri Cosma e Damiano simili a quelli di Bitonto (tempo fa vi era una processione).\nChiesa Rettoria Santa Maria di Loreto.\nSi trova in piazza San Benedetto a fine centro storico di fronte alla parrocchia francescana di S. Maria di S. Luca. Restaurata interamente nel 2016 viene aperta agli inizi del 2017. Vi si conserva la piccola statua della Titolare.\nChiesa Rettoria del Padre Eterno gi\u00e0 Chiesa San Pietro.\nSituata nel cuore del centro storico. Realizzata nel post Concilio di Trento, storico oratorio delle confraternite. Attualmente usata per lo pi\u00f9 per adorazioni eucaristiche e convegni.\nCappella Madonna delle Grazie.\nNel cuore del centro storico si trova una grandissima edicola votiva dedicata alla Madonna delle Grazie/della Grazia con al centro una dipinto della Madonna con il Bambino, questa \u00e8 recintata da ringhiera, \u00e8 gestita da una famiglia valenzanese, la sera del Gioved\u00ec Santo si allestisce il Sepolcro/Altare della Reposizione, il 2 luglio si organizza una festa.\nChiesetta Maria Santissima del Monte Carmelo.\nUn tempo chiesetta in periferia, \u00e8 recentemente ingombrata nel centro urbano , qui si conserva la statua pregiata della Madonna del Carmine e la statua ricamata di Santa Rita da Cascia in cui il 22 maggio si celebra la festa con una processione, ospita il simulacro di Ges\u00f9 Cristo Morto; questa statua \u00e8 stata restaurata nel 2018 e posta su una nuova base processionale.. Inoltre vi \u00e9 un quadro dell'Addolorata, un antico quadro della Madonna del Carmine (olio su tela di autore ignoto) e ospita la Croce dei Misteri che viene portata in processione come apertura durante la Processione dei Misteri. La sera del Gioved\u00ec Santo si allestisce l'Altare della Reposizione, e il 16 luglio viene organizzata una solenne processione in onore della Madonna del Carmine. A Valenzano nel 1894 si fond\u00f2 la confraternita della Madonna del Carmine e dello Scapolare ma si estinse a fine del XX secolo ma al giorno d'oggi esiste un gruppo di devoti alla Santissima Vergine Maria del Monte Carmelo.\nCappella Maria Santissima della Croce.\nSituata leggermente fuori dal borgo antico, qui \u00e8 custodito un affresco della Madonna della Croce. La Cappella, di propriet\u00e0 privata, viene aperta la sera del Gioved\u00ec Santo e viene allestito il Santo Sepolcro.\nCastello baronale.\nIl Castello Baronale Martucci \u00e8 sito nel borgo antico di Valenzano, in provincia di Bari. La sua costruzione risale all'XI secolo ed ebbe particolare importanza nella guerra tra normanni e bizantini. Attorno si svilupp\u00f2 successivamente tutto il borgo medioevale e tra il XII secolo e il XV secolo il castello vide succedersi ben sedici feudatari i quali apportarono svariate modifiche in funzione delle loro esigenze. Il castello si sviluppa intorno a una corte interna e conta venti stanze al piano terra e diciotto al piano superiore. Le stanze erano utilizzate come magazzino, luogo di lavoro e di riposo, dimore per i servi, cucine, lavatoi, stalle per i cavalli e carcere. Le finestre avevano tutte le inferriate in ferro e, nella parte sotterranea, c'era una neviera per conservare il cibo e l'acqua. Attualmente il monumento \u00e8 propriet\u00e0 della baronessa Matilde Falagario Martucci la quale ha restaurato ed ampliato la struttura per favorire l'organizzazione, da parte sua e delle associazioni locali, di convegni, manifestazioni culturali e musicali.\nSociet\u00e0.\nTradizioni e folclore.\nProcessione dei misteri di Valenzano.\nEvento annuale di antiche origini datato dal data mercoled\u00ec 10 aprile 1675 lettera di richiesta dai Frati Francescani \u00e8 la processione dei misteri che si tiene ogni Venerd\u00ec Santo mattina nel paese , nell'anno venerd\u00ec 11 aprile 1947 annovera ben 27 misteri nel 2000 a 41 misteri e dal 2017 attualmente di 50 misteri di cui 48 custoditi in famiglia. La processione interparrocchiale consiste nell'esposizione per le vie del paese di 50 misteri, statue raffiguranti eventi della Passione di Ges\u00f9\nCultura.\nIstruzione e ricerca scientifica.\nOltre a diversi istituti scolastici inferiori, tra cui la Scuola secondaria di primo grado \"Capozzi Galilei\", \u00e8 presente la sede staccata dell'Istituto Tecnico Economico e Tecnologico \"Antonio de Viti de Marco\" (tra cui eccelle l'indirizzo Biotecnologie ambientali, istituito nell'anno scolastico 2014-15). Valenzano ospita, inoltre, diverse istituzioni di ricerca.\nValenzano \u00e8 oggi uno dei principali poli della ricerca universitaria dell'area metropolitana di Bari. Dal 1970 ospita l'Istituto Agronomico Mediterraneo di Bari (IAMB), struttura Italiana del \"CIHEAM\" attiva a Bari dal 1961: \u00e8 uno dei pi\u00f9 importanti istituti di ricerca in agricoltura del bacino del Mediterraneo.\nHa sede inoltre la Facolt\u00e0 di Veterinaria dell'Universit\u00e0 di Bari, dotata di uno dei pi\u00f9 grandi ospedali veterinari del Meridione, il parco scientifico e tecnologico Tecnopolis, alcune delle aziende della facolt\u00e0 di agraria dell'Universit\u00e0 di Bari. Queste strutture saranno nel futuro integrate nel Novus Campus dell'universit\u00e0 di Bari, assieme alla sede unica del CNR, alla Facolt\u00e0 di Agraria, al biopolo con la facolt\u00e0 di Scienze Biotecnologiche e all'orto botanico, oggi allocati nel campus universitario centrale.\nInfrastrutture e trasporti.\nValenzano \u00e8 collegata a Bari e al resto della Puglia tramite le Ferrovie del Sud Est dal 1900 al 1933 vi era la anonima F.B.L. Ferrovia Bari-Locorotondo presenti con due stazioni ferroviarie lungo la direttrice Mungivacca (Bari)-Casamassima-Putignano (Valenzano e Valenzano Lamie) e con corse automobilistiche. Il comune sorge vicino alla SS 100 Bari-Taranto (asse viario nord-sud di notevole importanza in Puglia) ed \u00e8 presente con due svincoli al km 10 (Capurso-Valenzano, per proseguire sulla SP74) e al km 15 (Adelfia-Rutigliano-Valenzano, per proseguire sulla SP 62).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nValenzano possiede una sola frazione: San Lorenzo, con la festa del patrono San Lorenzo (diacono e martire) che si festeggia l'ultima domenica di settembre. \nSan Lorenzo \u00e8 collocata a sud-est, a circa 1 Km dal centro urbano cittadino, ha una propria fermata ferroviaria (\"Valenzano Lamie)\" lungo la linea ferroviaria gestita dalle Ferrovie del Sud Est ed \u00e8 collegata con il centro urbano cittadino tramite una linea bus. A nord \u00e8 collocata la localit\u00e0 \"Valenzano di Villa\" con la parrocchia di Ognissanti. \nNella frazione di San Lorenzo \u00e8 anche presente un centro polifunzionale che attualmente ospita l'\"Opera San Nicola\".\nSport.\nA Valenzano operano diverse compagini sportive:"}
{"id": "25724", "revid": "200568", "url": "https://it.wikipedia.org/wiki?curid=25724", "title": "Dioici", "text": ""}
{"id": "25726", "revid": "1222", "url": "https://it.wikipedia.org/wiki?curid=25726", "title": "Animali dioici", "text": ""}
{"id": "25728", "revid": "946", "url": "https://it.wikipedia.org/wiki?curid=25728", "title": "Ermafroditi", "text": ""}
{"id": "25732", "revid": "60809", "url": "https://it.wikipedia.org/wiki?curid=25732", "title": "Soulseek", "text": "Soulseek (abbreviato slsk) \u00e8 un programma di file sharing basato sulla tecnologia peer-to-peer. Nato come ambiente in cui veniva scambiata essenzialmente musica elettronica, nel \"post Audiogalaxy\" ha visto allargarsi maggiormente il bacino di utenza e dunque di generi trattati.Rimane comunque un punto di riferimento e ritrovo per gli appassionati di musica underground di tutto il mondo, infatti mediante Soulseek \u00e8 possibile trovare album e pubblicazioni di varie band fuori stampa cos\u00ec come materiale di nuove band emergenti.\nFunzionamento.\nSoulseek usa un sistema di autenticazione tramite username univoco (a cui \u00e8 associata una password).Per scaricare file esistono sostanzialmente due modalit\u00e0:\nInoltre implementa una chat suddivisa in stanze (generalmente tematiche) la cui creazione \u00e8 totalmente libera.\nWishlist.\nLa wishlist (la lista dei desideri) \u00e8 una caratteristica che contraddistringue Soulseek. Sostanzialmente effettua una ricerca in background delle stringhe immesse in tale lista, finch\u00e9 non viene trovata una occorrenza nei file condivisi dagli altri utenti.Risulta uno strumento fondamentale per la ricerca dei file rari.\nDifetti.\nSoulseek fa parte della prima generazione dei programmi di file sharing, infatti il sistema si basa su un server centrale al quale sono connessi tutti i client, se dunque il server dovesse risultare offline non \u00e8 possibile n\u00e9 scaricare n\u00e9 chattare con gli altri utenti.\nAltre limitazioni non da poco sono la totale mancanza di un sistema di hashing che controlli l'autenticit\u00e0 dei file e l'impossibilit\u00e0 di scaricare un file da pi\u00f9 utenti in contemporanea (come avviene su client p2p pi\u00f9 moderni come eMule o KaZaA).\nNicotine.\nNicotine \u00e8 una versione del client (derivata da PySoulseek) che permette di connettersi alla rete di Soulseek agli utenti di GNU/Linux. Grazie alle caratteristiche del linguaggio di programmazione con cui \u00e8 stato scritto (python), \u00e8 facilmente portabile anche su altri sistemi operativi quali FreeBSD e macOS.\nNicotine fornisce le medesime feature del client per Microsoft Windows, e comprende inoltre una gestione della chat con comandi simili a quelli usati su IRC.\nSolarseek.\nSolarseek \u00e8 una versione del client che permette di connettersi alla rete di Soulseek agli utenti di macOS."}
{"id": "25733", "revid": "121265077", "url": "https://it.wikipedia.org/wiki?curid=25733", "title": "Numero di Fermat", "text": "Un numero di Fermat, chiamato cos\u00ec dal matematico francese Pierre de Fermat, \u00e8 un numero intero esprimibile come:\ncon formula_2 intero non negativo.\nNumeri primi di Fermat.\nFermat credeva, erroneamente, che tutti i numeri della forma indicata sopra fossero numeri primi. In effetti, questo \u00e8 vero per i primi cinque:\nMa nel 1732 Eulero dimostr\u00f2 che Fermat si sbagliava, dando la fattorizzazione di F5:\nNel 1770 dimostr\u00f2 anche che ogni eventuale divisore di Fn \u00e8 della forma formula_9, risultato che venne migliorato da Lucas nel 1878 con la considerazione che tali divisori devono anche essere del tipo formula_10, per gli formula_11 con formula_12, dove formula_13 e formula_14 sono interi positivi.\nNel caso di formula_15, per formula_16 troviamo rispettivamente 129, 257, 385, 513, 641;\ndi questi, solo 257 e 641 sono primi, e 641 effettivamente divide formula_15.\nNon \u00e8 stato trovato nessun altro numero di Fermat primo, e anzi si ritiene molto probabile che i numeri di Fermat primi siano in numero finito.\nA febbraio 2015, le uniche altre fattorizzazioni complete di numeri di Fermat sono le seguenti:\ndove formula_24 indica un fattore primo di formula_25 cifre.\nSi pu\u00f2 comunque dimostrare (in base al test di primalit\u00e0 noto come test di P\u00e9pin) che formula_11 \u00e8 primo se e solo se formula_27\nI numeri di Fermat appaiono in contesti a prima vista completamente non correlati. Ad esempio, Gauss dimostr\u00f2 che si possono fare le costruzioni con riga e compasso dei poligoni regolari con formula_2 lati se e solo se formula_2 \u00e8 il prodotto di una potenza di 2 per un prodotto finito di numeri di Fermat primi e distinti.\nNel luglio 2014 Raymond Ottusch ha trovato un divisore primo di formula_30. Questo numero primo possiede ben 1002367 cifre, ed \u00e8 \nAl momento della dimostrazione, formula_30 diventava quindi il pi\u00f9 grande numero di Fermat di cui fosse conosciuto almeno un fattore primo e di conseguenza la non primalit\u00e0.\nIl 18 luglio 2009 il GIMPS ha annunciato la scoperta di un divisore di formula_33:\nIl 13 febbraio 2015 PrimeGrid ha annunciato di aver scoperto un divisore primo di formula_36:\nIn un sistema numerico binario, tutti i numeri di Fermat sono palindromi (3=11; 5=101; 17=10001; 65537=10000000000000001), e tutti i primi di Fermat sono quindi palindromi primi.\nPropriet\u00e0.\nDall'ultima relazione si deduce il cosiddetto \"teorema di Goldbach\": ogni coppia di numeri di Fermat \u00e8 coprima, ovvero nessun numero primo divide due numeri di Fermat diversi. Infatti, se formula_42 e formula_43 (con formula_44) avessero un fattore comune formula_45, questo dividerebbe sia\nche\ne quindi formula_48 dividerebbe 2, ossia formula_49, il che \u00e8 impossibile perch\u00e9 tutti i numeri di Fermat sono dispari. Quindi due numeri di Fermat sono sempre coprimi.\nDa questo si pu\u00f2 dimostrare il teorema dell'infinit\u00e0 dei numeri primi: poich\u00e9 esistono infiniti numeri di Fermat, e ogni numero primo ne divide al pi\u00f9 1, devono esistere infiniti primi.\nNote.\n4.^ Per la 4\u00b0 relazione di ricorrenza riportata sopra, formula_55 \u00e8 sempre divisibile non soltanto per 3 ma per formula_56 e quindi per ogni formula_57 con formula_58."}
{"id": "25737", "revid": "287204", "url": "https://it.wikipedia.org/wiki?curid=25737", "title": "Luino", "text": "Luino (\"L\u00fc\u00ecn\" in dialetto varesotto), detta Luvino fino al 1889, \u00e8 un comune italiano di abitanti della provincia di Varese in Lombardia. La citt\u00e0, che si affaccia sulla sponda orientale del Lago Maggiore o Verbano, anche soprannominata \"Costa Fiorita\", \u00e8 nota soprattutto per ospitare ogni mercoled\u00ec un noto mercato, che coinvolge tutto il centro della citt\u00e0 ed \u00e8 un'attrazione turistica.\n\u00c8 un centro importante per il turismo e per l'economia dell'alto Varesotto. Confina a est con la Svizzera, tramite il valico di Fornasette.\nGeografia fisica.\nTerritorio.\nIl territorio del comune \u00e8 circa 220 metri sul livello del mare. Dista circa 23\u00a0km da Varese, capoluogo dell'omonima provincia a cui il comune appartiene.\nClima.\nIl clima di Luino, come quello di tutto il bacino nord del Lago Maggiore, \u00e8 estremamente piovoso. Le precipitazioni medie annue si assestano tra i 1800 e i 2500\u00a0mm nel territorio comunale. Tali valori di precipitazione sono circa il doppio di quelli registrati nella citt\u00e0 di Milano e il triplo delle medie delle altre localit\u00e0 della Pianura Padana. L'irraggiamento solare \u00e8 uno dei pi\u00f9 bassi d'Italia, con una media di appena 4736 MJ/m2.\nGeografia antropica.\nFrazioni\nColmegna, Poppino, Longhirolo.\nLocalit\u00e0\nCreva, Voldomino con Biviglione.\nStoria.\nGi\u00e0 antico borgo medievale di origine romana, (necropoli del III secolo sono state ritrovate dove ora si trova la stazione ferroviaria, che ebbe, in passato, grande importanza: prima della nascita dell'asse Como-Chiasso, era, infatti, passaggio obbligato per il San Gottardo). Luino \u00e8 citata per la prima volta in documentazioni ufficiali risalenti al 1169 con il nome di Luvino, che deriverebbe dal nome proprio \"Luvinum\" e si mantenne sino a quando il regio decreto 27 gennaio 1889, N. 5932, rese ufficiale l'attuale denominazione.\nSi tratta di una cittadina collocata a pochi chilometri dal confine svizzero, sui declivi prealpini che circondano il Lago Maggiore. Ernest Hemingway scrive in Addio alle armi: \nNel corso del Medioevo fu oggetto di contesa tra potenti famiglie milanesi e comasche, riuscendo, tuttavia, pur sempre a difendere la sua libert\u00e0 ed autonomia comunale. Fu occupata nel 1512 dagli Svizzeri, ma fu poi riconquistata nuovamente dagli Sforza nel 1515. Carlo V nel 1541 le assegn\u00f2 il diritto di mercato, in alternanza a quello di Maccagno che fino ad allora aveva goduto dell'esclusiva; la concessione venne confermata nel 1786 e vide Luino vincente su Laveno che aspirava ad ottenere la stessa prerogativa. Il mercato si tiene attualmente, e da molti anni, il mercoled\u00ec di ogni settimana. Nel 1821 fu eletto per la prima volta il Consiglio comunale.\nNel 1848 i patrioti piemontesi sbarcarono qui per far insorgere la cittadina contro l'occupazione straniera e Garibaldi si scontr\u00f2 alla Luina contro gli Austriaci. La citt\u00e0 nel 1867, dedic\u00f2 al generale nizzardo il suo primo monumento italiano, quando egli era, tra l'altro, ancora in vita.\nNel 1882 fu inaugurata la linea ferroviaria con Bellinzona, capitale del Cantone Ticino. Luino divenne una stazione internazionale lungo l'asse di transito delle merci proveniente dalla nuova galleria ferroviaria del San Gottardo e dirette al porto di Genova. Il miglioramento dei collegamenti promosse, nella seconda met\u00e0 dell'Ottocento, una vivace e prolifica industrializzazione nel territorio del Luinese.\nMonumenti e luoghi d'interesse.\nAltri luoghi di interesse.\nA Luino \u00e8 presente il sentiero naturalistico 3V.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone.Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nMusei.\nLuino \u00e8 zona archeologica. Qua sono stati infatti rinvenuti reperti dell'et\u00e0 del Bronzo.\nCucina.\nProdotti tipici:\nEconomia.\nFrontalierato.\nLa vicinanza col confine italo-elvetico fa s\u00ec che Luino sia fortemente interessata dal frontalierato, cio\u00e8 dalla presenza di lavoratori italiani che si recano giornalmente in Svizzera per lavoro.\nIndustria.\nTra la fine del XIX secolo e gli inizi del XX Luino era una citt\u00e0 fortemente industrializzata, soprattutto nel settore tessile, agevolato dalla grande disponibilit\u00e0 d'acqua. Molti furono gli imprenditori, sia italiani che svizzeri, a scegliere di fondare fabbriche e manifatture nel luinese.\nVerso la fine del XX secolo l'industria entr\u00f2 in crisi: le aree industriali sono state perlopi\u00f9 dismesse e dal terzo millennio ha avuto inizio il loro processo di riqualificazione.\nFinanza.\nIl successo industriale fu altres\u00ec alla base della nascita, nel 1883, della Banca Popolare di Luino (divenuta Banca Popolare di Luino e di Varese nel 1941), che divenne uno degli istituti creditizi pi\u00f9 potenti e ramificati della Lombardia nord-occidentale. \"La Luino\", com'era anche nota, nel 1996 venne rilevata da Banca Popolare Commercio e Industria e nel 2003 cess\u00f2 di esistere come entit\u00e0 autonoma; l'insegna scomparve definitivamente nel 2007 per far spazio a UBI Banca.\nServizi.\nPer quanto concerne il settore dei servizi pubblici e privati, Luino si configura quale punto di riferimento principale delle valli circostanti (stazione, banche, ospedale, comune, agenzia delle entrate etc.)\nTurismo.\nLa collocazione lacustre rende Luino una popolare destinazione turistica, con flussi particolarmente forti dalla Svizzera e in generale dall'area linguistica tedesca. Data la limitata capienza delle strutture ricettive, il turismo \u00e8 affidato essenzialmente al mercato spontaneo delle seconde case.\nInfrastrutture e trasporti.\nStrade.\nLe principali direttrici stradali di Luino sono la strada statale 394 del Verbano Orientale, la strada Provinciale 69 \"di Santa Caterina\" e la strada Provinciale 61 \"della Valle della Tresa\".\nFerrovie.\nLa stazione di Luino, posta sulla linea Novara\u2013Pino, ha funzione di scalo di frontiera tra Italia e Svizzera: sul suo sedime avviene il cambio di tensione della linea aerea di contatto (dai 3\u00a0kV CC italiani ai 15\u00a0kV AC svizzeri) ed \u00e8 dotata di uffici doganali. Vi operano collegamenti regionali svolti da Trenord nell'ambito del contratto di servizio stipulato con la Regione Lombardia, nonch\u00e9 i treni suburbani internazionali eserciti da TILO su tratte italo-elvetiche.\nRicade nel territorio comunale anche la stazione di Colmegna, a servizio dell'omonima frazione.\nIn passato Luino rappresent\u00f2 il capolinea nordoccidentale delle ferrovie a scartamento ridotto per Ponte Tresa e per Varese, che si attestavano alle stazioni di Luino Lago, posta nei pressi dell'imbarcadero, e di Luino Scalo.\nTrasporto lacustre.\nL'Imbarcadero di Luino collega con battelli della societ\u00e0 Navigazione Lago Maggiore molte localit\u00e0, anche della sponda piemontese del lago Maggiore. I collegamenti diretti sono pi\u00f9 frequenti nel periodo marzo-ottobre, e portano alle localit\u00e0 di Cannero Riviera, Cannobio, Locarno e Stresa.\nMobilit\u00e0 urbana.\nLa citt\u00e0 possiede un sistema di autobus urbani, interurbani ed internazionali con la vicina Svizzera.\nI servizi di autobus di linea urbani e interurbani sono gestiti dalla societ\u00e0 \"Autolinee Varesine S.r.l\" per conto del C.T.P.I. (Consorzio Trasporti Pubblici dell'Insubria)\nAmministrazione.\nLuino ha ottenuto il titolo di citt\u00e0 nel 1969, previo decreto del Presidente della Repubblica. Dal 1928 al 1948 ha fatto parte del territorio del comune, a seguito delle ristrutturazioni territoriali comunali operate in periodo fascista anche Germignaga, come gi\u00e0 in et\u00e0 napoleonica dal 1809 al 1815. Nel 1955 Luino ha assorbito la frazione di Colmegna (che nel Settecento costituiva il comune di Colmegna con Casneda) dal comune di Maccagno e nel 1928 i comuni autonomi di Brezzo di Bedero (che ha poi riacquisito la sua autonomia) e Voldomino (gi\u00e0 annessa in et\u00e0 napoleonica).\nPer quanto concerne l'orientamento politico dell'amministrazione comunale, nella cosiddetta Prima Repubblica italiana Luino fu retta essenzialmente da giunte centriste, il cui ultimo esponente fu il liberale Pietro Astini, in carica tra il 1993 e il 1995 e decaduto a seguito delle dimissioni della maggioranza dei consiglieri comunali. La cosiddetta Seconda Repubblica, \"de facto\" apertasi con le elezioni del 1996, ha visto invece alternarsi in Municipio diverse liste civiche, pi\u00f9 o meno tutte connotate da legami alquanto netti coi partiti politici: a un mandato con una giunta di centrosinistra fece seguito nel 2000 l'inizio dell'egemonia del centrodestra, coi sindaci Gianercole Mentasti e Andrea Pellicini rieletti per due mandati consecutivi ciascuno. Il centrosinistra \u00e8 poi riuscito a riconquistare il comune nel 2020, quando la lista civica di Enrico Bianchi ha superato i candidati dell'amministrazione uscente, risultati complessivamente maggioritari nel computo dei voti, ma penalizzati dall'essersi presentati (a seguito di lotte intestine) divisi in due formazioni.\nAltre informazioni amministrative.\nIl comune \u00e8 sede della Comunit\u00e0 montana Valli del Verbano (precedentemente lo fu della Comunit\u00e0 montana Valli del Luinese) e fa parte della Comunit\u00e0 di lavoro Regio Insubrica, ente di cooperazione transfrontaliera che federa alcune province di Lombardia e Piemonte e il Cantone Ticino svizzero.\nSport.\nLa Pallacanestro Virtus Luino rappresenta cestisticamente la citt\u00e0, partecipando al campionato regionale di Serie C Silver.\nHa sede nel comune la societ\u00e0 di calcio del , che ha disputato alcune stagioni di terza serie.\nLa citt\u00e0 ha anche una squadra di calcio femminile, le Luino Ladies, compagine nata nel 2016\n\u00c8 presente pure una squadra di canottaggio dal 1888, la Canottieri Luino con sede nel Lido"}
{"id": "25740", "revid": "212348", "url": "https://it.wikipedia.org/wiki?curid=25740", "title": "Notazione Portable Game", "text": "La notazione Portable Game (abbreviata PGN, dall'inglese: \"Portable Game Notation\") \u00e8 un formato usato in ambito digitale per registrare le partite di scacchi. La maggior parte dei programmi per giocare a scacchi tramite computer lo supportano (ad esempio Xboard).\n\u00c8 stato progettato per essere facilmente leggibile dall'uomo e comodamente usato dai software per computer. Le mosse sono descritte in notazione algebrica e solitamente sono raccolte all'interno di file con estensione \".pgn\" (da non confondere con i file \".png\", che contengono immagini in formato Portable Network Graphics).\nFormato.\nNella specifica PGN sono descritti due formati, uno di \"importazione\" e l'altro di \"esportazione\". Il primo si riferisce a dati che potrebbero essere stati preparati a mano, ed \u00e8 intenzionalmente permissivo. Il secondo invece \u00e8 alquanto dettagliato e si riferisce a dati preparati dal software; questa rappresentazione richiede che il file relativo ad una stessa partita, generato da due programmi diversi, sia identico, byte per byte. Il formato prevede tre tipi di contenuti: caratteristiche, mosse e commenti.\nCaratteristiche della partita.\nLe caratteristiche della partita (nomi dei giocatori, luogo, data, eccetera) vengono inserite tra parentesi quadre. Tra le varie caratteristiche, sette sono obbligatorie: nel formato di esportazione devono sempre essere presenti, in questo ordine:\nLa notazione comprende anche:\nMosse giocate.\nLe mosse vengono numerate e descritte in notazione algebrica tramite l'iniziale del pezzo e la casa di destinazione. Ad esempio 3. Ae5 (oppure 3. Be5, in inglese, o ancora 3. e5, in notazione simbolica) significa \"terza mossa muove l'Alfiere in e5\". 5. Cf3 (5. Nf3, 5. \u2658f3) significa \"quinta mossa muove il Cavallo in f3\". Nel caso dei Pedoni si indica solo la casa di destinazione: 1. e5 significa \"prima mossa muove il Pedone in e5\".\nIn caso di conflitto, se cio\u00e8 due pezzi dello stesso tipo possono muovere nella stessa casa, l'iniziale del pezzo \u00e8 seguita da:\nMosse speciali vengono ulteriormente specificate:\nCommenti.\nI commenti possono essere inseriti sia su un'unica riga, preceduti da \";\", sia su pi\u00f9 righe, inseriti tra parentesi graffe. Non \u00e8 possibile annidare i commenti.\nEsempio.\n[Event \"70th ch-ITA\"][Site \"Siena ITA\"][Round \"10\"][Date \"2010.12.3\"][White \"Caruana, Fabiano\"][Black \"Godena, Michele\"][Result \"1-0\"]1.d4 d5 2.c4 dxc4 3.e4 e5 4.Nf3 Bb4+ 5.Nc3 exd4 6.Nxd4 Ne7 7.Bf4 Bxc3+ 8.bxc3 Ng6 9.Bg3 Qe7 10.Bxc4 Qxe4+ 11.Qe2 Qxe2+ 12.Bxe2 Na6 13.Rb1 O-O 14.O-O Re8 15.Rfe1 Nc5 16.Bxc7 Bd7 17.Bf3 Rxe1+ 18.Rxe1 Rc8 19.Bg3 b6 20.h4 Ne6 21.h5 Ne7 22.Be5 Nc6 23.Nxc6 Bxc6 24.Bg4 Re8 25.Bg3 g6 26.h6 f5 27.Bd1 f4 28.Bh4 Kf8 29.Re5 g5 30.Bh5 Rc8 31.Bxg5 Nxg5 32.Rxg5 Bd7 33.Rg7 Rc5 34.Bf3 Bf5 35.Rxa7 Rxc3 36.Bd5 Bg6 37.Ra4 Rc1+ 38.Kh2 Rc5 39.Rxf4+ Ke7 40.Bf3 Ra5 41.Rb4 b5 42.Bd5 Kf6 43.f4 Bf5 44.Bc6 Bd3 45.Rd4 Ra3 46.Bd5 Bb1 47.Rd1 Bd3 48.Bb3 Bc4 49.Bc2 Ke7 50.Bf5 Rxa2 51.Rd7+ Kf8 52.Rxh7 Bd5 53.Rd7 1-0"}
{"id": "25741", "revid": "599013", "url": "https://it.wikipedia.org/wiki?curid=25741", "title": "Pgn", "text": ""}
{"id": "25742", "revid": "453768", "url": "https://it.wikipedia.org/wiki?curid=25742", "title": "Satellite artificiale", "text": "Con il termine satellite artificiale si intende un apparecchio realizzato dall'uomo e messo in orbita intorno alla Terra o ad un altro pianeta per varie finalit\u00e0 a supporto di necessit\u00e0 umane (scientifiche e tecniche). L'insieme di pi\u00f9 satelliti artificiali adibiti a uno stesso scopo forma una \"costellazione\" o \"flotta\" di satelliti artificiali. Il primo che ne parl\u00f2 fu lo scrittore britannico di fantascienza Arthur C. Clarke nel 1945 e venti anni pi\u00f9 tardi la NASA annunci\u00f2 di averne costruito uno in alluminio.\nDescrizione.\nI satelliti artificiali si possono suddividere in:\nI satelliti applicativi si possono ulteriormente suddividere in: \nInoltre sono caratterizzati in base all'orbita che percorrono. Le orbite principali sono: orbita polare, orbita equatoriale, orbita geostazionaria, orbita terrestre bassa, orbita terrestre media.\nMoto dei satelliti.\nLo studio del moto dei corpi nello spazio, specie artificiali, \u00e8 oggetto dell'astrodinamica. Il moto o traiettoria di un corpo nello spazio, compresi quindi i satelliti, \u00e8 detta orbita. Per i satelliti artificiali, cos\u00ec come per quelli naturali, valgono delle regole atte a calcolare la loro velocit\u00e0. Tuttavia, per la semplificazione dei calcoli, sono presi in considerazione i seguenti punti:\nUn satellite che gira attorno alla terra \u00e8 soggetto alla forza di attrazione di gravit\u00e0 che cerca di farlo precipitare sulla terra, e alla forza centrifuga che cerca di farlo allontanare.\nPer le leggi del moto circolare uniforme, \u00e8 noto che la forza centrifuga \u00e8 data dalla formula:\ne ancora, per la legge di gravitazione universale, la forza di attrazione gravitazionale tra due masse formula_2 e formula_3 si calcola con la formula:\nTuttavia, per creare una situazione di equilibrio, cio\u00e8 fare in modo che il satellite ruoti attorno ad un corpo e non precipiti su di esso, la forza centrifuga dev'essere uguale alla forza di gravitazione: formula_5\nQuindi ci \u00e8 possibile eguagliare le due espressioni precedentemente citate:\ndove:\n\u00e8 possibile semplificare l'espressione, omettendo formula_7:\nrisolvendo l'equazione, ossia moltiplicando i membri per formula_9, si trova il valore della velocit\u00e0 del satellite:\nsapendo inoltre che il periodo, nel moto circolare uniforme, vale formula_16, si potr\u00e0 calcolare quello di un satellite dividendo formula_17 per la sua velocit\u00e0.\nAnche i satelliti geostazionari non sono perfettamente fermi rispetto al moto della Terra, ma a causa dell'influenza gravitazionale degli altri corpi celesti come Luna, Sole ed altri pianeti oscillano nella loro posizione e sono dunque necessarie manovre correttive comandate dalla Terra e perfettamente automatizzate che rendono a loro volta necessaria a bordo del satellite la presenza di pi\u00f9 motori a reazione, uno per ciascuna direzione di moto alimentati da carburante. Al cessare del carburante a bordo cessa di fatto la vita operativa del satellite ed esso si disperde in una nuova orbita rispetto a quella originaria diventando parte della cosiddetta \"spazzatura spaziale\" oppure ricade sulla superficie terrestre.\nStruttura e dotazione.\nIl nucleo principale del satellite che svolge le funzioni per cui esso \u00e8 stato posto in orbita \u00e8 detto carico utile mentre per la trasmissione/ricezione dei dati da e verso il suolo terrestre sono necessarie una o pi\u00f9 antenne. Come accessori indispensabili di funzionamento oltre ai motori e al carburante per manovrarlo a piacimento, il satellite artificiale possiede dei pannelli fotovoltaici, opportunamente dimensionati e regolati costantemente verso la radiazione solare tramite sistemi ad inseguimento solare, necessari per fornire l'energia elettrica per le funzionalit\u00e0 di elaborazione e/o trasmissione a Terra dei dati da parte dei componenti elettronici deputati a tal fine.\nDisturbi sui satelliti.\nL'elettronica di bordo dei satelliti artificiali \u00e8 disturbata e a volte danneggiata:\n\u00c8 opportuno sottolineare come, per un satellite, sia critico il deterioramento delle propriet\u00e0 termo-ottiche delle superfici. Propriet\u00e0 che sono fondamentali per un opportuno controllo termico (passivo o attivo).\nA questi fattori di rischio si aggiunge anche il rischio connesso ai detriti spaziali (di natura \"artificiale\", in orbite terrestri) e micrometeoriti (di origine naturale, in orbite eliocentriche, che possono intercettare le orbite terrestri), che sono causa di impatti iperveloci. Tali impatti, in base alla dimensione ed alla velocit\u00e0 dell'oggetto impattante (per un detrito si pu\u00f2 raggiungere una velocit\u00e0 anche dell'ordine dei 10\u00f715\u00a0km/s), possono portare al fallimento di sottosistemi di un satellite, o addirittura (in casi pi\u00f9 estremi) al fallimento catastrofico dello stesso. Allo stato dell'arte, per satelliti di tipo \"manned\" (con la presenza di uomini a bordo, ad esempio la ISS), vengono utilizzate procedure di shielding passivo, tramite gli scudi Whipple per detriti \"piccoli\". Per detriti di dimensioni notevoli, vengono adottate opportune manovre evasive all'occorrenza (essendo tali detriti catalogati e monitorati).\nDiverse organizzazioni internazionali stanno proponendo iniziative volte a sensibilizzare la comunit\u00e0 scientifica ed il pubblico sul rischio delle crescenti costellazioni satellitari che si inseriscono in orbite terrestri relativamente basse, allo scopo di fornire servizi di comunicazione, in particolare in aree scarsamente servite da altri mezzi. Tali costellazioni oltre ai rischi connessi ad eventuali impatti dovuti a detriti potrebbero interferire con le osservazioni astronomiche. L'ESO, in accordo con la International Astronomical Union (IAU) ha sollecitato la consultazione di esperti della comunit\u00e0 astronomica al momento di progettare costellazioni satellitari da collocare in orbite terrestri basse che potrebbero interferire con le osservazioni astronomiche. La IAU ha istituito una apposita commissione per la protezione dei siti osservatori esistenti e potenziali.\nCosti.\nSpesso l'uso di un satellite si rende necessario per compiere studi, rilevazioni, trasmissioni dati e servizi che altrimenti effettuati direttamente a Terra con sistemi terrestri richiederebbero costi sensibilmente maggiori. Il costo complessivo di un satellite \u00e8 comunque elevato e rappresentato dal costo di progettazione e realizzazione del cosiddetto carico utile, dal costo della strumentazione accessoria per far funzionare al meglio il satellite (motori, pannelli, involucro) e dal costo per il lancio che \u00e8 una funzione diretta del peso da trasportare in orbita (si parla comunemente di costi per Kg di peso) e della quota di orbita. Una parte cospicua del costo di lancio o messa in orbita \u00e8 rappresentata dal razzo vettore e dal suo carburante. Vi \u00e8, inoltre, il costo assicurativo per un parziale recupero del danno provocato dal fallimento del lancio o da una mancata riuscita del posizionamento nell'orbita desiderata."}
{"id": "25746", "revid": "125100739", "url": "https://it.wikipedia.org/wiki?curid=25746", "title": "Abel Ferrara", "text": "I suoi film narrano storie di religione, redenzione, peccato, tradimento e violenza e sono ambientati in metropoli notturne e infernali. Ha collaborato fino al 1996 con l'amico sceneggiatore Nicholas St. John, \u00e8 accreditato come attore con lo pseudonimo di Jimmy Laine.\nBiografia.\nLa formazione.\nAbel Ferrara nasce nel Bronx (New York). Il padre, figlio di immigrati italiani originari di Sarno (provincia di Salerno), \u00e8 un allibratore, che nonostante qualche guaio fece fortuna e che Ferrara ricorder\u00e0 con amore; la madre \u00e8 una casalinga figlia di immigrati irlandesi. L'educazione del giovane Ferrara \u00e8 affidata al nonno paterno; malgrado la differenza di lingua (il nonno non impar\u00f2 mai l'inglese), con lui scoprir\u00e0 i suoi primi film. A quindici anni Ferrara conosce Nicholas St. John, quello che sar\u00e0 lo sceneggiatore dei suoi film pi\u00f9 famosi, con il quale avr\u00e0 un'amicizia molto lunga. Insieme formano un gruppo musicale, con Ferrara come cantante.\nLa grande passione per il cinema port\u00f2 Ferrara, ancora ventenne, a girare in Super8 alcuni cortometraggi amatoriali contro la guerra del Vietnam tra cui \"Nicky's Film\". Nel 1975 gir\u00f2 un corto intitolato \"The Old-Up\", un thriller politico ambientato tra la classe operaia, e un altro intitolato \"Could This Be Love\", storia di due donne borghesi che pagano una prostituta e la portano ad una cena importante, dove la spacciano per la sorella di una delle due. Nel 1977 Ferrara gir\u00f2 il suo primo film. Si tratta di un porno, intitolato \"9 Lives of a Wet Pussy\". Il film \u00e8 firmato con lo pseudonimo Jimmy Boy L. Ferrara \u00e8 presente anche come attore (ma non \u00e8 stato mai chiarito se partecipa alle scene porno), con lo pseudonimo Jimmy Laine, che user\u00e0 nei suoi primi film.\nI primi film.\nNel 1979 Ferrara gir\u00f2 quello che si pu\u00f2 considerare il suo primo vero film: \"The Driller Killer\", storia di un pittore che impazzisce e inizia ad uccidere con un trapano alcuni barboni, riscosse un buon successo fra gli amanti del genere splatter, conoscendo anche una discreta distribuzione. Il budget era molto ristretto, e gli attori erano tutti non professionisti, amici del regista.\nCon il successivo film, \"L'angelo della vendetta\" del 1981, Ferrara ammorbid\u00ec in parte la violenza esplicita delle prime opere per una regia pi\u00f9 sobria, ma allo stesso tempo pi\u00f9 tagliente. Il film cost\u00f2 100.000 dollari. L'immagine della ragazza sordomuta vestita da suora, che impugna una pistola alla festa in maschera finale \u00e8 diventata un'icona. Nel 1984 Ferrara diresse il thriller \"Paura su Manhattan\", interpretato da Melanie Griffith. Il budget fu enorme rispetto ai primi due film: 5 milioni di dollari.\nLa televisione.\nTra il 1984 e il 1986 Ferrara lavor\u00f2 per la televisione statunitense. Decisivo fu l'incontro con Michael Mann, produttore della serie \"Miami Vice\". Ferrara diresse due episodi: \"Gli invasori della casa\" (1x20) e \"Una donna senza onore\" (2x5). Nel 1986 Ferrara diresse \"Il gladiatore\", svolto in cambio di un anticipo per la sceneggiatura di \"King of New York\". Lo stesso anno Ferrara lavor\u00f2 ancora per Michael Mann, dirigendo l'episodio pilota della serie \"Crime Story\" (1x1-2) .\nIl ritorno al cinema.\nDopo la parentesi televisiva Ferrara torn\u00f2 sul grande schermo nel 1987, con il film \"China Girl\", una sorta di Romeo e Giulietta ambientato nel quartiere newyorkese di Little Italy, che ebbe uno scarso successo di pubblico. Nel 1988 Ferrara accett\u00f2 un film su commissione, intitolato \"Oltre ogni rischio\", tratto da un romanzo dello scrittore Elmore Leonard. Il film si rivel\u00f2 un pasticcio, e il regista si disinteress\u00f2 del montaggio finale.\nLa scoperta di un autore.\nNel 1989 Ferrara torn\u00f2 a lavorare con Nicholas St. John. Il film \u00e8 un \"gangster movie\" intitolato \"King of New York\", interpretato da Christopher Walken, che inizi\u00f2 un duraturo sodalizio con il regista. Il film fu girato con un budget di 5 milioni di dollari e ottenne un grande successo di pubblico e di critica, aprendo al regista le porte della notoriet\u00e0 in Europa. Per molti critici questo \u00e8 il film della scoperta di Ferrara.\nLa \"Trilogia del Peccato\".\nFra il 1992 ed il 1995 Ferrara diresse tre film che rappresentano la massima espressione della sua filosofia del peccato e della redenzione. \"Il cattivo tenente\", girato nel 1992, narra di un poliziotto, interpretato da Harvey Keitel, peccatore incallito che ad un certo punto sente di doversi fermare, e comincia a cercare una dolorosa redenzione mettendosi sulle tracce di due ragazzi che hanno stuprato una suora. \"Occhi di serpente\", girato nel 1993, interpretato tra gli altri da Madonna narra di un regista, anche lui peccatore, che trova dolorosamente il modo di redimersi e cercher\u00e0 di attuarlo. \"The Addiction\", girato nel 1995, horror molto sui generis, narra di una resa incondizionata al peccato, una volta capito che non ci sar\u00e0 redenzione. La protagonista, una studentessa di filosofia, morsa da un vampiro diviene consapevole che la vita \u00e8 anzitutto aggressione e volont\u00e0 di annullamento di ogni altro essere. La distruzione dell'io che si concretizza simbolicamente alla fine del film porta al contempo una nuova e misteriosa rinascita. Il simbolismo cristiano si intreccia alla filosofia nietzschana in un contesto apocalittico.\nNel 1993 il regista diresse \"Ultracorpi - L'invasione continua\", remake del classico \"L'invasione degli ultracorpi\" di Don Siegel. Nonostante sia stato prodotto dalla Warner Bros. il film venne distribuito a malapena nelle sale e nel Regno Unito usc\u00ec solo per il mercato dell'home video. Nel 1996 Ferrara diresse il noir \"Fratelli\", con un budget di cinque milioni di dollari e attori del calibro di Christopher Walken, Chris Penn e Benicio del Toro. Il film frutt\u00f2 a Chris Penn il premio come miglior attore non protagonista al Festival di Venezia. Quella di \"Fratelli\" fu l'ultima sceneggiatura scritta da St. John per il regista.\nIl dopo St. John.\nDopo aver girato il videoclip \"California\" (primo videoclip musicale di Ferrara) per la cantante francese Myl\u00e8ne Farmer, il regista inaugur\u00f2 il suo nuovo corso dirigendo nel 1997 \"Blackout\", interpretato da Matthew Modine e, in un piccolo ruolo, dalla modella Claudia Schiffer. Dopo aver diretto un episodio del film collettivo \"Subway Stories - Cronache metropolitane\", intitolato \"Love on A Train\", Ferrara diresse nel 1998 \"New Rose Hotel\", interpretato ancora una volta da Christopher Walken, insieme a Willem Dafoe e Asia Argento. Il film non ebbe molto successo presso la critica, che rimprover\u00f2 al regista il fatto di non lavorare pi\u00f9 con St. John.\nDopo tre anni di silenzio, nel 2001 arriv\u00f2 sugli schermi \"Il nostro Natale\", thriller secco che riport\u00f2 il regista ai temi dei suoi esordi. Dopo altri quattro anni di silenzio, durante i quali il regista cerc\u00f2 di girare film negli Stati Uniti ma non ci riusc\u00ec perch\u00e9 non trov\u00f2 i finanziamenti, Ferrara gir\u00f2 in Italia \"Mary\", interpretato da Juliette Binoche, Matthew Modine e da Forest Whitaker. Il film ottenne un ottimo successo presso la critica, e vinse un premio speciale al Festival di Venezia.\nNel 2007 Ferrara diresse \"Go Go Tales\", film su un locale di lap dance, girato a Cinecitt\u00e0, con protagonisti William Dafoe, Matthew Modine e nuovamente Asia Argento; nella pellicola compare anche Riccardo Scamarcio. Nel 2008 Abel Ferrara diresse \"Chelsea on the Rocks\", documentario che narra la storia del Chelsea Hotel, uno dei pi\u00f9 noti hotel di New York, frequentato da personalit\u00e0 quali Stanley Kubrick, Bob Dylan, Charles Bukowski e Andy Warhol. Il film \u00e8 interpretato tra gli altri da Dennis Hopper.\nNel 2011 dirige il film \"\", con Willem Dafoe e Natasha Lyonne. Le prime immagini del film sono state mostrate in anteprima mondiale al Locarno Festival, dove ha ricevuto il Pardo d'onore. Nel settembre 2011 il film viene presentato in concorso al Festival di Venezia. Nello stesso anno dirige il video musicale della canzone \"Cattivi guagliuni\", primo singolo estratto dall'omonimo album dei 99 Posse.\nDopo aver girato \"Welcome to New York\", un film sul , gira \"Pasolini\", sulla storia di Pier Paolo Pasolini e le sue ultime ore di vita. Il 17 luglio 2016 al Collisioni Festival annuncia che girer\u00e0 nella pianura padana un film con Nicolas Cage e Willem Dafoe che si chiamer\u00e0 \"Siberia\". Nel 2017 gira il film-documentario \"Piazza Vittorio\", su immigrazione e potenziale creativo della diversit\u00e0, presentato fuori concorso alla 74\u00aa Mostra del cinema di Venezia, e che annovera tra le apparizioni quelle di Willem Dafoe e Matteo Garrone.\nNel 2020 gira \"Siberia\" presentato al Festival di Berlino. Il film \u00e8 la rappresentazione del viaggio interiore tormentato del protagonista Clint interpretato da Willem Dafoe. Lo stesso anno, alla riapertura del Museo Nazionale Romano dopo la pandemia di COVID-19, ha letto i testi drammatici di Gabriele Tinti ispirati al \"Galata suicida\" in un momento in cui in tutto il mondo le sculture venivano abbattute. Dopo la lettura a \"Rolling Stone\" ha dichiarato riguardo la distruzione delle statue di generali sudisti da parte di manifestanti legati al movimento Black Lives Matters che \"queste statue che difendono la schiavit\u00f9 non hanno senso e - ha aggiunto - non ha senso demolirle, perch\u00e9 non aveva senso costruirle\". Con Tinti ha collaborato nuovamente in un reading ispirato al Cristo alla colonna di Donato Bramante alla Pinacoteca di Brera e a Napoli di fronte al Cristo velato\nEstetica e stile.\nPer quasi tutta la sua carriera Abel Ferrara \u00e8 dovuto scendere molte volte a compromessi con i produttori, ma quando ha avuto il controllo di un film si \u00e8 spinto fino in fondo senza ripensamenti. \u00c8 difficile separare la sua visione registica dalla scrittura di Nicholas St. John, in quanto i due sono stati per anni uniti in perfetta simbiosi.\nCome nel cinema di Martin Scorsese, che Ferrara ama molto, peccatori ed emarginati incontrano una speranza di redenzione. Ferrara rimane ancorato al proprio substrato culturale, alle storie di malavita newyorkese, per raccontare la voglia di redenzione di ogni uomo. Parla di peccatori a contatto con il peccato e della loro voglia di liberarsene.\nIl suo campo d'azione privilegiato \u00e8 il noir, ambientato in citt\u00e0 cupe e violente in cui si aggirano personaggi tormentati, spesso drogati o alcolizzati, e gangster. Altra presenza costante nei suoi film \u00e8 la religione.\nFerrara ha infatti una forte visione cattolica con qualche riferimento al buddhismo."}
{"id": "25747", "revid": "118823419", "url": "https://it.wikipedia.org/wiki?curid=25747", "title": "Numero magico (fisica)", "text": "In fisica nucleare, un numero magico \u00e8 un numero di nucleoni (protoni o neutroni) in corrispondenza del quale i nuclei risultano particolarmente stabili (oppure in corrispondenza del quale nuclei instabili presentano un'instabilit\u00e0 assai minore, una quasi-stabilit\u00e0). Ci\u00f2 accade perch\u00e9, secondo il modello attualmente pi\u00f9 accettato (detto \"a shell\"), in questo modo i nucleoni sono sistemati in livelli completi all'interno del nucleo atomico. I numeri sono:\n2, 8, 20, 28, 50, 82, 126.\n\u00c8 stato ipotizzato, ma ci\u00f2 deve essere ancora confermato, che il numero 184 sia anch'esso un numero magico.\nInoltre nuclei che hanno sia il numero di neutroni, sia quello di protoni uguale ad uno dei numeri magici di cui sopra, sono ancora pi\u00f9 stabili e vengono chiamati \"nuclei doppiamente magici\". Di tutte le combinazioni possibili dei numeri magici per formare nuclei doppiamente magici, 4 (5 per altri autori) si riscontrano in natura e sono: elio-4 (2,2); ossigeno-16 (8,8); calcio-40 (20,20); piombo-208 (82,126); calcio-54(20,34). Altri autori considerano anche il calcio-48 (20,28) un nucleo doppiamente magico, anche se \u00e8 un nucleo instabile. Lo 100Sn radioattivo fu scoperto in tempi relativamente recenti, nel 1994."}
{"id": "25749", "revid": "5695", "url": "https://it.wikipedia.org/wiki?curid=25749", "title": "Pupieno", "text": "Biografia.\nOrigini e carriera.\nLa sua famiglia era composta dal figlio Tiberio Clodio Pupieno Massimo e dalla figlia Pupiena Sestia Paolina Cetegilla; forse Marco Pupieno Africano, console del 236 fu suo figlio.\nLa carriera di Pupieno \u00e8 raccontata dalla spesso inaffidabile \"Historia Augusta\", che dipinge un uomo di umili condizioni salito nella scala sociale grazie a una carriera nell'esercito romano. Secondo questa fonte, infatti, Pupieno sarebbe stato prima \"primus pilus\" (primo centurione di una legione), poi tribuno militare, pretore, proconsole di Bitinia, Grecia e Gallia Narbonense, console suffetto (probabilmente nel 207) e ordinario (nel 234); combatt\u00e9 prima nell'Illirico contro i Sarmati Iazigi e poi, divenuto governatore di Germania (Superiore o Inferiore) contro i Germani (Franchi o Alemanni). Nel 234 sarebbe divenuto \"praefectus urbi\", guadagnandosi la fama di severit\u00e0. Il pi\u00f9 autorevole Erodiano conferma il governatorato della Germania, che esercit\u00f2 con successo, tanto che in seguito, quando avrebbe avuto bisogno di raccogliere truppe contro Massimino il Trace, sarebbero accorsi molti Germani.\nAscesa al trono.\nAl di l\u00e0 della veridicit\u00e0 del racconto al riguardo delle sue umili origini, Pupieno \u00e8 attestato come appartenente all'aristocrazia senatoriale romana. Nel 238 il Senato romano, che aveva accettato malvolentieri l'elevazione a imperatore di Massimino il Trace da parte dell'esercito, colse l'occasione di una rivolta in Africa per nominarne i capi imperatori (Gordiano I e Gordiano II) e per dichiarare Massimino \"nemico dello Stato\"; temendo, correttamente, un attacco di Massimino, che si trovava sulla frontiera danubiana, il Senato form\u00f2 una commissione, detta \"XX Viri Ex S.C. Rei Publicae Curandae\" (\"Vigintiviri per la cura dello Stato per volere del Senato\"), il cui scopo era difendere la citt\u00e0 da Massimino, e di cui faceva parte anche Decimo Celio Calvino Balbino.\nAttorno alla met\u00e0 del mese di gennaio del 238, per\u00f2, Capelliano, ex-governatore della Mauretania e ora governatore di Numidia leale a Massimino, sconfisse l'esercito dei due Gordiano nella battaglia di Cartagine, ponendo fine alla loro rivolta. Avendo perso i propri capi, e trovandosi di fronte alla minaccia posta da Massimino che stava giungendo dalla frontiera, il Senato si riun\u00ec in fretta nel Tempio di Giove Capitolino ed elesse due nuovi imperatori, Balbino e Pupieno (1\u00ba febbraio).\nSi ebbe per\u00f2 una rivolta della plebe di Roma, in particolare dei sostenitori del partito dei Gordiani, che volevano fosse eletto imperatore uno della famiglia dei ribelli sconfitti. Pupieno e Balbino raccolsero un certo numero di giovani dell'ordine equestre e cercarono di aprirsi un varco tra la folla, essendone respinti. Decisero allora di nominare cesare il figlio di Antonia Gordiana, sorella di Gordiano II e figlia di Gordiano I, passato alla storia come Gordiano III. Pupieno, in virt\u00f9 della sua carriera militare, fu inviato contro Massimino alla testa dell'esercito a Ravenna, mentre Balbino rimaneva a Roma a sedare una rivolta della plebe dovuta all'uccisione di due pretoriani per mano di due senatori nella Curia.\nNel frattempo, la situazione di Massimino non era facile. Il malcontento per la scarsit\u00e0 di rifornimenti e le difficolt\u00e0 incontrate nell'assedio di Aquileia, spinsero i suoi legionari a riconsiderare la loro fedelt\u00e0. I soldati della \"Legio II Parthica\" uccisero l'usurpatore e si arresero a Pupieno tra la fine di marzo e gli inizi di aprile.\nRegno e caduta.\nPupieno entr\u00f2 in Aquileia trionfante e offri pubblici sacrifici; in seguito fece un breve discorso alle truppe riunite, che dallo stesso si erano recate in pace; diede loro un premio in denaro, invitandoli a tornare presso le loro sedi lungo il \"limes\" per compiere il loro dovere, ora fedeli ai nuovi \"Augusti\"; e infine fece ritorno a Roma insieme con la guardia pretoriana e gli ausiliari germanici.\nNella capitale fu accolto da Balbino, Gordiano e l'intero Senato come un trionfatore. Tenne, quindi, un discorso ai senatori, poi da l\u00ec, insieme con Balbino e Gordiano III, si ritir\u00f2 al palazzo imperiale. Poco dopo cominciarono nuovi disordini in citt\u00e0. Balbino era stato coinvolto nello scontro con i partigiani di Gordiano III e la citt\u00e0 bruciava per gli incendi appiccati dai rivoltosi. Con la presenza di entrambi i co-imperatori, la situazione si stabilizz\u00f2, ma l'inquietudine rimase. Il rapporto fra Balbino e Pupieno fu inquinato dal sospetto fin dall'inizio. Entrambi, infatti, temevano di essere assassinati l'uno dall'altro. Essi pianificarono una grandissima doppia campagna, Pupieno contro i Sasanidi e Balbino contro le trib\u00f9 germaniche, ma nel frattempo si combattevano spesso fra loro.\nFu forse il timore che gli imperatori scelti dal senato sciogliessero la Guardia pretoriana sostituendola con la guardia germanica che spinse alcuni pretoriani a mettere in atto un colpo di Stato. Pupieno, avvertito del pericolo, chiese a Balbino di convocare la guardia germanica, ma questi, temendo si trattasse di un tranello per ucciderlo si rifiut\u00f2, incominciando un acceso alterco col collega. I pretoriani ebbero dunque vita facile a penetrare nel palazzo imperiale e a catturare i due augusti indifesi, che furono portati nell'accampamento della Guardia, dove furono macellati. All'arrivo della guardia germanica, i pretoriani avevano gi\u00e0 acclamato imperatore Gordiano III.\nEssi avevano regnato insieme poco meno di tre mesi. Le monete emesse nel loro breve regno mostrano uno dei due su una faccia e due mani allacciate sull'altra a simboleggiare il loro potere congiunto."}
{"id": "25752", "revid": "9", "url": "https://it.wikipedia.org/wiki?curid=25752", "title": "Agente segreto 007", "text": ""}
{"id": "25756", "revid": "125340327", "url": "https://it.wikipedia.org/wiki?curid=25756", "title": "James Bond", "text": "James Bond \u00e8 un personaggio immaginario creato nel 1953 dallo scrittore britannico Ian Fleming, poi reso universalmente famoso dai film ispirati ai libri dei quali \u00e8 protagonista (dodici romanzi e due raccolte di storie): colto e raffinato agente segreto del controspionaggio inglese, gi\u00e0 comandante della Marina Militare, Bond ha come numero identificativo 007, dove il doppio zero indica che ha \"licenza di uccidere\".\nIl successo del personaggio ha fatto s\u00ec che, dopo la morte di Fleming nel 1964, vari scrittori - Kingsley Amis, Christopher Wood, John Edmund Gardner, Raymond Benson, Sebastian Faulks, Jeffery Deaver, William Boyd e Anthony Horowitz - abbiano continuato a creare storie su James Bond.\nIn origine questa spia britannica si sarebbe dovuta chiamare \"James Secretan\", poi Fleming, che cercava un nome semplice, fu colpito da quello dell'autore di un libro di ornitologia che aveva fra le mani: James Bond appunto.\nI film \"ufficiali\" con le avventure di James Bond sono prodotti dalla EON Productions Ltd. sotto la supervisione prima di Harry Saltzman e Albert Broccoli, poi dei figli di quest'ultimo, Barbara Broccoli e Michael G. Wilson: sono caratterizzati da un tema musicale memorabile (di Monty Norman), canzoni a tema (di John Barry i primi dodici) interpretate dai maggiori cantanti del momento su titoli di testa sempre molto originali. I film hanno colpito subito gli spettatori per gli scenari esotici dove il protagonista agisce spostandosi da un continente all'altro, le sue sfide estreme con il nemico di turno, le auto fantasiosamente accessoriate per difendersi e attaccare, le armi e i \"gadget\" da missione che gli fornisce Q, nonch\u00e9 le donne sempre bellissime che seduce, e che per questo sono chiamate \"Bond girl\" dalla critica e dal pubblico.\nBiografia.\nSebbene il personaggio di James Bond sia una figura letteraria di pura fantasia, il suo creatore Ian Fleming ne scrive un'accurata biografia nel capitolo 21 di \"Si vive solo due volte\", il suo penultimo romanzo, per mezzo di un appassionato necrologio scritto dall'ammiraglio Miles Messervy, altrimenti noto come M, direttore del Secret Intelligence Service (SIS). Altri riferimenti possono essere tratti dai romanzi e racconti dei successori di Fleming.\nJames Bond nasce da genitori borghesi, Andrew Bond di Glencoe, scozzese, e Monique Delacroix, franco-svizzera del cantone di Vaud. Il padre \u00e8 rappresentante all'estero della ditta Vickers e pertanto la prima educazione di Bond si svolge all'estero, dove apprende perfettamente la lingua francese e quella tedesca. Bond ha undici anni quando i suoi genitori rimangono uccisi in un incidente alpinistico a Chamonix. Il giovane Bond viene allevato da Charmian Bond, una zia, in un villaggio vicino a Canterbury, Kent, dove quest'ultima ne cura l'educazione fino a fargli raggiungere una preparazione tale da farlo entrare a Eton, dove il padre lo aveva iscritto dalla nascita, gi\u00e0 in adolescenza. Dopo soli due anni Bond viene espulso a causa di una relazione con una cameriera. La zia riesce allora a iscriverlo a Fettes, scuola del padre, dove il giovane raggiunge risultati eccellenti, sia scolasticamente sia nel campo dello sport, fortemente incentivato dalla scuola. Sebbene incline alla solitudine, Bond riesce a crearsi solide amicizie nei circoli sportivi tradizionali della scuola. Secondo John Pearson e stando a un'allusione di Fleming in \"Dalla Russia con amore\", Bond ha anche studiato per un certo tempo all'Universit\u00e0 di Ginevra.\nTerminati gli studi, nel 1941, all'et\u00e0 di diciassette anni, si dichiara pi\u00f9 vecchio di due anni ed entra in quello che sarebbe poi divenuto il Ministero della difesa, grazie all'aiuto di un amico del defunto padre. Gli viene accordato il grado di tenente di vascello del Servizio Speciale del Royal Naval Reserve e termina la guerra con il grado di capitano di fregata in virt\u00f9 dei suoi servizi soddisfacenti. Classificato prima con il numero 7777 e poi come 007, lavora a Hong Kong e in Giamaica prima della missione al Casino Royale. Qui Bond vince la partita contro l'agente sovietico Le Chiffre, ma le esperienze che seguono sono cos\u00ec drammatiche che inducono Bond a dubitare delle proprie certezze.\nDopo anni di lotta contro la SMERSH, il reparto eliminazioni del KGB responsabile di aver indotto al suicidio l'amata Vesper Lynd, Bond vede nascere nuovi nemici, uno su tutti Ernst Stavro Blofeld e la sua SPECTRE, che uccidono Tracy Di Vicenzo, la moglie, poco dopo le nozze. Sconvolto e depresso Bond cerca vendetta e, durante una missione in Giappone, la ottiene. Rimane per\u00f2 vittima di un'amnesia e resta per qualche tempo in un'isoletta del Giappone con l'amante Kissy Suzuki, che rimane incinta a sua insaputa, mentre a Londra \u00e8 dato per morto.\nRiappare dal suo capo un anno dopo e tenta di ucciderlo. Si scopre che era stato sottoposto a lavaggio del cervello dai sovietici. M, che si fida di lui, lotta per rimetterlo in forma e lo spedisce a uccidere \"l'uomo dalla pistola d'oro\". Bond torna totalmente ristabilito. Dopo varie missioni l'agente svizzero \"Flicka\" Von Grusse, una donna che non dimenticher\u00e0, e dopo aver per breve tempo assunto il comando di una sezione speciale del SIS, Bond torna nel suo pieno vigore negli anni novanta. Nel mondo reale sarebbe un florido settantenne che affronta nuove missioni e nuovi nemici come l'Unione di Le G\u00e9rant, l'erede della Spectre, che arriva perfino a farlo dubitare della sua stessa innocenza, e nuovi alleati come Barbara Mawdsley, la nuova M, che diventer\u00e0 per lui figura guida come era stato l'ammiraglio Messervy.\nRomanzi.\nIan Fleming.\nNel 1952 Ian Fleming, fresco sposo della contessa Anne Geraldine Rothermere Charteris, per \"sconfiggere la noia della vita coniugale\" si mette al lavoro del primo romanzo di una serie destinata a rivoluzionare il mondo del cinema e della letteratura. Si tratta di \"Casino Royale\" che sar\u00e0 pubblicato l'anno successivo e che introduce l'agente segreto britannico per antonomasia: James Bond.Il nome \"James Bond\" fu preso in prestito da una persona vivente; James Bond era un ornitologo americano del quale Fleming, appassionato di \"bird watching\", possedeva un libro. Un'altra versione sostiene invece che Bond soggiorn\u00f2 per un periodo in Giamaica vicino a Fleming, che gli \"rub\u00f2\" cos\u00ec il nome per il personaggio. Da allora, con cadenza annuale, dedicher\u00e0 il periodo del suo soggiorno nella villa GoldenEye in Giamaica alla stesura di un nuovo romanzo della serie. Alla fine la sua opera sar\u00e0 composta da dodici romanzi e due raccolte di racconti.\nRobert Markham.\nAlla morte di Ian Fleming la Glidrose, casa di produzione da lui fondata, decide di affidare la stesura di un nuovo romanzo a un rinomato scrittore britannico appassionato della saga e amico personale dell'autore. Si tratta di Kingsley Amis che firma l'opera con lo pseudonimo di Robert Markham. L'esperimento ha prodotto un solo romanzo di pregevole fattura.\nJohn Pearson.\nNel 1973 John Pearson, biografo ufficiale di Ian Fleming, pubblica una biografia su 007 basata sugli elementi dei romanzi. Alla fine si tratta di un'opera intrigante e ben realizzata che entra a pieno titolo, con l'approvazione della Glidrose stessa, nella saga letteraria.\nChristopher Wood.\nNegli anni settanta le sceneggiature dei film si discostano talmente dai \"plot\" di Ian Fleming che la Glidrose decide di provare a tornare sul mercato con dei libri che riportino le trasposizioni letterarie dei film (\"tie in\"). Per questa attivit\u00e0 \u00e8 scelto Christopher Wood, lo stesso sceneggiatore, che porta alle stampe due libri contemporaneamente all'uscita dei film.\nJohn Edmund Gardner.\nGli anni ottanta segnano la rinascita della saga letteraria. La Glidrose sceglie John Edmund Gardner: un romanziere con rinomata esperienza in gialli e spy story. I primi romanzi della sua serie di sedici libri diventano dei best seller. Negli ultimi per\u00f2 fatica sempre pi\u00f9 a tenere alto il livello qualitativo che scade nettamente.\nRaymond Benson.\nPer vivacizzare la saga la Glidrose si affida a Raymond Benson, un programmatore di videogiochi, molto appassionato di 007, che negli anni ottanta aveva pubblicato un saggio sul personaggio. Dal punto di vista qualitativo si rivela un'ottima scelta e alla fine l'autore texano d\u00e0 alle stampe nove romanzi e tre racconti. Durante la sua produzione nel 1999 la casa editrice cambia nome e \"Tempo di uccidere\" sar\u00e0 il primo romanzo curato dalla Ian Fleming Publications.\nSebastian Faulks.\nPer celebrare il centenario della nascita dell'autore che invent\u00f2 007 la Ian Fleming Publications ha realizzato un romanzo pubblicato proprio nel giorno del compleanno: il 28 maggio 2008. Dopo un lungo periodo in cui si sono rincorse le voci su possibili autori, nel luglio 2007 \u00e8 stata sciolta la riserva ed \u00e8 stato comunicato al mondo il nome dell'autore: Sebastian Faulks. Il titolo del libro \u00e8 \"Non c'\u00e8 tempo per morire\" (\"Devil May Care\").\nJeffery Deaver.\nNel 2010 la Ian Fleming Publications ha annunciato che sarebbe stato Jeffery Deaver il nuovo autore per 007. L'autore era stato premiato qualche anno prima con il prestigioso CWA Ian Fleming Steel Dagger, sponsorizzato dalla stessa casa editrice. Il libro \u00e8 uscito il 26 maggio ed \u00e8 intitolato \"Carta bianca\" (\"Carte Blanche\").\nWilliam Boyd.\nIl 2013 \u00e8 l'anno del pluripremiato William Boyd per scrivere una nuova avventura di 007. L'autore aveva usato Ian Fleming come personaggio di un suo precedente romanzo (\"Ogni cuore umano\"). Nel romanzo 007 ha da poco festeggiato i quarantacinque anni, quando viene chiamato per fermare una guerra civile nello \"Zanzarim\" (stato fittizio dell'Africa Occidentale).\nAnthony Horowitz.\nOrmai intrapresa la soluzione di affidare a diversi romanzieri i nuovi capitoli della saga, nel 2014 la Ian Fleming Publications annunci\u00f2 il nome di Anthony Horowitz per un romanzo che \u00e8 stato pubblicato l'8 settembre 2015. Alcune mesi prima dell'uscita comunic\u00f2 il titolo Trigger mortis e la presenza di Pussy Galore tra i personaggi della sua avventura. Per l'autore si \u00e8 trattato nuovamente di portare in vita un mito della letteratura inglese dato che gi\u00e0 aveva scritto un \"sequel\" ufficiale delle avventure di Sherlock Holmes. Il 31 maggio 2018 esce il nuovo libro Forever and a day a sua volta \"prequel\" di Casin\u00f2 Royale. Nel romanzo James Bond ottiene lo status di Doppio 0, al posto del collega 007 ucciso in circostanze sospette a Marsiglia. Entrambi i due libri di Horowitz sono inediti in Italia.\nLe altre serie di 007.\nJames Bond Jr. 003 1/2.\nR.D. Mascott.\nGi\u00e0 nel 1967 la Glidrose prova a pubblicare un'avventura bondiana per un pubblico di ragazzini. Affida cos\u00ec a un autore, che si firma con lo pseudonimo R.D. Mascott, la stesura delle avventure di un giovane nipote di James Bond. Secondo alcune voci, dietro questa firma, si nasconderebbe l'autore di libri per ragazzi Arthur Calder-Marshall. Il libro non ebbe un gran successo e la linea giovanile si svilupper\u00e0 meglio pi\u00f9 avanti con la saga di \"Young Bond\".\nSerie \"Young Bond\".\nCharlie Higson.\nDopo la serie di Raymond Benson la Ian Fleming Publications decise di provare alcune strade parallele per la serie letteraria. Sulla via del successo delle avventure di Harry Potter, affid\u00f2 al romanziere britannico Charlie Higson il progetto di una serie sul giovane James Bond ai tempi di quand'era studente a Eton e non ancora agente segreto.\nSteve Cole.\nDato il successo della serie di Higson sul giovane James Bond, nel 2014 affidano a Steve Cole il compito di proseguire su quel cammino.\nLa serie \"The Moneypenny Diaries\".\nKate Westbrook.\nParallelamente alla serie \"Young Bond\", la Ian Fleming Publications segue la produzione di una serie da un punto di vista pi\u00f9 femminile. Affida cos\u00ec alla scrittrice Samantha Weinberg, che si firmer\u00e0 con lo pseudonimo Kate Westbrook, i \"Diari di Moneypenny\". \"Miss Moneypenny\" \u00e8 uno dei personaggi inventati da Ian Fleming e pi\u00f9 precisamente \u00e8 la segretaria di M, il capo dei servizi segreti britannici, perennemente attratta da 007. \u00c8 stata portata sullo schermo per i primi quattordici film della saga dell'agente segreto dall'attrice canadese Lois Maxwell (1927-2007).\nIl mondo di Bond.\nI servizi segreti britannici.\nBond lavora per l'MI6, i servizi segreti militari del Regno Unito. Nella maggior parte dei romanzi e film la sede del SIS si trova nei pressi di Regent's Park, celata come sede della Universal Exports ltd., societ\u00e0 di import-export. A partire da GoldenEye la sede del servizio \u00e8 quella reale e non pi\u00f9 segreta nei pressi di Vauxhall Bridge.\nAll'interno del servizio, chi occupa una carica burocratica \u00e8 designato con una lettera: M \u00e8 il superiore diretto di James Bond. Il nome M deriva dall'iniziale del nome del primo capo dell'MI6, Sir Mansfield Smith-Cumming; Q, che sta per \"Quartermaster\", ovvero il maggiore Goeffrey Boothroyd, che si occupa di quella branca tecnologica dell'organizzazione impegnata a sviluppare gli immancabili \"gadget\" di cui 007 non pu\u00f2 fare a meno. Miss Moneypenny \u00e8 la prima e unica segretaria di M, che Bond incontra tutte le volte che capita in ufficio e con la quale finisce sempre per civettare, prendendola e venendo preso in giro. Altri impiegati del servizio segreto britannico sono il capo di stato maggiore di M, Bill Tanner, uno dei pi\u00f9 fidati amici di Bond, presente sia nei romanzi sia nei film; Anne Reily, detta \"Q'uete\" (traducibile in italiano con Q'arina), assistente di Q in alcuni romanzi di Gardner; il medico del servizio in quasi tutti i romanzi, Sir James Molony, che si prende cura di 007 dopo gli avvenimenti di \"Al servizio segreto di sua Maest\u00e0\" e in innumerevoli altre occasioni; infine le segretarie di James Bond: dapprima Loelia Ponsonby a cui, sposatasi, succede Miss Mary Goodnight che, trasferitasi nella sede SIS della Giamaica, reincontra Bond quando questi vi viene inviato per risolvere la questione Scaramanga in \"L'uomo dalla pistola d'oro\", e infine Helena Marksbury, con la quale Bond vive un'inevitabile storia d'amore.\nChi si trova ad affiancare Bond in un'indagine di solito muore. Una curiosa eccezione \u00e8 quella dell'agente della CIA Felix Leiter, che spesso \u00e8 stato \u00abil supporto mandato ad aiutare Bond\u00bb nei romanzi e al cinema. Felix Leiter nei film \u00e8 stato interpretato da pi\u00f9 attori di fisionomia diversissima, finch\u00e9 \"uno dei cattivi\" (in \"Vendetta privata\") ha deciso di gettarlo in pasto agli squali, come Ian Fleming aveva immaginato nel romanzo \"Vivi e lascia morire\". Al momento di trarne il film si era preferito soprassedere per l'eccessiva violenza della scena. Leiter \u00e8 sopravvissuto restando affetto da handicap. In \"Casino Royale\" \u00e8 tornato in versione afroamericana. Il personaggio muore in No Time To Die.\nFra i collaboratori ricorrenti di Bond si pu\u00f2 annoverare anche Ren\u00e9 Mathis, agente segreto francese che trova la sua prima apparizione sul grande schermo solo in \"Casino Royale\", sebbene appaia spesso nei romanzi. Ren\u00e9 Mathis trova la morte in Bolivia per mano dell'organizzazione criminale Quantum nel successivo film \"Quantum of Solace\". In entrambi i film Mathis \u00e8 impersonato dall'attore italiano Giancarlo Giannini.\nI nemici.\nIl principale nemico di 007 era inizialmente lo SMER\u0160, una sezione dei servizi segreti sovietici (del NKVD, prima e del MVD, poi) incaricata di eliminare le spie occidentali e i nemici del comunismo. Come organizzazione avversaria di Bond nei romanzi lo SMERSH venne sostituito dalla SPECTRE, una potente organizzazione criminale comandata da Ernst Stavro Blofeld, famoso soltanto nei film per il suo gatto bianco. Nei primi film il suo volto era tenuto volutamente in ombra.\nA causa di svariati problemi legali la EON Productions per un lungo periodo non ha avuto i diritti per utilizzare nei propri film la SPECTRE e i personaggi a essa legati. Nell'impossibilit\u00e0 di utilizzare Blofeld e la SPECTRE, la EON Productions da \"Solo per i tuoi occhi\" \u00e8 costretta a inventarsi nuovi nemici per Bond, che da allora affronta cos\u00ec terroristi internazionali, trafficanti d'armi, ricchi signori dei media degenerati e numerosi altri. I nemici di Bond rientrano quasi sempre in un determinato clich\u00e9 (svelano il loro piano a Bond per narcisismo, catturano ma non uccidono il protagonista e cos\u00ec via) e si accompagnano a curiosi guardaspalle e bellissime donne che, il pi\u00f9 delle volte, finiranno per tradirli preferendo loro il fascino di Bond.\nLe \"Bond girl\".\nLe \"bond girl\" sono una delle caratteristiche portanti della serie cinematografica e in genere Bond riesce a sedurne almeno due a episodio per poi trovarsi solo con l'ultima in ordine di apparizione in teneri atteggiamenti alla fine del racconto.\nJames Bond \u00e8 nel linguaggio comune sinonimo di seduttore impagabile, ma anche lui nella sua lunga carriera ha incontrato donne che gli hanno cambiato per sempre la vita. La prima \u00e8 Vesper Lynd, la seconda la contessa Teresa Di Vicenzo. La morte tragica di entrambe segner\u00e0 per sempre la vita di Bond. L'unica \"bond girl\" ad aver avuto un figlio da Bond \u00e8 stata Kissy Suzuki, morta di cancro alle ovaie anni dopo la relazione con Bond. Nei film anche personaggi come Paris Carver, sua ex-fidanzata, e Camille Montes, che in parte riesce a fargli accettare il passato, suscitano in Bond sentimenti profondi.\nCinema.\nGli interpreti di James Bond al cinema.\nAgente speciale con licenza di uccidere, James Bond ha avuto sul grande schermo i volti di diversi attori. L'interpretazione rimasta nella memoria collettiva \u00e8 sicuramente quella dell'attore scozzese Sean Connery, che interpret\u00f2 il personaggio di Fleming nei primi cinque film, finch\u00e9 non se ne ritenne stanco e divenne un problema per la produzione scritturarlo.\nGeorge Lazenby, il secondo 007, fu il protagonista soltanto di \"Al servizio segreto di Sua Maest\u00e0\", film che, malgrado una sceneggiatura di ottimo livello (007 vi affronta uno dei suoi nemici pi\u00f9 celebri e c'\u00e8 il breve matrimonio di Bond), non ebbe il successo sperato poich\u00e9 il ricordo di Connery oscur\u00f2 la discreta prova d'attore di Lazenby.\nDopo l'effimero ritorno di Connery nel film successivo, il personaggio passa a Roger Moore, che lo interpret\u00f2 ben sette volte dal 1973 al 1985, dandone un'interpretazione molto ironica, elegante e carismatica, sulla falsariga di quella della serie \"Simon Templar\" e riuscendo a sua volta a far amare il personaggio sin da subito tanto quanto il primo interprete. Ancor oggi \u00e8 considerato assieme a Sean Connery il massimo momento di successo della spia inglese.\nAl contrario di Moore, il successore Timothy Dalton ha interpretato Bond solo in \"Zona pericolo\" (1987) e \"Vendetta privata\" (1989), il quindicesimo e il sedicesimo capitolo del franchise. Il ritratto del Bond di Dalton era pi\u00f9 cupo e pi\u00f9 serio: l\u2019attore infatti ha spinto per una rinnovata enfasi sul realismo crudo dei romanzi di Ian Fleming invece di trame fantasy e umorismo.\nDopo due soli film, la serie sub\u00ec un'interruzione di diversi anni e Dalton perse la voglia di riprendere il ruolo; consegn\u00f2 allora il testimone a Pierce Brosnan, che nei suoi quattro film di enorme successo, dal 1995 al 2002, si avvicin\u00f2 a Moore, che ammirava tantissimo, come ispirazione del suo Bond.\nDal 2006 Bond \u00e8 interpretato da Daniel Craig, che con \"Casino Royale\", \"Quantum of Solace\", \"Skyfall\" e \"Spectre\" fa ricominciare da zero la serie, creando un nuovo Bond, pi\u00f9 realistico e cupo, non invincibile ma anche pi\u00f9 serio e violento. Dopo aver girato \"Spectre\", in una intervista a \"Time Out,\" ha espresso esplicitamente la sua intenzione di non proseguire: ma nel 2017, a due anni da quella che sarebbe dovuta essere la sua ultima interpretazione, Craig ha cambiato idea dicendo \"questo lavoro mi diverte e se posso lo far\u00f2 ancora\". Dopo alcuni rinvii, l'ultimo film \u00e8 \"No Time to die\", nelle sale dal 30 settembre 2021. Inoltre i produttori Barbara Broccoli e Michael G. Wilson hanno offerto all'attore inglese un contratto per altri due film della serie, con un ingaggio vicino ai 150 milioni di dollari.\nDoppiatori italiani.\nNell'edizione italiana dei film di 007, l'attore protagonista \u00e8 stato doppiato inizialmente da Pino Locchi, che detiene il record di pellicole e di interpreti: infatti ha prestato la sua calda e inconfondibile voce a Sean Connery, George Lazenby e Roger Moore, per un totale di quattordici film ufficiali, cui va poi aggiunto \"Mai dire mai\".\nIl Bond di Timothy Dalton ha invece la voce di Michele Gammino, mentre quello impersonato da Pierce Brosnan \u00e8 stato doppiato da Luca Ward. Infine \u00e8 di Francesco Prando la voce dell'ultimo 007, Daniel Craig.\nGli orologi di James Bond.\nI film di 007 sono ormai diventati delle vere e proprie icone, grazie anche ai numerosi orologi che hanno accompagnato l'agente segreto britannico nel corso delle sue avventure. Ogni orologio rappresentava perfettamente lo stile, le tendenze e le tecnologie dell'anno di produzione del film.\nFilm non ufficiali.\nNon tutti i film che hanno avuto James Bond come protagonista sono stati prodotti dalla famiglia Broccoli e quelli al di fuori di questa categoria sono considerati in qualche modo \"apocrifi\" rispetto ai film \"ufficiali\", che vorrebbero in teoria narrare una \"continuity\" coerente.\nTra quelle non ufficiali si segnalano tre pellicole: \"Casino Royale\" del 1954, episodio della serie antologica \"Climax!\" con Barry Nelson, \"James Bond 007 - Casino Royale\" del 1967, film parodia con David Niven, e \"Mai dire mai\" del 1983, un \"remake\" apocrifo di \"Thunderball\", che fu realizzato dopo lunghe e complesse vicende legali e che vide Sean Connery nuovamente nel ruolo che aveva interpretato l'ultima volta dodici anni prima.\nIl motivo per cui questi film sono stati resi possibili \u00e8 dato dal fatto che nel 1954, subito dopo aver scritto e pubblicato il suo primo romanzo \"Casino Royale\", Ian Fleming vendette i diritti del primo libro per autorizzarne un film per la televisione. I diritti del romanzo sono poi passati a Charles Feldman che tent\u00f2 di produrre un film con la casa di produzione EON; poich\u00e9 le due parti non riuscirono a giungere a un accordo e Sean Connery rifiut\u00f2 il ruolo dell'agente segreto in un film \"non ufficiale\" a causa della sua collaborazione passata con EON, Feldman decise di produrre un film parodia, convinto di non poter competere contro la serie ufficiale. Solo nel 2006, 53 anni dopo la pubblicazione del romanzo, EON \u00e8 riuscita ad acquisire i diritti di \"Casino Royale\" e trasporlo cinematograficamente.\nPer quanto riguarda Thunderball, Kevin McClory prese parte a lunghe questioni legali poich\u00e9 aveva dichiarato di essere l'autore della storia che Fleming avrebbe poi rielaborato per la stesura del romanzo. Sebbene in un primo momento McClory e EON riuscirono ad andare d'accordo e a produrre insieme il film su \"Thunderball\" nel 1965, in seguito McClory non acconsent\u00ec all'utilizzo della SPECTRE e del personaggio di Ersnt Stavro Blofeld, poich\u00e9 legalmente i personaggi, che nella serie di romanzi apparvero per la prima volta in \"Thunderball\", appartenevano a McClory, che dichiarava di esserne l'autore. Di conseguenza la sceneggiatura del film \"La spia che mi amava\" fu cambiata per eliminare Blofeld e sostituirlo con Stromberg. Nel film \"Solo per i tuoi occhi\" nella scena iniziale che precede i titoli di apertura, James Bond uccide a sangue freddo un terribile nemico che ricorda moltissimo Blofeld, sebbene per i suddetti motivi legali, non venga fatto il suo nome. Due anni dopo McClory produsse il film \"Mai dire mai\", adattamento abbastanza fedele del libro \"Thunderball\", e negli anni successivi ne scrisse la sceneggiatura per un secondo \"remake\". In \"Mai dire mai\" Blofeld \u00e8 caratterizzato dalla compagnia di un gatto bianco di cui non si fa alcuna menzione nei libri di Fleming. Il gatto fu aggiunto soltanto nella serie cinematografica. Inoltre \u00e8 curioso che Blofeld sia apparso nei videogiochi \"GoldenEye: Rogue Agent\", \"GoldenEye Reloaded\" e \"007 Legends\", nonostante le varie battaglie legali. Nel 2014 EON \u00e8 riuscita a riprendere i diritti della SPECTRE e del personaggio di Blofeld dalla famiglia McClory.\nGiochi di ruolo.\nNel 1982 la Avalon Hill ottenne la licenza per la pubblicazione di un gioco di ruolo basato su James Bond sia dalla Danjaq S.A./EON Productions, che deteneva i diritti cinematografici, sia dalla Glidrose Publications, che deteneva quelli letterari, e nel 1983 pubblic\u00f2 \"James Bond 007: Role-Playing In Her Majesty's Secret Service\" di Gerry Klug, che divenne il pi\u00f9 popolare gioco di ruolo di spionaggio. Nonostante il successo, l'Avalon Hill non rinnov\u00f2 la licenza nel 1987 e il gioco usc\u00ec di produzione.\nCitazioni e omaggi.\nRiferimenti ad eventi reali.\nIl film Spectre parla di un'organizzazione internazionale di servizi segreti, i \"nove occhi\". Nella realt\u00e0 esiste un'organizzazione simile chiamata i \"Cinque occhi\", di cui fa parte anche il Regno Unito."}
{"id": "25758", "revid": "767487", "url": "https://it.wikipedia.org/wiki?curid=25758", "title": "Serie televisiva", "text": ""}
{"id": "25759", "revid": "599013", "url": "https://it.wikipedia.org/wiki?curid=25759", "title": "Request for Comments", "text": "Request for Comments - in acronimo RFC - \u00e8 un'espressione della lingua inglese (traducibile in italiano come \"richiesta di commenti\") utilizzata in telecomunicazioni e informatica indicante un documento pubblicato dalla Internet Engineering Task Force, che riporta informazioni o specifiche riguardanti nuove ricerche, innovazioni e metodologie dell'ambito informatico o, pi\u00f9 nello specifico, di Internet. \nAttraverso l'Internet Society gli ingegneri o gli esperti informatici possono pubblicare dei \"memorandum\", sotto forma di RFC, per esporre nuove idee o semplicemente delle informazioni che una volta vagliati dall'IETF possono diventare degli \"standard Internet\".\nStoria.\nLa prima RFC della storia \u00e8 stata scritta da Steve Crocker nel 1969, come parte del progetto ARPANET. Crocker era uno dei collaboratori di Leonard Kleinrock alla UCLA, e la scrisse nel bagno di un appartamento che condivideva con altri ricercatori e studenti. Quel documento, chiamato \"host software\", descriveva le funzionalit\u00e0 del calcolatore ospite (un Honeywell DDP-516) e i protocolli di colloquio fra lo stesso calcolatore ospite e l\"'Interface Message Processor\", oggi pi\u00f9 comunemente chiamato router.\nRFC Editor.\nLa fonte ufficiale per le RFC sul Web \u00e8 l'RFC Editor. Quasi ogni RFC pubblicata, per esempio l'RFC 5000, possiede un proprio URL: http://www.rfc-editor.org/rfc/rfc5000.txt\nTutte le RFC vengono inviate in codice ASCII semplice e vengono pubblicate in tale formato, ma esistono delle eccezioni. Comunque, dal 2008, la versione definitiva di ciascuno standard RFC \u00e8 in codice ASCII.\nPer facilitare l'accesso ai metadati di un particolare RFC (parole chiave, autore/i, data di pubblicazione, errori, status e specialmente gli ultimi aggiornamenti) il sito dell'\"RFC Editor\" offre un comodo motore di ricerca.\nCiclo di vita.\nI documenti in procinto di diventare standard evolvono secondo i seguenti passi:\nI documenti che non sono ritenuti adatti ad essere Internet Standards vengono etichettati come:"}
{"id": "25764", "revid": "599013", "url": "https://it.wikipedia.org/wiki?curid=25764", "title": "Frank Kramer", "text": "Professionista dal 1900 al 1921, vinse il titolo mondiale nella velocit\u00e0 nel 1912.\nCarriera.\nKramer si dedic\u00f2 al ciclismo fin da bambino, spinto dai genitori che volevano migliorare la sua salute fisica, in quanto a rischio di tubercolosi. Gli acquistarono una bicicletta e si trasferirono a East Orange, una localit\u00e0 sul mare in New Jersey.\nKramer inizi\u00f2 l'attivit\u00e0 agonistica nel 1895. Nel 1898 vinse il campionato nazionale sprinter della League of American Wheelmen's. Nel 1899 vinse il titolo della National Cycling Association. Pass\u00f2 al professionismo nel 1900, consigliato da Major Taylor. Battuto da Taylor nella sua prima finale del campionato nazionale, Kramer ottenne negli anni successivi sedici vittorie consecutive.\nDal 1905 ricevette i primi inviti per gareggiare in Europa. Nel 1912 ottenne il primo posto ai campionati del mondo di Newark.\nLa prima sconfitta per il titolo nazionale arriv\u00f2 nel 1917, ma torn\u00f2 a vincere nel 1918 e nel 1921.\nNel 1922 rinunci\u00f2 all'attivit\u00e0 agonistica, ma non al ciclismo, divenendo giudice di gara ed ottenendo cariche istituzionali nel ciclismo statunitense.\nUn anno dopo la sua vittoria al mondiale (1913), nacque Gorni Kramer, direttore d'orchestra italiano, che ricevette il suo nome (\"Kramer\") in quanto il padre era un appassionato di ciclismo, che volle cos\u00ec rendere omaggio al campione statunitense."}
{"id": "25767", "revid": "125043270", "url": "https://it.wikipedia.org/wiki?curid=25767", "title": "Pseudonimo", "text": "Uno pseudonimo \u00e8 un nome fittizio di persona (), diverso da quello anagrafico, o un nomignolo utilizzato da scrittori, cantanti, artisti, sportivi, personaggi politici o da qualunque altra persona in sostituzione del proprio vero nome.\nAnalogo significato hanno l'espressione nome d'arte e il termine inglese nickname (\u00absoprannome\u00bb o \u00abnomignolo\u00bb); nel caso degli scrittori e dei giornalisti \u00e8 talvolta usata l'espressione francese (nata in Inghilterra) nom de plume (letteralmente \u00abnome di penna\u00bb). In inglese \u00e8 anche utilizzato l'acronimo a.k.a., da \"also known as\" (\u00abconosciuto anche come\u00bb), e, con uso neologico sostantivato, il latino alias (da \"alias vices\" che vuol dire \u00abaltre volte\u00bb).\nAmbiti di utilizzo e motivazione.\nIn molti casi lo pseudonimo \u00e8 una forma in qualche modo abbreviata o semplificata di un nome anagrafico particolarmente lungo o di difficile pronuncia rispetto al sistema fonolinguistico della lingua in uso nel Paese in cui si opera artisticamente o professionalmente. In altre circostanze lo pseudonimo viene scelto per dissimulare rapporti di parentela, per risolvere omonimie o per evitare l'uso di nomi ritenuti inopportuni, ad esempio perch\u00e9 non graditi al diretto interessato o considerati poco adatti allo svolgimento di una determinata attivit\u00e0 artistica o professionale.\nFino al XIX secolo l'uso dello pseudonimo fu diffuso soprattutto in ambito teatrale e letterario. Nel corso del XX secolo ha trovato ampio utilizzo nelle attivit\u00e0 sportive e dello spettacolo. Negli sport motoristici, ad esempio, era frequente il ricorso agli pseudonimi, soprattutto per permettere a rampolli di nobili famiglie di partecipare alle competizioni senza mettere in gioco il buon nome del casato.\nLo pseudonimo \u00e8 usato dalla maggior parte degli autori dei giochi di enigmistica, specialmente nel caso dei giochi in versi.\nNel calcio e in altri sport l'uso di pseudonimi \u00e8 diffusissimo tra gli atleti di lingua portoghese o spagnola, in genere dotati di nomi anagrafici troppo lunghi per essere facilmente ricordati e pronunciati nel corso di una telecronaca.\nUna moderna evoluzione dello pseudonimo \u00e8 il \"nickname\" (alla lettera: \"soprannome\"), utilizzato per celare la reale identit\u00e0 degli utenti internet, tutelandone la \"privacy\".\nPseudonimo in letteratura.\nA proposito degli pseudonimi letterari, che da sempre sono utilizzati dagli scrittori, \u00e8 necessario fare un distinguo molto importante: \nPseudonimo su Internet.\nUn \"nickname\" o semplicemente \"nick\", nella cultura e nel gergo di internet, \u00e8 un soprannome o pseudonimo o \"nome di battaglia\", usato dagli utenti di internet per identificarsi in un determinato contesto o in una determinata comunit\u00e0 virtuale. Spesso sono soprannomi, ma possono essere sigle, combinazioni di lettere e numeri.\nNome di battaglia.\nInfine il ricorso allo pseudonimo \u00e8 frequente in caso di attivit\u00e0 illecite o per le quali l'uso del nome anagrafico esporrebbe a rischi il soggetto che se ne servisse: emblematico fu l'uso degli pseudonimi, in questo caso si parla di \"nome di battaglia\", per indicare i capi partigiani nel corso della Resistenza Italiana.\nValore legale degli pseudonimi.\nDiverse legislazioni nazionali hanno emanato norme finalizzate a dare valenza pubblica agli pseudonimi. In Italia, qualora lo pseudonimo sia utilizzato in maniera tale da avere acquisito l'importanza del nome, cio\u00e8 da rendere la persona riconoscibile pubblicamente, \u00e8 tutelato al pari del nome anagrafico ai sensi dell'articolo 9 del codice civile.\nL'uso dello pseudonimo, come dell'anonimato, tutela un autore grazie alla legge sul diritto d'autore. La stessa tutela accordata al nome viene quindi estesa anche allo pseudonimo (o nome d'arte), cio\u00e8 all'appellativo che un soggetto utilizza per farsi identificare in un dato contesto professionale (artistico, cinematografico o letterario). Il nome d'arte \u00e8 tutelato solo se ha raggiunto una capacit\u00e0 identificativa del soggetto pari al nome, cio\u00e8 se il personaggio pu\u00f2 essere agevolmente e diffusamente individuato anche solo attraverso il proprio pseudonimo (ad esempio Tot\u00f2). L'autore che ha pubblicato un'opera con uno pseudonimo, o in forma anonima, pu\u00f2 rivendicarne la propriet\u00e0 in qualsiasi momento.\nSostituzione di persona.\nLa legislazione italiana considera un reato l'assunzione di una falsa identit\u00e0. Questo vale anche su internet, dove la tutela della \"privacy\" deve essere esclusivamente omissiva e non pu\u00f2 comportare in nessun caso l'assunzione di false identit\u00e0.\nSinonimi non corretti.\nPer quanto a volte si utilizzi come sinonimo anche \"alter ego\" (dal latino, \"altro io\"), un \"alter ego\" \u00e8 propriamente una persona diversa, autorizzata ad agire per conto e in rappresentanza di un superiore (ad esempio, storicamente l'intendente di Capitanata aveva un \"alter-ego\", chiamato proprio cos\u00ec, cio\u00e8 un sottintendente per il Tavoliere di Puglia), oppure un altro s\u00e9, una seconda personalit\u00e0 all'interno di una stessa persona (ad esempio, il dottor Jekyll e il suo \"alter ego\" signor Hyde), con caratteristiche nettamente distinte, dunque non un semplice pseudonimo.\nAnalogamente non sono pseudonimi i soprannomi di famiglia. Nelle zone rurali caratterizzate da una elevata stanzialit\u00e0 della popolazione gli incrementi demografici successivi al XIX secolo hanno creato molte piccole comunit\u00e0 con identici cognomi, rendendo quasi d'obbligo l'uso del soprannome per distingue tra loro i vari ceppi familiari. La mobilit\u00e0 e le ampie migrazioni della popolazione dagli anni cinquanta in poi ne hanno pian piano fatto cessare l'uso, che sopravvive solo tra la popolazione anziana dei piccoli paesi.\nSoprannome di famiglia.\nIl soprannome di famiglia (o subcognome) \u00e8 un elemento onomastico utilizzato per distinguere rami distinti di una stessa famiglia onde evitare casi di omonimia."}
{"id": "25768", "revid": "9", "url": "https://it.wikipedia.org/wiki?curid=25768", "title": "Nome d'arte", "text": ""}
{"id": "25769", "revid": "287204", "url": "https://it.wikipedia.org/wiki?curid=25769", "title": "Michele Sansebastiano", "text": "Figlio di un pittore decoratore, ancora giovanissimo fu avviato dal padre all'apprendistato artistico, presso il laboratorio del Montecucco di Gavi.\nSi iscrisse in seguito all'Accademia Ligustica di Belle Arti di Genova e si perfezion\u00f2 a Firenze, sotto la guida di Augusto Rivalta, abbracciando la corrente del realismo borghese.\nSi stabil\u00ec quindi nel capoluogo ligure, dove apr\u00ec uno studio che raggiunse una certa fama.\nDal 1871 al 1892 partecip\u00f2 alle Esposizioni della Societ\u00e0 Promotrice.\nNel 1898 fu nominato Accademico di merito all'Accademia Ligustica di Belle Arti."}
{"id": "25770", "revid": "599013", "url": "https://it.wikipedia.org/wiki?curid=25770", "title": "Student", "text": "Per Student si pu\u00f2 intendere:"}
{"id": "25771", "revid": "834", "url": "https://it.wikipedia.org/wiki?curid=25771", "title": "Alfred Arnold Cocozza", "text": ""}
{"id": "25776", "revid": "1305772", "url": "https://it.wikipedia.org/wiki?curid=25776", "title": "Meteorologia dinamica", "text": "La meteorologia dinamica, \u00e8 la disciplina fisico-matematica applicata delle scienze dell'atmosfera che si occupa di studiare fenomeni fisici inerenti la dinamica della circolazione dell'atmosfera terrestre su scale spazio-temporali che vanno dai minuti (per esempio le onde di gravit\u00e0) alla cosiddetta low frequency variability (variabilit\u00e0 a bassa frequenza, ordine di 10 giorni) che interessa le scale spaziali a livello planetario, a partire dalle equazioni della fluidodinamica applicate al sistema di riferimento non inerziale della Terra rotante (geofluidodinamica) ovvero le equazioni della dinamica, l'equazione della termodinamica (primo principio della termodinamica) e l'equazione di conservazione della massa.\nLo studio della meteorologia dinamica avviene anche con l'ausilio della statistica; in tal senso non sono i processi deterministici quelli che interessano, ma la distribuzione di particolari indicatori.\nDescrizione.\nCircolazione atmosferica.\nIl motore dei moti atmosferici \u00e8 il riscaldamento solare: la differenza di temperatura tra riscaldamento che avviene nella fascia intertropicale-equatoriale e il raffreddamento che avviene nelle zone polari determina alcuni meccanismi chiave nella dinamica atmosferica. Il primo \u00e8 identificato come cella di Hadley che spiega soprattutto la circolazione nelle zone tropicali. In realt\u00e0 la soluzione della cella di Hadley \u00e8 ricavata dalle equazioni del moto solo in presenza di viscosit\u00e0, sia verticale che orizzontale (Cessi, 1998). Tale soluzione prevede il sollevamento verso l'alto dell'aria calda tropicale che viene trasportata verso i poli, molto prima essa discende formando una fascia di subsidenza che coincide con la regione dei deserti subtropicali.\nL'altro meccanismo predominante nella circolazione atmosferica \u00e8 l'instabilit\u00e0 baroclina suggerita da Jule Gregory Charney nel 1947 che determina la nascita di cicloni delle medie latitudini. Il meccanismo di trasferimento del calore dalle zone tropicali a quelle delle medie latitudini \u00e8 determinato anche da altri meccanismi, ad esempio gli uragani rivestono un certo ruolo in questo contesto.\nSebbene il riscaldamento solare sia la causa principale dei moti atmosferici, l'interazione del flusso atmosferico con le montagne gioca un ruolo determinante nella meteorologia dinamica. Ad esempio il meccanismo di ciclogenesi alpina (Speranza et al., 1985), le onde di gravit\u00e0, situazioni alluvionali (Buzzi et al., 1998) sono causati proprio dall'interazione dei flussi atmosferici con le montagne (es. stau).\nScale dei moti atmosferici.\nA seconda del problema studiato, le equazioni coinvolte possono essere semplificate assumendo alcuni termini preponderandi sugli altri assumendo l'opportuna (scala del moto studiato: tale operazione, usata frequentemente nello studio dei fenomeni meteorologici, in pratica favorisce le scale spazio-temporali che si desiderano studiare. Per lo studio delle onde planetarie si trascurano, ad esempio, le onde di gravit\u00e0.\nEquazioni di scala.\nLo \"scaling\" \u00e8 un'operazione di filtraggio che permette di separare i fenomeni che interessano da quelli che non interessano.\nEsso presuppone che alcuni dei termini delle equazioni siano piccole rispetto alle altre.\nEquazioni approssimate per moti quasi piani.\nNei moti su scala planetaria, scala sinottica e mesoscala gli spostamenti verticali sono trascurabili rispetto ai moti orizzontali.\nLe equazioni approssimate sono :\nDove u, v sono le componenti zonale (cio\u00e8 rivolta verso Est) e meridionale (cio\u00e8 rivolta verso Nord) della velocit\u00e0, \"f\" \u00e8 la vorticit\u00e0 planetaria, cio\u00e8 la vorticit\u00e0 intrinseca nel moto rotatorio della superficie terrestre:\ndove formula_4 \u00e8 la velocit\u00e0 angolare del moto di rotazione della Terra, formula_5 \u00e8 la latitudine. I termini formula_6 e formula_7 rappresentano la componente dell'accelerazione dovuti alla forza di Coriolis.\nLe equazioni si ricavano dall'equazione di Navier-Stokes per l'impulso, trascurando la componente frizionale e bilanciando la componente verticale del gradiente della pressione con la forza dovuta al geopotenziale.\nApprossimazione \"shallow homogeneous layer\".\nTrattando i moti planetari o sinottici su larga scala \u00e8 spesso conveniente considerare l'atmosfera (o l'oceano), come uno strato di fluido di spessore trascurabile, in cui la velocit\u00e0 \u00e8 indipendente dall'altezza. Si parla allora di \"shallow homogeneous layer\" (livello omogeneo basso).\nBibliografia.\nBenzi, R., A. Speranza, and A. Sutera, 1986: A Minimal Baroclinic Model for the Statistical Properties of Low-Frequency Variability. J. Atmos. Sci., 43, 2962\u20132967. \nBuzzi, A., N. Tartaglione, P. Malguzzi, 1998: Numerical Simulations of the 1994 Piedmont Flood: Role of Orography and Moist Processes. Mon. Wea. Rev., 126, 2369-2383 \nCessi, P., 1998: Angular momentum and temperature homogenization in the symmetric circulation of the atmosphere. J. Atmos. Sci., 55, 1997-2015.\nCharney, J.G. 1947: The dynamics of long waves in a baroclinic westerly current. J. Meteor., 4,135-62.\nSperanza, A., A. Buzzi, A. Trevisan, P. Malguzzi 1985: A theory of deep cyclogenesis in the lee of the Alps: modifications of baroclinic instability by localized topography. J. Atmos. Sci., 42, 1521-1535."}
{"id": "25778", "revid": "83531", "url": "https://it.wikipedia.org/wiki?curid=25778", "title": "Equazioni di Navier-Stokes", "text": "In fluidodinamica le equazioni di Navier-Stokes sono un sistema di tre equazioni di bilancio (equazioni alle derivate parziali) della meccanica dei continui, che descrivono un fluido viscoso lineare; in esse sono introdotte come leggi costitutive del materiale la legge di Stokes (nel bilancio cinematico) e la legge di Fourier (nel bilancio energetico). Le equazioni devono il loro nome a Claude-Louis Navier e a George Stokes. \nQueste equazioni corrispondono all'approssimazione di Chapman del primo grado delle equazioni di bilancio. \nIn modo corrispondente, le equazioni di bilancio di Eulero costituiscono la prima e pi\u00f9 importante approssimazione (corrispondono all'approssimazione di grado zero dell'espansione), mentre le equazioni di Burnett costituiscono la seconda approssimazione nella espansione asintotica, che tiene conto di effetti del secondo ordine. La soluzione analitica delle equazioni nel caso generale rappresenta uno dei problemi irrisolti della matematica moderna (i cosiddetti 7 problemi per il millennio), per il quale \u00e8 stato istituito il premio Clay. Soluzioni analitiche particolari si hanno in casi semplificati, mentre soluzioni approssimate si ottengono tipicamente ricorrendo ai metodi propri dell'analisi numerica, e all'uso congiunto del calcolatore.\nIl modello matematico.\nLa maggiore efficienza predittiva di tali equazioni rispetto a quelle di Eulero viene pagata in termini di difficolt\u00e0 di soluzione. Nel caso generale coinvolgono infatti cinque equazioni scalari differenziali alle derivate parziali e 20 variabili. Il bilancio tra equazioni e incognite avviene con la definizione delle propriet\u00e0 del fluido considerato, delle eventuali forze di campo in gioco e con considerazioni matematiche. Inoltre, a causa della loro non linearit\u00e0, le equazioni di Navier-Stokes non ammettono quasi mai una soluzione analitica (ovvero una soluzione esatta), ma esclusivamente numerica (una soluzione approssimata con un metodo numerico).\nLe equazioni di Navier-Stokes sono in grado di descrivere completamente qualsiasi flusso fluido, anche turbolento. In particolare per un flusso turbolento, dove cio\u00e8 le traiettorie delle particelle di flusso non sono pi\u00f9 costanti nel tempo, un approccio numerico di calcolo \u00e8 chiamato generalmente \"simulazione numerica diretta\" (DNS). A causa del fatto che le risorse di calcolo necessarie alla loro risoluzione crescono con il numero di Reynolds (quasi con Re\u00b3) e che tale numero pu\u00f2 avere valori dell'ordine di 106-109, tale approccio resta tecnicamente impossibile. In alternativa alla simulazione numerica \u00e8 possibile adottare sistemi meno onerosi quali la formulazione LES o le equazioni mediate.\nLe equazioni vengono completate dalle condizioni al contorno e dalle condizioni iniziali (condizioni imposte all'inizio temporale del fenomeno da studiare). Possono inoltre essere integrate dall'equazione di stato dei gas perfetti e dalle equazioni di conservazione delle singole specie gassose nel caso di una miscela di gas.\nLa soluzione delle equazioni fornisce il campo delle velocit\u00e0 del fluido. Da questo sar\u00e0 poi possibile risalire a tutte le altre grandezze che caratterizzano il flusso.\nIpotesi del modello.\nIl modello matematico che permette l'analisi della dinamica dei continui deformabili si basa sulle seguenti caratteristiche:\nIpotesi di fluido continuo.\nViene trascurata la natura discontinua della materia, in questo modo sar\u00e0 possibile far tendere a zero un volume di fluido, senza che questo possa restare privo di materia.\nUn parametro fondamentale che caratterizza il mezzo dal punto di vista della continuit\u00e0 \u00e8 il numero di Knudsen, definito come il rapporto tra il cammino libero medio di una particella costituente il fluido e una lunghezza caratteristica del flusso:\nSe il numero di Knudsen \u00e8 molto minore di uno, allora \u00e8 possibile considerare il fluido continuo. Altrimenti sar\u00e0 necessario studiare il comportamento del gas unicamente su base statistica, mediante la teoria cinetica dei gas, la quale analizza statisticamente la \"distribuzione delle velocit\u00e0 molecolari\" e da questa ricava tutte le propriet\u00e0 del gas.\nIpotesi di fluido chimicamente omogeneo e non reagente.\nVerranno trascurate le perturbazioni dovute alla non omogeneit\u00e0 del flusso ed alle reazioni chimiche. Ci\u00f2 non sar\u00e0 del tutto possibile per flussi reagenti quali quelli all'interno di una camera di combustione ad esempio.\nIpotesi di fluido privo di cariche elettriche.\nVerranno trascurate le perturbazioni dovute al campo elettromagnetico. L'interazione di flussi con campi elettromagnetici \u00e8 studiata dalla magnetofluidodinamica.\nDeduzione empirica.\nLe equazioni di Navier-Stokes sono la formalizzazione matematica di tre principi fisici ai quali i fluidi rispondono, imposta la condizione di continuo deformabile:\nPer questo motivo sono spesso nominate anche \"equazioni di bilancio\".\nNei successivi paragrafi indicheremo sempre il vettore \"velocit\u00e0 del fluido\" con la notazione formula_2, mentre \"p\" e \"\u03c1\" indicheranno rispettivamente la pressione statica e la densit\u00e0 del fluido stesso. Il simbolo formula_3 rappresenter\u00e0 il vettore delle accelerazioni di campo.\nDescrizioni del moto materiale ed esterna.\nOgni variabile di stato locale dipende in generale dalla posizione nello spazio e dal tempo. La posizione di una particella fluida poi, dipende dal tempo e dalla velocit\u00e0 di flusso.\nSi usa in effetti solitamente descrivere temporalmente il moto di un fluido mediante in particolare due punti di vista, corrispondenti a due tipi diversi di derivata.\nLa descrizione pi\u00f9 sintetica \u00e8 la descrizione \"materiale\" (o \"lagrangiano\"), che segue la traiettoria di ogni particella di fluido, coinvolgendo la derivata ordinaria rispetto al tempo delle variabili di stato locali (densit\u00e0, velocit\u00e0 di flusso, temperatura).\nIl punto di vista euleriano, invece, osserva le variazioni delle propriet\u00e0 fisiche per ogni data posizione spaziale (\"x\"; \"y\"; \"z\"), e utilizza le derivate parziali. Le coordinate spaziali (assieme alla variabile temporale) saranno perci\u00f2 variabili indipendenti. Le variabili dipendenti sono perci\u00f2 funzione di quelle spaziali e temporali. Ad esempio, per la velocit\u00e0:\nTeorema del trasporto di Reynolds.\nPer comodit\u00e0 di trattazione riportiamo il teorema del trasporto di Reynolds, che, per una propriet\u00e0:\ncontenuta in un volume arbitrario \"V\", che si muova con il fluido, ed abbia superficie \"S\" (a cui \u00e8 associabile un vettore, con intensit\u00e0 corrispondente al valore numerico della superficie, e verso normale alla superficie), \u00e8 indicato come:\nRicordando il teorema della divergenza, \u00e8 possibile esprimere la precedente anche come:\ne ricordando che:\nnonch\u00e9 la definizione di derivata totale, \u00e8 possibile esprimere il teorema in una forma molto utile:\nEquazione di continuit\u00e0.\nPunto di vista lagrangiano.\nIl principio di conservazione della massa, nel caso di moto di un fluido, pu\u00f2 essere espresso dal punto di vista lagrangiano affermando che:\nIn questo caso dunque, in termini matematici:\nApplicando il teorema del trasporto di Reynolds alla densit\u00e0 \"\u03c1\" (massa per unit\u00e0 di volume), otteniamo l'equazione di continuit\u00e0 in forma di divergenza:\nche pu\u00f2 essere riportata anche in forma indiciale:\nche pu\u00f2 essere riportata anche in forma estesa:\no in termini della derivata totale:\nPunto di vista euleriano.\nLo stesso principio di conservazione, dal punto di vista euleriano, pu\u00f2 essere cos\u00ec espresso:\nUn generico flusso di massa per unit\u00e0 di superficie, che passi attraverso una coppia di facce \"P\" e \"Q\" di un volume, \u00e8 considerato come il prodotto tra la densit\u00e0 \"\u03c1\" del fluido, la componente della velocit\u00e0 in direzione perpendicolare alla faccia considerata e l'area della faccia medesima.\nConsiderando l'ipotesi di elemento infinitesimo possiamo approssimare il valore del flusso nel punto centrale di ogni faccia con il suo valore medio e calcolare il valore del flusso su una faccia a partire dal valore assunto sulla faccia precedente tramite una serie di Taylor troncata al primo grado di espansione:\ndove con \"Px\" e \"Qx\" si sono indicate le facce normali (cio\u00e8 perpendicolari) alla direzione \"x\". Seguendo l'enunciato del principio, ovverosia calcolando la differenza dei flussi, otteniamo:\nEstendendo il ragionamento alle altre direzioni spaziali otteniamo che il flusso netto sar\u00e0 uguale a:\nPonendo ora la variazione di massa nel tempo uguale all'opposto del flusso netto:\ned infine, per unit\u00e0 di volume:\nriottenendo l'espressione precedentemente mostrata.\nEquazione di bilancio della quantit\u00e0 di moto.\nPunto di vista lagrangiano.\nLa conservazione della quantit\u00e0 di moto (definita come prodotto della massa per la velocit\u00e0 o, per unit\u00e0 di volume, della densit\u00e0 per la velocit\u00e0) si esprime affermando che:\ne matematicamente:\ndove, appunto, con \"Fe\" si \u00e8 indicata la somma delle forze esterne, di massa (come ad esempio la forza di gravit\u00e0) e di superficie (quali ad esempio le forze viscose).\nIntroducendo questa differenziazione nelle forze ed una formulazione integrale:\nIl primo membro pu\u00f2 essere trasformato in forma pi\u00f9 conveniente mediante il teorema del trasporto di Reynolds:\nche pu\u00f2 essere ridotta nella forma:\ndove l'ultimo integrale coincide con l'equazione di continuit\u00e0 ed \u00e8 perci\u00f2 nullo.\nSe si applica il teorema della divergenza all'ultimo integrale dell'equazione della quantit\u00e0 di moto, sar\u00e0 possibile scriverlo come integrale di volume. L'equazione si trasforma quindi come segue:\ndove con \"T\" con doppia sottolineatura si \u00e8 indicato il tensore degli sforzi. Dato che l'uguaglianza precedente deve valere per qualsiasi arbitrario volume di integrazione, dovr\u00e0 essere nullo l'integrando:\nche esprime l'equazione della quantit\u00e0 di moto (per unit\u00e0 di volume).\nPunto di vista euleriano.\nIl secondo principio della dinamica esprime la conservazione della quantit\u00e0 di moto e, per un elemento del fluido pu\u00f2 essere enunciato come segue:\nQuindi, con formulazione integrale:\ndove il volume (come la superficie \"S\" che lo racchiude) non \u00e8 funzione del tempo.\nIl tensore delle tensioni per un fluido.\nIl tensore delle tensioni o tensore degli sforzi \u00e8 un tensore tridimensionale di secondo grado, caratterizzato da nove componenti \"Tik\" che rappresentano le tre componenti degli sforzi nelle tre direzioni spaziali di un certo sistema di riferimento cartesiano. In forma matematica:\nSe si considera una generica superficie, orientata secondo il versore \"n\" come nella figura, e la risultante delle forze elementari che le molecole di fluido in prossimit\u00e0 della faccia positiva esercitano su quelle in prossimit\u00e0 della faccia negativa si ha che lo sforzo relativo alla superficie \"S\" ed al versore \"n\" \u00e8:\nIl pedice \"n\" indica che la forza dipende dalle dimensioni e dall'orientamento della superficie, mentre lo sforzo dal solo orientamento.\nNel caso statico, cio\u00e8 di un fluido in quiete, a differenza della meccanica dei solidi, l'unica forza sar\u00e0 puramente normale e lo sforzo risultante sar\u00e0 chiamato pressione. In un fluido in moto invece, l'attrito tra strati adiacenti e che si muovano a differente velocit\u00e0 dar\u00e0 luogo a forze risultanti oblique.\nAl contrario dei solidi elastici, per i quali gli sforzi dipendono essenzialmente dalla \"deformazione\" attuale delle particelle, per i fluidi gli sforzi dipendono dalla velocit\u00e0 di deformazione.\nFluido non micropolare.\nNel caso in cui il fluido sia non micropolare, cio\u00e8 con tensore degli sforzi simmetrico, quindi \"Tik\" = \"Tki\", cosicch\u00e9 le nove componenti sono ridotte a sei quantit\u00e0 indipendenti. Ci\u00f2 \u00e8 dovuto al fatto che i momenti meccanici agenti sulle facce di un certo volume (per esempio in forma di parallelepipedo rettangolo), rispetto ad un certo asse (per esempio \"z\"), che passi per il centro del volume, sono:\nmentre l'equazione del momento meccanico di un moto attorno ad un baricentro di un parallelepipedo \u00e8:\ndove con \"Iz\" si \u00e8 indicato il momento d'inerzia attorno all'asse \"z\" e con \"\u03c9z\" la velocit\u00e0 angolare. Eguagliando le precedenti espressioni si ottiene:\nAl tendere del volume a 0, le lunghezze \"a\", \"b\" e \"c\" tenderanno a 0, mentre gli sforzi sulle facce opposte tenderanno ad un valore comune. Resta quindi:\nche vale anche per gli altri assi.\nRelazioni tra sforzi e velocit\u00e0 di deformazione: fluidi newtoniani isotropi.\nUn fluido si definisce newtoniano quando la sua viscosit\u00e0 non varia con la velocit\u00e0 e, per questo motivo, la relazione matematica che lega il tensore degli sforzi alle componenti del tensore della velocit\u00e0 di deformazione \u00e8 lineare.\nDesiderando trovare le relazioni che legano sforzi e velocit\u00e0 di deformazione, analizziamo i casi pi\u00f9 semplici per poi sommarne gli effetti (grazie alla linearit\u00e0 del problema), ricavando il caso generale.\nIl caso pi\u00f9 semplice in assoluto sar\u00e0 il caso statico: come gi\u00e0 osservato gli sforzi saranno puramente normali, mentre il tensore delle velocit\u00e0 di deformazione (che indicheremo con formula_33) \u00e8 nullo per ipotesi. In termini matematici:\nConsideriamo adesso un flusso in moto, dove per\u00f2, per un particolare sistema di riferimento cartesiano, gli sforzi siano puramente normali alle superfici di un elemento di forma parellelepipeda (sistema di riferimento degli \"assi principali di deformazione\"). Per esempio supponiamo che sia:\nGli effetti del sistema di sforzi precedente su un fluido, sono differenti nel caso di fluido isotropo (come ad esempio acqua ed aria) oppure anisotropo (come ad esempio il sangue, le cui molecole conferiscono al fluido propriet\u00e0 diverse nelle differenti direzioni). L'esperienza fisica dimostra che i fluidi che interessano l'aerodinamica e l'idrodinamica sono fluidi newtoniani ed isotropi, altrimenti detti fluidi stokesiani. Analizzeremo perci\u00f2 un fluido isotropo, dove cio\u00e8 dovr\u00e0 essere \"\u03b5\"12 = 0:\nResta infine da considerare il caso pi\u00f9 generale, dove cio\u00e8 tutte le componenti degli sforzi saranno diversi da zero:\nOgni componente del tensore degli sforzi sar\u00e0 una certa funzione, lineare per fluidi newtoniani, delle componenti del tensore delle velocit\u00e0 di deformazione. Sviluppando tale funzione in serie di Taylor (arrestata al primo grado per la sua propriet\u00e0 di linearit\u00e0), si ottiene:\nResta ora da ricavare tali funzioni lineari: trattando il problema in un sistema di riferimento particolare quale quello degli assi principali di deformazione, si ha:\nNel primo caso analizzato sar\u00e0 quindi:\nA causa del fatto che studiamo un fluido stokesiano, vi \u00e8 inoltre completa equivalenza di comportamento tra le tre direzioni principali di deformazione \"x\"1, \"x\"2, \"x\"3 e quindi:\ne dunque il sistema iniziale si potr\u00e0 scrivere come:\nInfine, tenendo conto che\ne ponendo per comodit\u00e0\nsi ottiene:\ndove il secondo termine al secondo membro descrive l'effetto della viscosit\u00e0 dovuto alla variazione di volume di una particella di fluido.\nNon resta ora che generalizzare il sistema di equazioni precedente al caso di una terna di riferimento qualsiasi:\nLa prima equazione del sistema precedente evidenzia il fatto che, nel caso generale, i tre sforzi normali sono differenti tra loro. La loro media \u00e8:\ndove con \"\u03bc'\" si \u00e8 indicata la viscosit\u00e0 di volume (o in terminologia anglosassone \"bulk viscosity\"), la quale descrive la differenza tra lo sforzo normale medio e la pressione di un fluido, dovuta alla viscosit\u00e0. Il valore della viscosit\u00e0 di volume in genere \u00e8 trascurabile per i gas, in particolare per quelli monoatomici.\nConservazione dell'energia.\nIl primo principio della termodinamica, ovvero il principio di conservazione dell'energia pu\u00f2 essere espresso dicendo che la variazione nell'unit\u00e0 di tempo dell'energia totale del fluido contenuto nel volume di controllo sommata al flusso netto di energia totale attraverso le facce del volume di controllo uguaglia la somma della potenza delle forze agenti sull'elemento di fluido e del flusso netto di energia termica trasmessa all'elemento di fluido per conduzione.\nCome si nota in questa formulazione viene trascurata l'energia trasmessa all'elemento per irraggiamento.\nFormalizzando matematicamente questo principio si sfrutter\u00e0 il concetto di energia totale per unit\u00e0 di massa formula_48 che \u00e8 uno scalare definito come:\ncio\u00e8 la somma tra l'energia interna delle molecole e l'energia meccanica degli elementini di fluido.\nNell'enunciato si parla di flusso netto di energia totale: come per la quantit\u00e0 di moto si indicher\u00e0 questo flusso come il prodotto tra il flusso di massa e l'energia totale per unit\u00e0 di massa trasportata in ogni direzione:\nLa potenza degli sforzi agenti sull'elementino di fluido considerato comprende sia la potenza sviluppata dagli sforzi viscosi del tensore formula_51 sia gli sforzi associati alla pressione.\nRicorrendo alla definizione di potenza come prodotto di una forza per una velocit\u00e0, si potr\u00e0 scrivere:\nper quanto riguarda gli sforzi viscosi, mentre per la pressione sar\u00e0:\nLa potenza delle forze di campo si definisce come:\nPer quanto riguarda la potenza termica trasmessa per conduzione attraverso le facce dell'elementino \u00e8 necessaria la definizione di un vettore formula_55 flusso termico.\nSar\u00e0 possibile scrivere:\nL'equazione completa che formalizza il primo principio della termodinamica per i fluidi in movimento sar\u00e0 quindi:\nOsservazioni e chiusura del problema.\nLe 3 equazioni (due equazioni scalari ed un'equazione vettoriale) appena derivate sono insufficienti, da sole, alla chiusura del problema della determinazione del campo di moto del fluido. Infatti le equazioni contengono 20 incognite:\nQueste equazioni sono del tutto generali e per la loro applicazione \u00e8 necessaria una sorta di specializzazione delle stesse alla situazione di lavoro.\nPer la chiusura del problema \u00e8 quindi necessario definire le propriet\u00e0 termofisiche del fluido in esame (che permettono di definire la conducibilit\u00e0 termica, la densit\u00e0, l'energia interna e una o pi\u00f9 equazioni di stato in grado di determinare anche temperatura e pressione) e il campo di forze in cui si muove (determinando il vettore di accelerazioni di campo). Inoltre si osserva che il tensore degli sforzi viscosi formula_60 \u00e8 simmetrico, con la conseguenza che le incognite effettivamente contenute sono 6 e non 9 e sono determinabili sperimentalmente o teoricamente specificando il tipo di fluido. Saranno successivamente necessarie le condizioni iniziali e le condizioni al contorno, trattandosi di equazioni differenziali (problema di Cauchy o problema di Neumann).\nLe equazioni in forma adimensionale.\nLe equazioni scritte nei paragrafi precedenti sono in forma dimensionale, nel senso che ogni termine possiede dimensioni fisiche della grandezza considerata:\nDi conseguenza, volendo confrontare tra loro i numerosi coefficienti per sapere quali di essi sia il pi\u00f9 preponderante nei vari casi in esame, bisognerebbe calcolare il valore di ogni singolo termine. Un metodo pratico per ovviare a questa necessit\u00e0 \u00e8 quello di dividere ogni coefficiente per una certa grandezza omogenea di riferimento, in tal modo i coefficienti risulteranno adimensionali. Queste grandezze di riferimento saranno scelte in base alle condizioni al contorno ed alle condizioni iniziali del particolare problema fluidodinamico che si vuole esaminare. Qui sono indicate con il pedice 0 (zero):\nL'equazione di conservazione della massa.\nL'equazione di conservazione della massa scritta nella forma:\npu\u00f2 essere resa adimensionale esprimendola nella forma:\ndove con il simbolo \"St\" si \u00e8 indicato il gruppo adimensionale, detto numero di Strouhal:\nLe equazioni di conservazione della quantit\u00e0 di moto.\nLe equazioni di conservazione della quantit\u00e0 di moto possono essere adimensionalizzate nella forma:\ndove i simboli indicano i seguenti gruppi adimensionali:\nNel caso in cui la viscosit\u00e0 dinamica formula_75 non sia costante, si trover\u00e0 un valore di riferimento formula_76 e si utilizzer\u00e0 all'interno dell'equazione il valore adimensionale formula_77.\nL'equazione di conservazione dell'energia termica.\nL'equazione di conservazione dell'energia termica, dato che quella dell'energia meccanica condurrebbe a gruppi adimensionali gi\u00e0 visti per le equazioni della quantit\u00e0 di moto, viene espressa in funzione di termini adimensionali:\ndove i simboli indicano i seguenti gruppi adimensionali:"}
{"id": "25780", "revid": "290948", "url": "https://it.wikipedia.org/wiki?curid=25780", "title": "Leggi di Fick", "text": "In fisica, in particolare nell'ambito dello studio dei fenomeni di trasporto, le leggi di Fick sono relazioni costitutive che descrivono le variazioni di concentrazione nei materiali in cui sono in atto fenomeni di diffusione molecolare in assenza di diffusione termica. Prendono il nome dal fisiologo tedesco Adolf Fick, che per primo le svilupp\u00f2 nel 1855.\nUn esempio pratico di diffusione pu\u00f2 essere quello di una goccia di caff\u00e8 in una tazza di latte: attraverso la diffusione le sostanze che costituiscono la goccia di caff\u00e8 si muovono, o meglio \"diffondono\", nel latte miscelandosi a esso e tale moto di diffusione continua fino all'ottenimento di una miscela di concentrazione uniforme; l'uniformit\u00e0 della concentrazione \u00e8 indicata dal fatto che la miscela di caff\u00e8 e latte ottenuta presenta un colore uniforme.\nPrima legge di Fick.\nLa prima legge, valida per condizioni stazionarie, descrive la diffusione anisotropa di una specie i-esima nelle dimensioni spaziali in mezzi omogenei:\ndove formula_2 \u00e8 la densit\u00e0 di flusso della specie diffondente, formula_3 \u00e8 la diffusivit\u00e0 di materia (dimensionalmente m2\u00b7s-1) e formula_4 \u00e8 la concentrazione della specie diffondente. Il segno negativo esprime il movimento della corrente da una concentrazione pi\u00f9 alta a una pi\u00f9 bassa. Si pu\u00f2 ottenere una formulazione alternativa della prima legge di Fick facendo ricorso al coefficiente di scambio di materia formula_5:\nSeconda legge di Fick.\nLa seconda legge di Fick, che descrive il processo di diffusione nella dimensione temporale, \u00e8 in realt\u00e0 una forma semplificata dell'equazione di bilancio di materia:\nEquazione del calore.\nIn analisi matematica, l'equazione differenziale alle derivate parziali che ha la stessa forma di quest'ultima relazione \u00e8 detta equazione del calore:\nin particolare, essa \u00e8 un'equazione differenziale alle derivate parziali lineare.\nGeneralizzazioni.\nLe leggi di Fick possono essere generalizzate in molti modi. Ad esempio, poich\u00e9 esse non tengono conto diffusione termica, la termoforesi viene descritta dalla pi\u00f9 generale legge di Soret, mentre la presenza di attrito viscoso pu\u00f2 essere generalizzata dall'equazione di Smoluchowski.\nGeneralizzazione per mezzi non omogenei.\nIn mezzi non omogenei il tensore di diffusivit\u00e0 \u00e8 funzione dello spazio, cio\u00e8 formula_9. In questo caso la prima legge diventa:\nSviluppando il gradiente si ottiene:\ndove formula_12 \u00e8 la velocit\u00e0 della specie. Se la diffusione avviene in un fluido, qualsiasi sostanza che si muove con velocit\u00e0 formula_13 \u00e8 sottoposta a un moto browniano.\nLa seconda legge, per i mezzi che sono non-omogenei e anisotropi, si modifica come segue:\novvero\nAffinch\u00e9 il membro alla destra sia un operatore ellittico, il tensore simmetrico di diffusivit\u00e0 formula_16 deve essere positivo.\nApplicazioni.\nCinetica chimica.\nLa legge di Fick viene anche utilizzata nello studio del trasporto di materia attraverso membrane biologiche. Quando la legge di Fick viene applicata all'assorbimento tramite trasporto passivo di una molecola attraverso una membrana biologica assume l'aspetto dell'equazione:\ndove:\nConsiderando il sangue (fluido accettore) come un serbatoio infinito e considerando quindi formula_26 la formula pu\u00f2 essere semplificata:\nConsiderando inoltre una specifica via di assorbimento per quella molecola i valori formula_19, formula_21 e formula_25 diventano delle costanti, per cui il rapporto formula_31 diventa anch'esso una costante espressa con formula_32 che rappresenta la costante di permeabilit\u00e0 della molecola. La formula derivata dalla legge di Fick pu\u00f2 quindi essere ulteriormente semplificata:\nLa legge di Fick in questa accezione rappresenta il comportamento ideale di un soluto che attraversa una membrana biologica. Nella pratica tuttavia tale valore non \u00e8 mai rispettato, in quanto l'equazione non tiene conto di alcuni parametri come l'eventuale pKa della sostanza, il logPOW assoluto e le dimensioni delle molecole, tutti fattori determinanti nelle dinamiche di assorbimento."}
{"id": "25782", "revid": "125100439", "url": "https://it.wikipedia.org/wiki?curid=25782", "title": "La Mecca", "text": "La Mecca (: ; , ), \u00e8 una citt\u00e0 dell'attuale Arabia Saudita occidentale, situata nella regione dell'Hegiaz. Capoluogo della provincia omonima, \u00e8 per antonomasia la \"citt\u00e0 santa\" (prima ancora di Medina e Gerusalemme) per i musulmani. \u00c8 la citt\u00e0 in cui, per la tradizione musulmana, \u00e8 nato Maometto, ricordato come profeta e rifondatore dell'Islam. Contiene la pi\u00f9 grande moschea del mondo, il Masjid al-Haram. Ai non musulmani \u00e8 vietato entrare in citt\u00e0.\nDescrizione.\nSi trova al centro di sette colli: Jabal Ab\u016b Siba', Jabal Safa, Jabal Marwa, Jabal Ab\u016b Milhah, Jabal Ab\u016b Ma'aya, Jabal Ab\u016b Hulaya e Jabal Ab\u016b Ghuzlan.\nDi essa (la Mecca) non si sa molto prima dell'Islam. Secondo alcuni Claudio Tolomeo la ricorderebbe col nome di \"Macoraba\", sebbene non sia certo che si riferisse alla Mecca attuale. Il Corano la cita nella S\u016bra XLVIII:24. La tradizione islamica la descrive come centro di importanti scambi commerciali (\"mawim\") e di raduno spirituale: la Mecca sarebbe stata dominata dalla trib\u00f9 dei Banu Quraysh che l'avevano strappata ai Ban\u016b Khuz\u0101\u02bfa originari dello Yemen, a loro volta diventati signori del centro urbano ai danni dei B. Jurhum e dei Qat\u016br\u0101. La rilevanza commerciale sarebbe dipesa dal fatto che - secondo il Corano - i Quraysh organizzavano ogni anno almeno due gigantesche carovane che univano il meridione arabo (oasi di Najr\u0101n) al settentrione siro-palestinese (centro di Gaza). Queste carovane, che avrebbero raggiunto a volte la consistenza di quasi 2.000 dromedari e un numero imprecisato di asini, percorrevano l'intera tratta lungo la cosiddetta \"via del \u1e24ij\u0101z\" in poco pi\u00f9 di 60 giorni e sostavano l\u00ec dove era possibile far abbeverare bestie e uomini. Una di queste soste era appunto la citt\u00e0 della Mecca, nella spianata che ospitava il santuario preislamico della Ka\u02bfba.\nImportanza spirituale era leggermente collegabile proprio a questo edificio sacro. Inizialmente esso custodiva il simulacro della divinit\u00e0 tribale urbana di Hubal ma presto, per agevolare la sosta dei carovanieri e dei pellegrini, nella Ka\u02bfba furono accolti numerosissimi altri idoli, venerati dalla maggior parte delle popolazioni arabe peninsulari, che furono distrutti nel 630 dal profeta Maometto subito dopo aver conquistato la sua citt\u00e0 natale. Secondo la tradizione islamica il santuario avrebbe avuto fondazione abramitica, ma di questo fatto non vi \u00e8 riscontro n\u00e9 nella tradizione ebraica, n\u00e9 in quella araba preislamica, che mai fa riferimento a un'origine ismaelita per la propria nazione.\nIl Corano la indica col nome che avrebbe portato in epoca preislamica di Bakka, Maometto aveva circa quarant'anni quando, rifugiatosi in meditazione in una grotta del vicino monte \u1e24ir\u0101\u02be (detta \"Gh\u0101r \u1e24ir\u0101\u02be\"), avrebbe avuto la prima esperienza soprannaturale con l'apparizione dell'angelo Gabriele che gli avrebbe ingiunto - usando l'imperativo \"iqr\u0101\u02be\", ovvero \"leggi!\" (dal verbo arabo \"qara\u02bea\") - di proclamare il nuovo messaggio divino, riassunto nell\"'incipit\" della \"Sura 96\" del Corano:\nIl problema principale del collocamento della citt\u00e0 santa coranica nella Mecca attuale \u00e8 la totale assenza di evidenze archeologiche o ambientali, in aggiunta alla sostanziale assenza di una citt\u00e0 che si vorrebbe antichissima nella letteratura preislamica. Dan Gibson ha contestato in maniera piuttosto convincente le tradizioni da un punto di vista archeologico. Diversi altri storici non musulmani, fra i quali Patricia Crone, Tom Holland o Edouard Marie Gallez hanno messo in dubbio la versione tradizionale islamica che vede la Mecca come la culla dell'Islam. Le tradizioni musulmane che descrivono in modo estremamente dettagliato la vita di Maometto alla Mecca sono infatti di molto posteriori, circa due secoli dopo la presunta data della sua morte.\nLa citt\u00e0 inoltre non \u00e8 nominata dalle fonti coeve, e ci\u00f2 fa sorgere molti dubbi sul fatto che essa potesse in effetti essere un importante centro carovaniero e di pellegrinaggio quale \u00e8 considerata nella tradizione islamica. Inoltre le descrizioni ambientali presenti nel Corano, come nella sura VI \"Il bestiame\", parlano di un paesaggio con bestiame e vegetazione mediterranea (ulivi, vigne, melograni) che non corrisponde affatto al clima desertico, e talmente carente d'acqua da permettere solo assai limitatamente l'allevamento di ovini, caprini, cavalli, asini e dromedari, nonch\u00e9 la crescita di piante mediterranee. Anche il contenuto del Corano, ricco di polemiche religiose derivate da temi e personaggi biblici, ha fatto pensare che il testo sacro dei musulmani fosse rivolto a un pubblico giudaico e cristiano in grado di cogliere i riferimenti alla tradizione biblica. Invece la posteriore, ed ormai unanime, tradizione musulmana sostiene che gli abitanti della Mecca fossero politeisti e pagani.\nSecondo queste moderne ipotesi storiografiche storico-critiche, il Corano e lo sviluppo dell'islam sarebbero avvenuti altrove, pi\u00f9 a nord, ai confini meridionali dell'Impero romano, tra la Siria e la Giordania attuali. La localizzazione della Mecca come primo luogo della rivelazione di Allah sarebbe avvenuta solo successivamente, gi\u00e0 quando esisteva il Califfato arabo nel VII e VIII secolo, e il fine sarebbe stato quello di distinguere la nuova religione dall'ebraismo e dal cristianesimo da cui l'islam sarebbe derivato, e la sua collocazione nel lontano deserto arabico sarebbe avvenuta per preservare la purezza e l'originalit\u00e0 della nuova rivelazione.\nPellegrinaggi.\nLa Mecca \u00e8 meta annuale di visite da parte di pellegrini musulmani. Secondo quanto prescritto dal Corano, tutti coloro che se lo possono permettere fisicamente ed economicamente sono tenuti a visitarla almeno una volta nella vita per il pellegrinaggio canonico detto \"\u1e25ajj\".\nLa sua sacralit\u00e0 comporta che in essa (e nel territorio circostante, come avviene a Medina) sia categoricamente interdetto l'ingresso a chi non \u00e8 musulmano.\nNisba.\nLa \"nisba\" portata con orgoglio dai concittadini di Maometto era al-Qurash\u012b (il Coreiscita), ma con l'andar del tempo, una volta dispersisi i Coreisciti in tutto l'ecumene islamico, la \"nisba\" divenne la pi\u00f9 generica \"al-Makk\u012b\" (il Meccano)."}
