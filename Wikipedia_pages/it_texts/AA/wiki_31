{"id": "11996", "revid": "122882723", "url": "https://it.wikipedia.org/wiki?curid=11996", "title": "Antivirus", "text": "Un antivirus \u00e8 un software finalizzato a prevenire, rilevare ed eventualmente rendere inoffensivi codici dannosi e malware per un computer come virus, adware, backdoor, BHO, dialer, fraudtool, hijacker, keylogger, LSP, rootkit, spyware, trojan, worm o ransomware. \nGeneralmente tale tipo di programma non \u00e8 in grado di proteggere totalmente un computer da tutte le di minacce informatiche esistenti - attacchi cibernetici, advanced persistent threat (APT), botnets, DDoS attack, phishing, scam, social engineering o spam - e quindi la sicurezza \u00e8 generalmente offerta da prodotti compositi e servizi offerti dalle aziende produttrici di software.\nStoria.\nGli studi di John Newman.\nI virus informatici furono teorizzati per la prima volta nel 1949 da John von Neumann il quale ipotizz\u00f2 la creazione di programmi capaci di auto-replicarsi copiando il proprio codice. La prima apparizione di un software scritto con questo intento fu Creeper, creato da Bob Thomas presso la \"Bolt Beranek and Newman\", un'azienda del Massachusetts - in seguito divenuta BBN Technologies - dove si svilupparono tecnologie per lo scambio di pacchetti di dati nelle reti di computer, riprese poi da Arpanet. Newman stava lavorando allo sviluppo di TENEX, un sistema operativo time-sharing che girava su PDP-10 ed ebbe l'idea di scrivere un codice capace di poter passare da un computer a un altro mentre era in esecuzione. Ray Tomlinson, un collega di Newman, elabor\u00f2 il codice creando ci\u00f2 che venne poi considerato il primo worm della storia: una versione che non era solo in grado di spostarsi da un sistema a un altro ma che riusciva a duplicarsi riproducendo copie di se stesso sui computer con i quali veniva in contatto. Questo port\u00f2 al problema principale derivante da questo genere di software: come fermarne la diffusione. Perci\u00f2, parallelamente fu creato Reaper, scritto per il solo scopo di controllare se Creeper fosse in esecuzione su una determinata macchina ed eventualmente eliminarlo e divenendo difatti il primo programma antivirus della storia.\nI primi esperimenti.\nIl primo virus propriamente detto comparve nel 1982 e si trattava di un programma, Elk Cloner, scritto nel 1982 da Rich Skrenta per il sistema operativo Apple DOS del personal computer Apple II. Il virus si replicava infettando il settore di avvio dei floppy disk e veniva perci\u00f2 caricato in memoria insieme al sistema operativo e ogni volta che l'utente chiedeva l'elenco dei file del disco, il virus si copiava sul disco in quel momento presente nel lettore.\nNel 1984 comparve poi la prima definizione del terminologia - virus per computer - in un documento scritto da Fred Cohen, dove lo descriveva come un programma che \u00ab\"colpisce gli altri programmi del computer modificandoli in modo da includere una copia (possibilmente evoluta) di se stesso\"\u00bb.\nIl primo virus per sistemi MS-DOS fu Brain, risalente al 1986 e noto anche come Pakistani Brain perch\u00e9 fu scritto da due fratelli pakistani. Non \u00e8 chiaro se nacque come sistema anticopia o come virus vero e proprio ma sta di fatto che fu il primo virus a farsi conoscere a livello mondiale, tanto che per la sua diffusione fu definito \u00ab\"l'influenza pakistana\"\u00bb dalla rivista BusinessWeek. A Brain ne seguirono altri con una larga diffusione ma la loro relativa innocuit\u00e0 (in generale si limitavano a far apparire dei messaggi a video) non fece sentire la necessit\u00e0 di software capaci di contrastarli. Le cose cambiarono velocemente quando i virus iniziarono a compromettere i dati dei computer che colpivano. Nel 1987, l'hacker tedesco Bernd Fix scrisse un programma, che venne poi considerato il primo antivirus, per debellare il virus Vienna da un computer.\nSempre nel 1987, G Data rilasci\u00f2 G Data AntiVirusKit, considerato il primo antivirus commerciale, scritto per sistemi Atari ST. Alla fine dello stesso anno esord\u00ec Ultimate Virus Killer (UVK) 2000, un altro antivirus per l'Atari ST, McAfee VirusScan, scritto da John McAfee (che in seguito avrebbe fondato la McAfee), e NOD32, scritto da due programmatori slovacchi che, grazie al suo successo, in seguito avrebbero fondato la ESET.\nFred Cohen analizz\u00f2 la proliferazione dei virus e la sempre pi\u00f9 pressante necessit\u00e0 dei software antivirus arrivando a scrivere che \u00ab\"non c'\u00e8 nessun algoritmo che pu\u00f2 riconoscere perfettamente tutti i possibili virus per computer\"\u00bb. Infatti, molti virus venivano derivati da altri cambiando piccole porzioni di codice per cui era fondamentale tenere aggiornato l'archivio delle firme dei virus ma ci\u00f2 era molto difficoltoso in un periodo in cui lo scambio dei dati avveniva per mezzo di supporti come i floppy disk. Fu per questo che comparvero alcuni antivirus basati su una nuova tecnologia di analisi, l'euristica, i cui algoritmi di analisi lavoravano cercando di capire se un codice potesse essere ritenuto malevolo oppure no; in questo modo gli antivirus potevano identificare anche nuovi virus le cui firme non erano ancora presenti nei loro archivi. I primi antivirus euristici a comparire furono FluShot Plus di Ross Greenberg e Anti4us di Erwin Lanting, entrambi del 1987.\nI virus polimorfi e la nascita degli antivirus.\nPer controbattere a questo meccanismo di identificazione, gli autori dei virus iniziarono a scrivere virus polimorfi, capaci di mutare codice in modo da ingannare gli antivirus durante l'analisi. Ogni volta che il virus infettava un file, lo faceva con un codice leggermente differente dal suo e quindi ogni nuova copia era diversa. Il primo virus a basarsi su questa tecnica fu 1260, del 1990. Un famoso virus polimorfo fu Dark Avenger, il cui autore distribu\u00ec anche un software per creare virus polimorfi, denominato Dark Avenger Mutation Engine. Per identificare questa nuova categoria di virus, vennero ideati degli algoritmi euristici differenti come il F-Prot, del 1991.\nTra la fine degli anni ottanta e l'inizio degli anni novanta si ebbe la nascita di numerose societ\u00e0 dedite esclusivamente allo sviluppo di antivirus che produssero software come Avira, del 1988, Avast, del 1988, Panda Antivirus, del 1990; Norton, del 1991, AVG e F-Secure, del 1992.\nCaratteristiche.\nComponenti.\nUn antivirus \u00e8 composto da pi\u00f9 parti differenti, alcune indipendenti tra di loro; alcuni software antivirus possono essere sprovvisti di una o di entrambe le parti 3 e 4, che sono quelle che lavorano \"in tempo reale\" e in questo caso, il database delle firme va aggiornato manualmente e l'antivirus non effettua controlli dinamici del sistema, per cui \u00e8 possibile usarlo solo per effettuare scansioni su richiesta:\nMetodi di analisi.\nFirme (signatures).\nIl metodo delle signatures, ovvero delle firme, \u00e8 fra quelli pi\u00f9 utilizzati e, sostanzialmente, prevede il confronto del file da analizzare con un archivio in cui sono schedati tutti i malware conosciuti, o meglio le loro firme. L'efficienza di tale metodo si basa sulla completezza dell'archivio, diverso per ogni casa produttrice di software antivirus, e sulla velocit\u00e0 del software nell'eseguire il confronto tra il file e la firma, nonch\u00e9 sulla firma stessa. Una firma di un virus \u00e8 una sequenza continua di byte che \u00e8 comune per alcuni modelli di malware. Questo vuol dire che \u00e8 contenuta all\u2019interno del malware o di un file infetto e non nei file non danneggiati. Al giorno d\u2019oggi, le firme non sono sufficienti per rilevare i file dannosi. I creatori dei malware utilizzano l\u2019offuscazione, utilizzando diverse tecniche per coprire le loro tracce. Ecco perch\u00e9 i prodotti d\u2019antivirus moderni devono utilizzare metodi di rilevamento pi\u00f9 avanzati. I database degli antivirus contengono ancora firme (rappresentano oltre met\u00e0 di tutte le voci del database), ma includono anche voci pi\u00f9 sofisticate. L'archivio viene creato analizzando tutti i file presunti dannosi con cui si viene a contatto. Una volta trovato un file presunto dannoso, una casa produttrice di software antivirus, dovr\u00e0 quindi analizzarlo e, eventualmente, aggiungere la firma di tale file al suo archivio.\nRisulta abbastanza chiaro che tutte le vulnerabilit\u00e0 di un sistema operativo - sfruttate nel cosiddetto zero-day - e i malware non ancora scoperti, o semplicemente non ancora analizzati, non possono ovviamente far parte di un determinato archivio. Quindi, di fatto, questo metodo non pu\u00f2 portare alla rilevazione totale di tutti i malware esistenti in quanto \u00e8 presumibile che esisteranno sempre dei malware non ancora scoperti e/o analizzati. Neppure l'utilizzo incrociato di tutti i software antivirus esistenti al mondo potrebbe assicurare la completa inattaccabilit\u00e0 di un computer.\nTuttavia, nonostante questo, il metodo delle signatures rimane uno dei metodi pi\u00f9 efficienti e consolidati nell'industria del settore. Questo anche perch\u00e9 non tutti i malware si diffondono con la stessa rapidit\u00e0 e con la stessa intensit\u00e0. Pi\u00f9 un malware \u00e8 infettivo, infatti, e pi\u00f9 \u00e8 probabile che sia arrivato nelle mani dei ricercatori delle aziende produttrici di software antivirus. Quindi, sebbene il metodo utilizzato non garantisca l'assoluta inviolabilit\u00e0, garantisce comunque una sicurezza abbastanza elevata dai malware pi\u00f9 diffusi. Inoltre, bisogna anche considerare che molti dei malware esistenti non sono pi\u00f9 in corso di diffusione, la cui esistenza \u00e8 limitata ai centri di ricerca antimalware, che li usano per i test interni. Infine, uno dei punti chiave per cui il metodo \u00e8 ancora quello pi\u00f9 utilizzato \u00e8 il fatto che, se correttamente implementato, garantisce un numero esiguo (teoricamente nullo) di falsi positivi, dipendente da come si estrae la firma in quanto se la firma identifica univocamente il malware analizzato (e.g. hash MD5 dell'intero file), questa stessa firma non potr\u00e0 mai portare a un falso positivo.\nTuttavia, le aziende produttrici di software antivirus, per migliorare i loro prodotti al fine di rilevare anche programmi maligni non noti all'antivirus, cio\u00e8 non ancora contenuti nel loro database dei malware, tendono a prendere solamente firme parziali dei malware. In generale, infatti, la signature estratta \u00e8 rappresentata da un numero variabile (generalmente almeno tre) di sequenze di byte non consecutivi che rappresentano univocamente (con la migliore precisione possibile) il malware. In questo modo non solo diventa possibile la rilevazione di alcuni malware che non fanno ancora parte del database dell'antivirus, ma diventa anche pi\u00f9 compatto il database stesso, con il conseguente aumento di velocit\u00e0 dell'antivirus nella scansione. Altri tipi di tecniche utilizzate per estrarre firme parziali sono i cosiddetti \"wildcards\" e le espressioni regolari.\nTecnologie euristiche.\nLa tecnologia euristica \u00e8 un componente implementato da alcuni antivirus che consente di rilevare alcuni programmi maligni non noti all'antivirus, cio\u00e8 non contenuti nel suo database dei malware. Viene generalmente utilizzata come tecnologia complementare al metodo delle firme. Vi sono diversi tipi di tecnologie euristiche, quali ad esempio la scansione della memoria o del codice sorgente in cerca di pattern noti come maligni. Altri metodi possono essere il controllo su sezioni con nomi sospetti o con grandezza dell'header irregolare.\nQuesta tecnologia non sempre \u00e8 presente all'interno di un antivirus e non sempre garantisce buoni risultati. Infatti, in base a come viene implementata, se impostata ad un livello troppo sensibile, pu\u00f2 portare a un maggior numero di \"falsi positivi\" e/o di falsi negativi. Allo stesso modo, se impostata ad un livello troppo permissivo, pu\u00f2 rivelarsi pressoch\u00e9 inutile. Agli albori, una delle tecniche euristiche pi\u00f9 utilizzate riguardava la divisione del file binario in diverse sezioni, come ad esempio la sezione di dati e quella di codice.\nInfatti, un file binario legittimo inizia solitamente sempre dalla stessa posizione. I primi virus, invece, riorganizzavano la disposizione delle sezioni, o sovrascrivevano la parte iniziale della sezione per saltare alla fine del file in cui si trovava il codice malevolo. Infine ri-saltavano all'inizio del file per riprendere l'esecuzione del codice originale. Questo, ovviamente, \u00e8 un pattern ben preciso, che non era utilizzato da software legittimi, e che quindi rappresentava una buona euristica per la rilevazione di file sospetti.\nAnalisi telemetriche.\nPoich\u00e9 le aziende produttrici di software antivirus hanno molti clienti sparsi in tutto il mondo, al giorno d'oggi, ci sono un sacco di informazioni di telemetria che possono essere usate. Anzi, la maggior parte degli antivirus hanno sensori che salvano remotamente alcune informazioni che possono essere utilizzate per decidere, o per aiutare a decidere, se un binario osservato da un determinato cliente in una determinata posizione geografica \u00e8 maligno o meno.\nData mining.\nUno dei pi\u00f9 recenti metodi per la rilevazione di malware consiste nell'utilizzo di avanzati algoritmi di data mining. Questi algoritmi utilizzano caratteristiche dei file, estratte direttamente dai file binari, per classificare un eseguibile come malevolo o no.\nSandbox.\nAlcuni antivirus eseguono i file ritenuti sospetti in una sandbox, ovvero un ambiente di prova chiuso, e tramite l'analisi del loro comportamento capiscono se contengono codice malevolo o meno. Questo metodo, se basato su buoni algoritmi, pu\u00f2 essere molto preciso. Ovviamente, per\u00f2, l'esecuzione all'interno di una sandbox richiede prestazioni e tempi di esecuzione pi\u00f9 elevati rispetto ad un metodo basato sulle signatures. \nFunzionamento.\nUno dei principali metodi di funzionamento degli antivirus si basa sulla ricerca nella memoria RAM e/o all'interno dei file presenti in un computer di uno schema tipico di ogni virus: in pratica ogni virus \u00e8 composto da un numero ben preciso di istruzioni, detto codice, che possono essere viste come una stringa di byte, e il programma non fa altro che cercare se questa sequenza \u00e8 presente all'interno dei file o in memoria. Uno schema di questo tipo viene anche detto \"virus signature\". Il successo di questa tecnica di ricerca si basa sul costante aggiornamento degli schemi che l'antivirus \u00e8 in grado di riconoscere, aggiornamento effettuato solitamente da un gruppo di persone in seguito alle segnalazioni degli utenti e da gruppi specializzati nell'individuazione di nuovi virus. A sua volta il software antivirus domestico/d'ufficio viene periodicamente aggiornato scaricando dalla Rete i nuovi schemi di virus.\nAntivirus con tecnologie euristiche tendono a prendere firme parziali dei virus, in modo da poter identificare anche virus non ancora nel loro database. Un'altra tecnica di riconoscimento consiste nell'analizzare il comportamento dei vari programmi alla ricerca di istruzioni sospette perch\u00e9 tipiche del comportamento dei virus (come la ricerca di \"file\" o \"routine\" di inserimento all'interno di un altro \"file\") o nel ricercare piccole varianti di virus gi\u00e0 conosciuti (variando una o pi\u00f9 istruzioni \u00e8 possibile ottenere lo stesso risultato con un programma leggermente differente).\nIn antivirus con tecnologie di analisi Real-Time, ogni file a cui l'utente o il sistema fanno accesso viene analizzato per verificare che non abbia una struttura sospetta o contenga istruzioni potenzialmente pericolose. In antivirus che utilizzano analisi comportamentali, ogni processo eseguito nel computer viene monitorato e si segnalano all'utente le azioni potenzialmente pericolose, come gli accessi al registro di sistema dei sistemi Windows o le comunicazioni con altri processi.\nUna delle funzionalit\u00e0 aggiuntive dei software antivirus \u00e8 la possibilit\u00e0 di aggiornamenti automatici per mezzo dei quali software cerca, scarica e installa gli aggiornamenti non appena \u00e8 disponibile una connessione internet. Gli aggiornamenti possono riguardare le firme di autenticazione dei virus e/o anche i motori di scansione e i motori euristici (funzionalit\u00e0 non sempre resa disponibile). Il primo software AntiVirus a introdurre gli aggiornamenti automatici Live-Update \u00e8 stato Norton Antivirus della Symantec.\nLa protezione del sistema pu\u00f2 poi essere integrata con un firewall il quale permette di bloccare virus, anche non conosciuti, prima che questi entrino all'interno del computer, e volendo permette anche di bloccare all'interno alcuni virus presenti nel computer evitando cos\u00ec che possano infettare la rete cui si \u00e8 collegati. Un firewall quindi pu\u00f2 essere uno strumento aggiuntivo che impedisce a un virus di infettare la macchina prima che venga individuato dall'antivirus (con possibile perdita del file infetto). Inoltre permette di nascondere parzialmente o totalmente la macchina sulla rete evitando attacchi da parte di cracker o degli stessi virus.\nDiffusione del contagio.\nI programmi che maggiormente permettono la diffusione dei virus sono i client di posta elettronica e i browser, questo perch\u00e9 questi due programmi rappresentano l'accesso diretto a due funzionalit\u00e0 indispensabili in internet: la posta e la navigazione web; un'altra tipologia di software molto colpito \u00e8 quella costituita dai file di dati ricavati con il pacchetto Office della Microsoft; con questa suite \u00e8 possibile creare all'interno dei file delle istruzioni (dette macro) che eseguono determinate funzionalit\u00e0 - in modo automatico o in seguito alla pressione di una determinata combinazione di tasti - che \u00e8 possibile sfruttare per allegare ai file delle macro che sono in realt\u00e0 dei virus.\nIn generale i virus sfruttano le vulnerabilit\u00e0 nei sistemi informatici, usando a volte - in modo automatico - tecniche di penetrazione sviluppate dai cracker. Diverse organizzazioni, oltre ai produttori di software antivirus, si occupano di raccogliere le segnalazioni di vulnerabilit\u00e0 o attacchi, e renderle pubblicamente disponibili; tali organizzazioni sono normalmente note con l'acronimo di CERT (\"Computer Emergency Response Team\", squadra di risposta alle emergenze informatiche).\nClient di posta.\nTra i client di posta spicca l'uso di Outlook Express, preinstallato, nella versione base, su tutti i sistemi operativi Microsoft; naturalmente anche altri client di posta, se funzionanti su sistema Microsoft, non sono immuni o totalmente immuni dall'essere un veicolo usato dai virus. Outlook Express unito all'inesperienza dell'utente, diffusione di alcuni tipi di malware. Outlook Express per default memorizza tutti gli indirizzi E-Mail dai contatti prelevati in modo automatico da tutte le mail ricevute o spedite, questo fa s\u00ec che se un utente si iscrive, per esempio, ad una mailing list pu\u00f2 alla fine avere un insieme di indirizzi di dimensioni considerevoli; questa base di dati viene sfruttata dai virus per spedire delle mail e per cercare di espandere l'infezione.\nI virus di ultima generazione sfruttano questi elenchi di indirizzi per nascondere il vero mittente, prendendo a caso due indirizzi, uno da usare come destinatario e l'altro da far risultare come mittente. Il problema di base \u00e8 dovuto all'utente che apre ed esegue gli allegati anche di mail che sono palesemente portatrici di virus, ma anche i buchi presenti in questi software hanno la loro parte. Per esempio, Outlook Express ha sofferto di svariati buchi molto critici che permettevano l'esecuzione del virus appena la mail era ricevuta all'interno del proprio client (quindi senza aprirla) o appena la si apriva (nella firma \u00e8 possibile inserire delle istruzioni, istruzioni usate per attivare il virus). La prima causa di diffusione dei virus tramite i client di posta \u00e8 l'esecuzione degli allegati e qui non esiste un client di posta che possa impedire la diffusione del virus se l'antivirus non riesce ad intercettarlo prima.\nBrowser.\nAnche i browser possono essere un veicolo per l'infezione, basta che vi sia un buco di sicurezza (vulnerabilit\u00e0) sfruttato da un sito WEB che si visita. Come per i client di posta si ha che su tutti i sistemi operativi di Microsoft l'utente si trova installato Internet Explorer e, anche a causa della sua diffusione, risulta proprio questo browser il pi\u00f9 soggetto a questi tipi di attacchi, tanto che ultimamente \u00e8 stato consigliato da pi\u00f9 fonti di usare altri browser soprattutto se si fanno delle transazioni a rischio (per esempio se si accede al proprio conto corrente).\nClient IRC e IM.\nI clienti dei sistemi di messaggistica immediata posseggono la capacit\u00e0 di inviare e ricevere file ed inoltre spesso sono dotati di un linguaggio di scripting che \u00e8 stato spesso sfruttato per diffondere virus, backdoor e dialer.\nL'uso di questi programmi deve tenere in gran conto che l'utente che offre un file non corrisponde sempre necessariamente ad una persona reale, dal momento che molti virus si diffondono automaticamente. \u00c8 consigliabile rifiutare gli invii a meno che non si abbia effettivamente richiesto o si desideri qualcosa da un utente conosciuto e non si abbia la protezione di un antivirus che effettua l'esame dei file, anche compressi, in tempo reale.\nControversie.\nSi discute se i software antivirus siano o meno utili. Nel 2012, Imperva, una societ\u00e0 di sicurezza informatica, ha pubblicato uno studio nel quale sosteneva che meno del 5% delle soluzioni antivirus erano in grado di rilevare virus precedentemente non catalogati. Questo studio \u00e8 stato ampiamente criticato non solo da quasi tutte le societ\u00e0 produttrici di software antivirus, ma anche dalla maggior parte delle altre compagnie che lavorano nel mondo della sicurezza informatica. La principale critica \u00e8 legata alle dimensioni del campione di studio. Infatti, il test ha utilizzato solamente 84 campioni su i milioni di malware esistenti per Windows.\nUn'altra critica ha riguardato il fatto che lo studio \u00e8 stato effettuato utilizzando i report di VirusTotal piuttosto che i reali prodotti e, come la stessa VirusTotal ha precisato: \u00abIl servizio non \u00e8 stato progettato come strumento per eseguire analisi comparative antivirus, ma come uno strumento che controlla campioni sospetti con diverse soluzioni antivirus e aiuta i laboratori antivirus inoltrandogli malware che non riescono a rilevare. Coloro che usano VirusTotal per eseguire analisi comparative antivirus dovrebbero sapere che stanno facendo molti errori impliciti nella loro metodologia, l'essere pi\u00f9 ovvio...\u00bb. Questo \u00e8 principalmente dovuto al fatto che le compagnie produttrici di software antivirus non forniscono a VirusTotal le esatte configurazioni dei prodotti reali. Inoltre, VirusTotal non esegue i malware con i prodotti gi\u00e0 installati. Questo significa che tutte le tecnologie euristiche e comportamentali e la scansione della memoria non sono utilizzate. E cos\u00ec i risultati del rilevamento sono scarsi rispetto ai prodotti completi. Un altro aspetto che \u00e8 stato criticato \u00e8 stata la \"rilevanza\" dei campioni. Infatti, il set di campioni dovrebbe includere solo campioni che sono stati verificati infettivi. Valutare la protezione degli antivirus utilizzando campioni di prova che non rappresentano alcun pericolo non ha alcun senso. Per questa, e altre ragioni, la Anti-Malware Testing Standards Organization (AMTSO) fornisce linee guida per il testing di prodotti AntiMalware.\nNel 2017, il computer di un consulente della National Security Agency \u00e8 stato violato attraverso l'antivirus, regolarmente installato ed aggiornato. Si \u00e8 ipotizzato che la singola installazione sia stata manipolata da un operatore della casa madre del software, in modo tale da permettere l'attacco da parte di un soggetto remoto, considerato che la societ\u00e0 ha fornito il codice del programma alle autorit\u00e0 governative e che queste non hanno rilevato la presenza di backdoor. Uno dei fattori di rischio \u00e8 il fatto che gli antivirus sono programmi a sorgente chiuso e proprietario, tali che sottraggono al singolo acquirente il pieno controllo della propria macchina, per cederne le chiavi di accesso a uno o pi\u00f9 soggetti terzi.\nVirus Bulletin VB100.\nIl VB100 \u00e8 un premio dato da Virus Bulletin e rappresenta uno dei pi\u00f9 famosi riconoscimenti per i software AntiVirus. Stando a quanto pubblicato da Virus Bulletin le uniche societ\u00e0 di cui almeno uno dei loro prodotti \u00e8 stato iscritto al test per almeno tre volte e ha sempre ottenuto il VB100 per la categoria di Windows 7 sono:\nCuriosamente, non c'\u00e8 neanche una societ\u00e0 che non abbia fallito il test almeno una volta nella categoria di Windows XP.\nPer le categorie di Red Hat Enterprise Linux e di Ubuntu Linux Server Edition, invece, le societ\u00e0 sono:\nQuestioni giuridiche.\nUna delle principali battaglie e delle lamentele dell'industria degli antivirus \u00e8 quella relativa alla creazione di una regolamentazione unificata e globale, una base di regole comuni per contrastare legalmente i crimini informatici. Infatti, ancora oggi, anche se una societ\u00e0 produttrice di antivirus dovesse riuscire a scoprire chi \u00e8 il criminale informatico dietro alla creazione di un particolare virus o di un malware, spesso le autorit\u00e0 locali non possono comunque agire. Questo \u00e8 principalmente dovuto al fatto che praticamente ogni stato ha una sua propria regolamentazione, differente da quella degli altri stati.\n\u00ab[I virus informatici] passano da un paese a un altro, da una giurisdizione all'altra \u2013 si spostano in tutto il mondo, sfruttando il fatto che non siamo in grado di eseguire globalmente operazioni di polizia come questa. Quindi Internet \u00e8 come se qualcuno [avesse] dato biglietti aerei gratuiti a tutti i criminali online del mondo.\u00bb (Mikko Hypp\u00f6nen)\nLa Commissione europea ha deciso di fondare l'EC3 (European Cybercrime Centre) il quale \u00e8 attivo dal primo gennaio 2013 e si focalizza nella lotta della UE contro i crimini informatici."}
{"id": "11999", "revid": "125941972", "url": "https://it.wikipedia.org/wiki?curid=11999", "title": "Valentino di Terni", "text": "Venerato come santo dalla Chiesa cattolica, da quella ortodossa e successivamente dalla Chiesa anglicana, \u00e8 considerato patrono degli innamorati e protettore degli epilettici.\nLa pi\u00f9 antica notizia di Valentino di Terni \u00e8 nel \"Martyrologium Hieronymianum\", un documento ufficiale della Chiesa dei secc. V-VI dove compare il suo nome, la citt\u00e0 di sepoltura e il \"dies natalis\", cio\u00e8 il giorno della morte, il 14 febbraio. Ancora nel secolo VI un altro documento, la \"Passio Sancti Valentini episcopi et martiri\" (BHL 8460) , ci narra alcuni particolari del martirio: la tortura, la decapitazione notturna e di nascosto, la sepoltura a Terni ad opera dei discepoli Procolo, Efebo e Apollonio, il successivo martirio di costoro e la loro sepoltura sempre in Terni.&lt;br&gt;\nLa vicenda di Valentino di Terni si \u00e8 per secoli confusa e accavallata con quella di un altro martire, un prete romano di cui si fa menzione nella spuria \"Passione di Mario e Marta\" (BHL 5543), ambientata ai tempi di Claudio il Gotico (morto nel 270), sotto il quale \u00e8 noto non si siano mai verificate persecuzioni anticristiane, e che per di pi\u00f9 viene dato come coevo di papa Callisto I, morto per\u00f2 nel 222.\nAgiografia.\nDi ben altro spessore la \"Passio\" di Valentino di Terni (BHL 8460). L'azione \u00e8 ambientata a Roma: il grande filosofo greco Cratone, che vi tiene una scuola rinomatissima e seguita da tutti i rampolli dell'aristocrazia senatoria, ha un figlio, Cerimone, afflitto da una gravissima patologia neurologica. Qualcuno gli suggerisce di contattare il vescovo di Terni, Valentino che tempo prima ha curato una persona affetta esattamente da quella rara e terrificante malattia. Cratone manda immediatamente a chiamarlo, e Valentino arriva a Roma. Cratone gli chiede di intervenire a favore del figlio. Valentino gli risponde che lo far\u00e0, ma solo se il padre veramente lo vuole. Cratone assevera e offre a Valentino la met\u00e0 di tutti i suoi beni. Valentino risponde che gli interessa solo la sua conversione al cristianesimo. Cratone, allora, da filosofo e intellettuale, pone a Valentino una serie di dubbi teologici sulla religione cristiana, che il presule gli spiega e alla fine Cratone accetta. Valentino allora si chiude in una stanzetta da solo con Cerimone, e resta tutta la notte in preghiera. La mattina dopo, miracolosamente, la porta si apre e Cerimone corre cantando in braccio ai genitori, lui che prima non muoveva un muscolo, lingua compresa. Cratone e tutti i suoi si convertono ipso facto. E si converte, tra i suoi studenti anche Abbondio, il figlio del prefetto dell'Urbe Furioso Placido. A questo punto il senato decide di intervenire e il prefetto fa arrestare, di notte e di nascosto, Valentino, e di notte e di nascosto lo fa giustiziare e seppellire. Allora tre altri studenti di Cratone, Procolo, Efebo e Apollonio prendono il corpo di Valentino e lo portano a sepoltura a Terni. In questa citt\u00e0 il magistrato Lucenzio li fa arrestare e giustiziare di notte e di nascosto. Una pia matrona in seguito mette insieme i corpi di Valentino e dei suoi tre seguaci.\nLa vicenda (come dimostrato per primo da Edoardo d'Angelo nel 2010) va collocata cronologicamente all'altezza della prefettura urbana di Furio Memmio Ceciliano Placido, negli anni 346-347. Dunque in piena et\u00e0 postcostantiniana. Questo spiega l'agire occulto e segreto dei magistrati romani, ormai impossibilitati a perseguire legalmente i cristiani. Ma la classe dirigente romana resta tutta pagana anche oltre la fine del sec. IV, e faide di questo genere erano all'ordine del giorno.\nRita Lizzi ha poi collocato biograficamente Valentino tra gli esponenti della famiglia senatoria dei Simmachi, con tutta probabilit\u00e0 un Giunio Valentino, \"consularis Campaniae\" nel 326.\nIl culto.\n\u00c8 commemorato il 14 febbraio nel Martirologio Romano, che lo ricorda solo con la qualifica di martire:\nReliquie.\nLe sue spoglie furono sepolte sulla collina di Terni, al LXIII miglio della via Flaminia, nei pressi di una necropoli. \nSul luogo sorse nel IV secolo una basilica nella quale attualmente sono custoditi, racchiusi in una teca, i resti del santo: pare che essi siano stati portati nella citt\u00e0 dai tre discepoli del filosofo Cratone, Apollonio, Efebo e Proculo, convertiti dal futuro santo, e che per questo motivo siano stati martirizzati.\nLe suddette sono le reliquie del vescovo di Terni. Dal 1936, grazie all'allora vescovo della Diocesi Sarno-Cava, il mons. Pasquale dell'Isola, la citt\u00e0 di San Valentino Torio detiene alcune reliquie del Santo Patrono degli Innamorati. Poi il \"Martirologio Romano\" ha conservato la memoria di un altro santo di nome Valentino, presbitero e martire, le cui reliquie sono conservate in diverse localit\u00e0:\nPoi bisogna considerare le reliquie molto diffuse di Valentino di Terni da corpi santi. Qui di seguito un elenco :\nPatronati.\nSan Valentino vescovo \u00e8 patrono dei seguenti centri:\nSan Valentino presbitero \u00e8 patrono dei seguenti centri:\nLa festa di san Valentino.\nLa festa di san Valentino ricorre annualmente il 14 febbraio, ed oggi \u00e8 conosciuta e festeggiata in tutto il mondo. \u00c8 molto probabile che le sue origini affondino nel IV secolo, per sostituire la festa pagana dei Lupercalia, gli antichi riti pagani dedicati al dio della fertilit\u00e0 Luperco: questi riti si celebravano il 15 febbraio e prevedevano festeggiamenti sfrenati ed erano apertamente in contrasto con la morale e l'idea di amore dei cristiani. In particolare il clou della festa si aveva quando le matrone romane si offrivano, spontaneamente e per strada, alle frustate di un gruppo di giovani spogli, devoti al selvatico Fauno Luperco. Anche le donne in dolce attesa si sottoponevano volentieri al rituale, convinte che avrebbe fatto bene alla nascita del pargolo. Per \"battezzare\" la festa dell'amore, il Papa Gelasio I nel 496 d.C. decise di spostarla al giorno precedente - dedicato a San Valentino - facendolo diventare in un certo modo il protettore degli innamorati. Tale tradizione fu poi diffusa dai benedettini, primi custodi della basilica dedicata al santo in Terni, attraverso i loro monasteri prima in Italia e quindi in Francia ed in Inghilterra. Molte tradizioni legate al santo sono riscontrabili nei paesi in cui egli \u00e8 venerato come patrono.\nLa figura di Valentino come santo patrono degli innamorati viene tuttavia oggi messa in discussione: assai pi\u00f9 congruente, data la sua vicenda biografica e tanatografica, sarebbe quella di protettore degli studenti e/o degli intellettuali (docenti). \nFeste in Italia.\nLa citt\u00e0 del santo, Terni, invoca Valentino di Terni come principale patrono, numerosi eventi e celebrazioni sono organizzati nel corso del mese di febbraio, il pi\u00f9 noto \u00e8 probabilmente la festa della promessa, la domenica precedente il 14 febbraio, in cui centinaia di giovani vengono a Terni in vista del loro matrimonio nei mesi seguenti.\nTuttavia, Valentino di Terni \u00e8 celebrato anche in altri comuni italiani.\nIl paesino di Panchi\u00e0 (TN) lo festeggia come patrono della parrocchia. A Pozzoleone in provincia di Vicenza, la domenica precedente e successiva al 14 febbraio si svolge la cinquecentenaria fiera di S.Valentino, una delle fiere storiche pi\u00f9 antiche del Veneto.\nIn provincia di Verona il paese di Bussolengo lo invoca come santo patrono. Qui si svolge, ormai da pi\u00f9 di cinquecento anni, la Fiera di San Valentino nella settimana a cavallo del 14 febbraio, ed \u00e8 la festa principale e caratterizzante di Bussolengo, inizialmente del bestiame, poi diventata gradualmente esposizione di numerose macchine agricole e ora anche di automobili. La festa si protrae per pi\u00f9 di un mese grazie alla presenza, consolidata nei decenni, di un esteso Luna Park, con stand enogastronomici e altre attivit\u00e0 che si sono aggiunte negli anni, come l'organizzazione in tensostrutture di spettacoli ed una porzione di fiera commerciale al coperto. Patrono del paese di Sadali (CA), considerato protettore dei matrimoni, san Valentino, la cui chiesa fu forse edificata da monaci bizantini, viene qui ricordato non solo a febbraio, ma anche a maggio e ad ottobre, periodo in cui si hanno i festeggiamenti pi\u00f9 importanti della durata di tre giorni. Il santo \u00e8 anche patrono del paese lucano di Abriola (PZ) e di Vico del Gargano in provincia di Foggia.\nIn provincia di Brescia il paese di Breno lo invoca come patrono ed \u00e8 festeggiato a Cossirano, la frazione di Trenzano. \u00c8 festeggiato inoltre a Quero in Provincia di Belluno: in un pendio annesso all'oratorio, dopo la messa, vengono fatte rotolare delle arance che i fedeli cercano di raccogliere prima che finiscano nel canale sottostante. Si onora come patrono anche nella cittadina che dal santo trae il proprio nome San Valentino Torio (SA) e durante i festeggiamenti c'\u00e8 la sagra della \"purpetta 'e pastenaca\" (polpetta di carote). In provincia di Teramo il paese di Fano Adriano lo invoca come patrono, e dove fino agli anni '90 veniva festeggiato la prima settimana di settembre.\n\u00c8 anche il patrono del paesino \"Chiasiellis di Mortegliano\" in provincia di Udine, \u00e8 raffigurato da una statua di un prete molto giovane, e si festeggia la prima domenica dopo il 14 febbraio. Festeggiato a Zoppola (Pordenone) con consegna di una candela da accendere durante i temporali che scongiura grandine e tempeste. Inoltre \u00e8 patrono anche della citt\u00e0 di Limana, un paese in provincia di Belluno dove ogni anno si festeggia con una festa in piazza. \u00c8 il patrono anche di Quinto di Treviso (TV) che lo festeggia con una festa in piazza che dura una settimana. I festeggiamenti sono dedicati ai bambini, con giostre, frittelle e tanti giochi. La festa si conclude il sabato o la domenica successivi al 14 febbraio con una sfilata di carri mascherati."}
{"id": "12004", "revid": "919135", "url": "https://it.wikipedia.org/wiki?curid=12004", "title": "Geometria algebrica", "text": "La geometria algebrica \u00e8 un campo della matematica, che, come il nome stesso suggerisce, unisce l'algebra astratta (soprattutto l'algebra commutativa) alla geometria. Oggetto principale di studio della geometria algebrica sono le variet\u00e0 algebriche, oggetti geometrici definiti come soluzioni di equazioni algebriche.\nZeri simultanei di polinomi.\nIn geometria algebrica gli oggetti geometrici studiati sono definiti come zeri di un certo numero di polinomi: si tratta dell'insieme degli zeri in comune o equivalentemente delle soluzioni di una o pi\u00f9 equazioni polinomiali. Per esempio, la sfera di dimensione due nello spazio euclideo R3 di dimensione tre \u00e8 definita come l'insieme di punti \"(x, y, z)\" che verificano:\nUn cerchio \"storto\" in R3 \u00e8 definito come l'insieme di punti \"(x, y, z)\" che verificano entrambe le equazioni:\nVariet\u00e0 affini.\nPer definire una variet\u00e0 affine, si comincia considerando un campo \"k\". Nella geometria algebrica classica, il campo considerato era sempre quello complesso C, ma molti risultati sono ugualmente veri se assumiamo soltanto che \"k\" sia algebricamente chiuso. Definiamo lo spazio affine di dimensione n su k come An(\"k\")=\"k\"\"n\" (o pi\u00f9 semplicemente A\"n\", quando \"k\" risulta chiaro dal contesto). Il proposito di questa apparentemente superflua notazione \u00e8 di enfatizzare che ci si \"dimentica\" la struttura di spazio vettoriale che porta con s\u00e9 \"k\"n. Parlando in modo astratto, A\"n\" \u00e8, per il momento, un semplice insieme di punti. \nUna funzione \"f\" : A\"n\" \u2192 A1 viene detta regolare se pu\u00f2 essere scritta come un polinomio, ovvero, se c'\u00e8 un polinomio \"p\" in \"k\"[\"x\"1...,\"x\"\"n\"] tale che \"f\"(\"t\"1...,\"t\"\"n\") = \"p\"(\"t\"1...,\"t\"\"n\") per ogni punto (\"t\"1...,\"t\"\"n\") di A\"n\".\nLe funzioni regolari sullo spazio affine \"n\"-dimensionale sono quindi esattamente la stessa cosa dei polinomi su \"k\" in \"n\" variabili. Denoteremo l'insieme delle funzioni regolari su A\"n\" con \"k\"[A\"n\"].\nDiciamo che un polinomio \"si annulla\" in un punto se valutato in quel punto restituisce zero. Sia \"S\" un insieme di polinomi in \"k\"[An]. Il \"luogo degli zeri di S\" \u00e8 l'insieme \"V\"(\"S\") di tutti i punti in A\"n\" sui quali tutti i polinomi di \"S\" si annullano. In altre parole, \nUn sottoinsieme di A\"n\" che si pu\u00f2 scrivere come \"V\"(\"S\") per qualche \"S\" viene chiamato insieme algebrico. La \"V\" sta per \"variet\u00e0 algebrica\" (un tipo specifico di insieme algebrico che definiremo tra poco).\nDato un sottoinsieme \"U\" di A\"n\", \u00e8 possibile recuperare l'insieme dei polinomi che lo generano? Se \"U\" \u00e8 un \"qualunque\" sottoinsieme di A\"n\", definiamo \"I\"(\"U\") come l'insieme di tutti i polinomi il cui luogo degli zeri contiene \"U\". La \"I\" sta per ideale: se due polinomi \"f\" e \"g\" si annullano entrambi su \"U\", allora \"f\"+\"g\" si annulla su \"U\", e se \"h\" \u00e8 un qualunque polinomio, allora \"hf\" si annulla su \"U\", quindi \"I\"(\"U\") \u00e8 sempre un ideale di \"k\"[A\"n\"].\nDue domande naturali da porsi sono:\nLa risposta alla prima domanda \u00e8 immediata dopo aver introdotto la topologia di Zariski, una topologia su A\"n\" che riflette direttamente la struttura algebrica di \"k\"[A\"n\"]. Allora \"U\" = \"V\"(\"I\"(\"U\")) se e solo se \"U\" \u00e8 un insieme Zariski-chiuso (pi\u00f9 precisamente, si ha che \"V\"(\"I\"(\"U\")) \u00e8 proprio la chiusura di \"U\" secondo la topologia di Zariski). La risposta alla seconda domanda viene data dal teorema degli zeri di Hilbert. In una delle sue forme equivalenti, questo teorema afferma che \"I\"(\"V\"(\"S\")) \u00e8 il radicale dell'ideale generato da \"S\".\nPer varie ragioni potremmo non volere sempre lavorare con l'intero ideale che corrisponde a un insieme algebrico \"U\". Grazie al teorema della base di Hilbert sappiamo che gli ideali in \"k\"[A\"n\"] sono sempre finitamente generati, quindi possiamo considerare un insieme finito di polinomi che genera \"I\"(\"U\"). In particolare \"U\" \u00e8 l'intersezione di un numero finito di insiemi algebrici del tipo \"V\"(\"f\"), con \"f\" polinomio.\nUn insieme algebrico viene detto irriducibile se non pu\u00f2 essere scritto come unione di due insiemi algebrici pi\u00f9 piccoli. Un insieme algebrico irriducibile viene anche detto variet\u00e0 algebrica. Si pu\u00f2 dimostrare che un insieme algebrico \u00e8 una variet\u00e0 algebrica se e solo se i polinomi che lo definiscono generano un ideale primo dell'anello dei polinomi.\nAnello delle coordinate di una variet\u00e0.\nProprio come le funzioni continue sono le applicazioni naturali su uno spazio topologico e le funzioni lisce sono le applicazioni naturali su una variet\u00e0 differenziabile, c'\u00e8 una classe naturale di applicazioni su un insieme algebrico, chiamate funzioni regolari. Una funzione regolare su un insieme algebrico \"V\" contenuto in An \u00e8 definito come la restrizione di una funzione regolare su An, nel senso che abbiamo definito sopra.\nPu\u00f2 sembrare eccessivamente restrittivo richiedere che una funzione regolare si possa sempre estendere allo spazio ambiente, ma la situazione \u00e8 molto simile a quella di uno spazio topologico normale, dove il teorema di estensione di Tietze garantisce che una funzione continua su un insieme chiuso si pu\u00f2 sempre estendere allo spazio topologico ambiente.\nProprio come le funzioni regolari sugli spazi affini, le funzioni regolari su \"V\" formano un anello, che denotiamo con \"k\"[\"V\"]. Questo anello \u00e8 chiamato anello delle coordinate di \"V\".\nPoich\u00e9 le funzioni regolari su V derivano da funzioni regolari su An, dovrebbe esserci una relazione tra i loro anelli delle coordinate. Specificatamente, per ottenere una funzione in \"k\"[\"V\"] abbiamo preso una funzione in \"k\"[An], e abbiamo detto che non la distinguiamo da un'altra funzione in \"k\"[An] se esse restituiscono gli stessi valori su \"V\". Questo equivale a dire che la loro differenza \u00e8 zero su \"V\". Da ci\u00f2 possiamo vedere che \"k\"[\"V\"] \u00e8 il quoziente \"k\"[An]/I(\"V\").\nTeoria proiettiva.\nInvece di lavorare nello spazio affine A\"n\"(\"k\"), si lavora pi\u00f9 spesso nello spazio proiettivo P\"n\"(\"k\"). Il vantaggio di questo approccio \u00e8 che il numero di intersezioni pu\u00f2 essere facilmente calcolato con il teorema di B\u00e9zout.\nPunto di vista attuale sulla teoria.\nNella visione moderna il rapporto tra variet\u00e0 ed anello delle coordinate \u00e8 invertito: si parte con un anello commutativo e si definisce la variet\u00e0 corrispondente usando gli ideali primi. Gli ideali primi ottengono una struttura di spazio topologico, lo spettro dell'anello. Nella formulazione generale questo porta agli schemi di Alexander Grothendieck.\nUn'importante classe di variet\u00e0 sono le variet\u00e0 abeliane, variet\u00e0 i cui punti formano un gruppo abeliano. Un esempio di queste sono le curve ellittiche che si usano nella crittografia ellittica e sono servite per la dimostrazione dell'ultimo teorema di Fermat.\nMentre parte della geometria algebrica \u00e8 interessata agli enunciati generali e astratti sulle variet\u00e0, sono stati sviluppati dei metodi per i calcoli su un insieme preciso di polinomi. Il pi\u00f9 importante \u00e8 la tecnica delle basi di Gr\u00f6bner che sono alla base di tutta l'algebra computazionale.\nLa geometria algebrica \u00e8 stata sviluppata largamente dai geometri italiani nella prima parte del XX secolo. Il loro lavoro sulla geometria birazionale era profondo, ma non si poggiava su una base abbastanza rigorosa. L'algebra commutativa fu sviluppata, anch'essa all'inizio del XX secolo da David Hilbert, Emmy Noether e altri avendo in mente delle applicazioni geometriche.\nNegli anni 1930 e anni 1940 Oscar Zariski, Andr\u00e9 Weil e altri capirono la necessit\u00e0 di una geometria algebrica assiomatica su basi rigorose. Per un certo tempo furono usate diverse teorie.\nNegli anni 1950 e anni 1960 Jean-Pierre Serre e Alexander Grothendieck rigettarono le fondamenta usando la teoria dei fasci. Dopo all'incirca il 1960 l'idea degli schemi fu raffinata, insieme ad un complesso apparato di tecniche omologiche. Dopo un decennio di rapidi sviluppi il campo si stabilizz\u00f2 negli anni 1970 e vennero create delle applicazioni, sia alla teoria dei numeri sia a questioni pi\u00f9 geometriche come variet\u00e0 algebriche, singolarit\u00e0 e moduli."}
{"id": "12005", "revid": "767487", "url": "https://it.wikipedia.org/wiki?curid=12005", "title": "Luperco", "text": "Luperco (in latino \"Lupercus\", derivato da \"lupus\", lupo) \u00e8 un'antica divinit\u00e0 rurale della mitologia romana invocata a protezione della fertilit\u00e0. Inizialmente identificato con il lupo sacro a Marte, viene successivamente considerato un epiteto di Fauno (\"faunus lupercus\"), per essere infine assimilato al dio Pan. \nIl culto.\nIn onore del dio Luperco, nella Roma antica, era ad esso dedicato un santuario, ovvero una grotta ai piedi del colle Palatino, il Lupercale (dal latino: \"lupercal\", sacro a Luperco), la stessa grotta dove si narra che Faustolo trov\u00f2 i gemelli Romolo e Remo. I suoi sacerdoti, i \"Luperci\" (dal latino: \"lupercalis\", di Luperco), erano divisi in due sodalizi noti come i \"Luperci Quintili\" ed i \"Luperci Fabiani\", secondo la tradizione rispettivamente derivanti dai compagni di Romolo e Remo. \nIl giorno sacro a Luperco era il 15 febbraio, e per la ricorrenza, presso il Lupercale, venivano celebrati i Lupercali (in latino: \"Lupercalia\"), che consistevano in riti di purificazione durante i quali venivano offerti in sacrificio dei caproni ed un cane, gesto cui seguiva la seconda parte del rito, in cui venivano iniziati due giovani Luperci che, con la fronte bagnata del sangue degli animali immolati e vestiti delle loro pelli, correvano attorno al Palatino, colpendo chiunque incontrassero, in particolare le donne, con fruste ottenute sempre dalla pelle degli animali sacrificati."}
{"id": "12006", "revid": "838137", "url": "https://it.wikipedia.org/wiki?curid=12006", "title": "72", "text": ""}
{"id": "12007", "revid": "1305772", "url": "https://it.wikipedia.org/wiki?curid=12007", "title": "Scuola italiana di geometria algebrica", "text": "Da un punto di vista storico, con Scuola italiana di geometria algebrica si intende riferirsi ad un numeroso gruppo di validi matematici italiani del XIX e XX secolo, che, con il loro vasto, profondo e consistente lavoro, metodologicamente condotto con un comune approccio di studio e di ricerca, port\u00f2 l'Italia ai pi\u00f9 alti livelli in geometria algebrica, soprattutto in geometria birazionale e nella teoria delle superfici algebriche, con risultati originali di prim'ordine.\nLa nascita della scuola, il relativo contesto storico, i principali risultati.\nCapiscuola furono soprattutto Guido Castelnuovo, Federigo Enriques e Francesco Severi, che, con il loro originale stile di insegnamento, gli efficaci metodi di studio e le innovative strategie di approccio alle questioni di ricerca, contribuirono sia a dare i maggiori risultati che a guidare ed indirizzare gli altri discepoli, alcuni dei quali provenienti dall'estero (fra di loro, Pavel Sergeevi\u010d Aleksandrov, Andr\u00e9 Weil, Oscar Zariski). Sulla base dell'opera svolta da questi studiosi, a partire dalla seconda met\u00e0 del XX secolo, inizi\u00f2 ad affermarsi una nuova impostazione teorica della geometria algebrica, prevalentemente assiomatica e soprattutto caratterizzata dall'uso sistematico dell'algebra commutativa, da parte sia della scuola americana (Oscar Zariski, Solomon Lefschetz, David Mumford ed altri) che di quella francese (Andr\u00e9 Weil, Alexander Grothendieck, Jean-Pierre Serre ed altri), le quali inizialmente sembravano criticare, nel rigore della trattazione, l'opera della scuola italiana, pi\u00f9 improntata a dar precedenza all'intuizione che alla formalizzazione. Solo recentemente, per\u00f2, soprattutto ad opera di David Mumford, si \u00e8 complessivamente rivalutata l'importanza innovativa del lavoro della scuola italiana, che forn\u00ec le basi intuitive su cui si fondarono molte delle successive formalizzazioni della teoria. Passiamo a delineare brevemente la storia di questa scuola, relativamente al contesto storico in cui nacque e si svilupp\u00f2, nonch\u00e9 menzionare i risultati salienti da essa conseguiti.\nIl contesto storico.\nDopo l'introduzione delle geometrie non euclidee, conseguente alla crisi sui fondamenti della matematica e i suoi metodi logici, due furono i principali indirizzi della geometria, quello algebrico e quello topologico-differenziale. La geometria algebrica moderna nasce fondamentalmente con l'opera di Riemann, che pone le basi per lo studio di quelle propriet\u00e0 geometriche che sono invarianti per trasformazioni pi\u00f9 generali di quelle proiettive, per cui, nei suoi lavori, si trova, \"in nuce\", quello che sar\u00e0 uno dei problemi centrali della geometria algebrica, ovvero quello della \"classificazione\" (dei vari enti geometrici in studio), la cui conseguente problematica si chiarificher\u00e0 grazie al programma di Erlangen di Felix Klein, che indicher\u00e0 la via da seguire, ovverosia quella basata sull'invarianza rispetto a certe trasformazioni gruppali.\nDa questo momento in poi, lo sviluppo della geometria algebrica sar\u00e0, in gran parte, contraddistinto dalla dicotomia \"intuizione/rigore\", rispetto a cui la scuola italiana avr\u00e0 una sua propria concezione del rigore matematico, alquanto distinta da quella assunta dalla successiva scuola dei cosiddetti \"algebrizzatori\", che annoverer\u00e0, fra gli altri, Hilbert, Zariski, Weil, Serre, Grothendieck. Ma, andando ancora pi\u00f9 a ritroso, fu dai lavori della scuola francese (in particolare, quelli di Gaspard Monge, Charles Julien Brianchon, Jean Victor Poncelet e Michel Chasles) e di quella tedesca (da parte di August Ferdinand Moebius, Karl Georg Christian von Staudt, Jakob Steiner, Julius Pl\u00fccker, Hermann G\u00fcnther Grassmann, Ernst Eduard Kummer e Leopold Kronecker) in geometria proiettiva complessa, che ebbe inizio quella nuova trattazione degli enti geometrici \u2013 soprattutto, coniche e quadriche nello spazio tridimensionale \u2013 caratterizzata dall'uso dei metodi e dei concetti della geometria proiettiva sul campo complesso e la sua chiusura algebrica, la quale dar\u00e0 luogo ad una nuova e pi\u00f9 potente teoria algebrica delle curve e delle superfici che va ben oltre quanto gi\u00e0 conseguito da Isaac Newton, Colin Maclaurin, Leonhard Euler, Gabriel Cramer, Joseph-Louis Lagrange, Carl Friedrich Gauss, \u00c9tienne Bobillier e George Boole.\nQuesta eredit\u00e0 fu poi, dalla seconda met\u00e0 dell'Ottocento, acquisita sia da Riemann, come gi\u00e0 menzionato, che da Luigi Cremona, il fondatore della scuola italiana di geometria algebrica, a cui si deve il merito di aver utilizzato, in modo mirato e sistematico, tecniche algebriche efficienti nello studio della geometria proiettiva e dei suoi enti, introducendo, per la prima volta, i nuovi metodi della teoria algebrica degli invarianti e delle forme algebriche aperta da Boole, James Joseph Sylvester, Arthur Cayley, Siegfried Heinrich Aronhold, Alfred Clebsch, George Salmon, Ludwig Otto Hesse, Charles Hermite e Paul Gordan. Ma, il principale merito di Cremona fu quello di aver introdotto e studiato, intorno al 1860, sulla base di esempi particolari introdotti da Poncelet, Pl\u00fccker, Steiner e Ludwig Immanuel Magnus, la nozione formale generale di trasformazione birazionale (poi denominata, in suo onore, \"trasformazione cremoniana\"), ovverosia una trasformazione (funzionale) esprimibile, in coordinate cartesiane, mediante funzioni razionali, e che ha, in generale, l'inversa con la stessa propriet\u00e0.\nPer mezzo della nozione di trasformazione birazionale, fu possibile stabilire le prime classificazioni delle variet\u00e0 algebriche \u2013 i nuovi enti della geometria algebrica \u2013 sulla base delle propriet\u00e0 formali delle trasformazioni cremoniane a cui tali variet\u00e0 sono soggette e le relative singolarit\u00e0 che queste trasformazioni, in generale, posseggono in quanto funzioni razionali. Ma, da un punto di vista storico, \u00e8 da ricordare il ruolo fondamentale svolto dai lavori di Riemann sugli integrali abeliani nel pervenire alla nozione generale di trasformazione birazionale da parte di Cremona, lavori che furono comunque condotti, da parte di Riemann, con metodi analitici, sulla base dei precedenti risultati di Giulio Fagnano, Leonhard Euler, Adrien-Marie Legendre, Niels Henrik Abel e Carl Jacobi sugli integrali ellittici. Sulla scia di questi lavori, Riemann introdusse la fondamentale nozione di genere \"g\" di una curva algebrica, un invariante topologico che permette di classificare le curve algebriche, correlandolo sia ad un precedente invariante introdotto da Abel sia al numero di singolarit\u00e0 di ben determinate trasformazioni birazionali relate alla data curva. \nPrecisamente, detto \"r\" il massimo numero di funzioni razionali che sono, rispetto alla data curva, linearmente indipendenti con un assegnato numero \"n\" di singolarit\u00e0, Riemann, assieme al suo allievo Gustav Roch, prov\u00f2 che r \u2265 n - g + 1, risultato che verr\u00e0 poi sussunto nel cosiddetto teorema di Riemann-Roch. Inoltre, introducendo la nozione di trasformazione birazionale fra curve algebriche, Riemann pervenne all'importante risultato secondo cui l'invariante principale di tali trasformazioni \u00e8 il campo formato dall'insieme delle trasformazioni birazionali agenti su tale curva, attraverso cui si perverr\u00e0 poi a definire lo \"spazio dei moduli\" \"Mg\" delle curve algebriche di genere \"g\", a cui si associa un altro invariante, che \u00e8 0 se g=0, 1 se g=1 e 3(g - 1) se g \u2265 2. Tutti questi pionieristici risultati analitici riemanniani saranno poi ripresi da Clebsch, che li contestualizzer\u00e0 da un punto di vista pi\u00f9 propriamente algebrico-geometrico, creando cos\u00ec un notevole raccordo fra la teoria analitica di Riemann e quella algebrico-geometrica, preludio alla nascita della moderna geometria algebrica.\nDopo il 1870 circa, Max Noether inizi\u00f2 ad applicare sistematicamente i risultati che man mano provenivano dall'algebra commutativa \u2013 e a cui egli stesso contribuiva \u2013 a quanto era gi\u00e0 stato stabilito in geometria algebrica da parte di quei matematici che sono stati appena sopra menzionati, pervenendo ad un primo, notevole risultato algebrico, noto come \"teorema Af+B\u03a6\", che lascia determinare opportune combinazioni polinomiali, attraverso cui Max Noether riuscir\u00e0 a conseguire ulteriori, altrettanto notevoli risultati geometrici, fra cui quello che permette di ottenere, da altre date, curve algebriche con singolarit\u00e0 pi\u00f9 semplici o di ordine inferiore, attraverso opportune trasformazioni cremoniane. Dopodich\u00e9, assieme ad Alexander von Brill, Max Noether riusc\u00ec, parimenti a Clebsch, ad inquadrare la teoria analitica riemanniana (di cui sopra) in termini algebrico-geometrici, soprattutto per il tramite della nozione centrale di serie lineare la quale permette di individuare una ben precisa serie di punti di una curva algebrica, detti suoi divisori effettivi, ottenuti per intersezione di questa, previamente immersa in un opportuno spazio proiettivo, con un sistema lineare di ipersuperfici.\nAl contempo, con la collaborazione di Clebsch, Max Noether si volge alla trattazione geometrico-algebrica delle superfici che, qualche anno prima, aveva visto i primi sviluppi con gli studi di Cremona e di Clebsch medesimo, ma la teoria analitica riemanniana delle curve algebriche sembrava non adatta a fornire un modello da estendere e riformulare, in termini algebrico-geometrici, al caso delle superfici, sia per carenza di adeguati strumenti formali che per la poca conoscenza strutturale delle variet\u00e0 algebriche di dimensione superiore a 1, anche se si prestava a suggerire eventuali strade da seguire a tale scopo. Fu Clebsch che estese, per primo, la nozione di genere al caso di alcune superfici, ma, sulla base di successivi lavori sia di Max Noether che di Cayley (a cui si deve, tra l'altro, l'importante nozione di postulazione di una curva), si rese necessario aggiungere alla nozione di genere \"g\", come intesa da Clebsch e quindi ridenominata \"genere geometrico\" ed indicata con \"pg\", un'ulteriore nozione, quella di \"genere aritmetico\", diciamo \"pa\", sicch\u00e9 una superficie risultava cos\u00ec caratterizzata da due invarianti birazionali, \"pg\" e \"pa\", con \"pg \u2265 pa\". Sulla stessa falsariga, Max Noether estese la nozione di \"serie lineare\" al caso di una superficie.\nLa nascita della scuola, il suo sviluppo, i principali risultati.\nNegli ultimi decenni dell'Ottocento, l'eredit\u00e0 di Max Noether e Clebsch venne raccolta dalla scuola italiana e magistralmente integrata col precedente lavoro di Cremona, soprattutto da parte di Corrado Segre, Eugenio Bertini e il giovane Guido Castelnuovo, i quali introducono il cosiddetto \"metodo iperspaziale\", utilizzato per la costruzione della geometria sopra una curva nonch\u00e9 per una nuova dimostrazione geometrica del relativo teorema di Riemann-Roch. La nuova geometria delle curve algebriche cos\u00ec introdotta da Segre e Bertini, detta geometria birazionale, influenzer\u00e0 profondamente Castelnuovo il quale, nel 1891, vinta una cattedra di geometria a Roma, vi si trasferisce con l'intenzione di applicare i nuovi metodi di Segre e Bertini alle superfici, riprendendo, a tale scopo, i risultati conseguiti da Max Noether, Clebsch, Jacob L\u00fcroth, Hieronymus Georg Zeuthen e Hermann Schubert, ormai trascurati da pi\u00f9 di un ventennio. A Castelnuovo, si unir\u00e0 presto Federigo Enriques che, subito dopo la laurea a Pisa, si era recato a Roma per seguire i corsi di Cremona. Dalla loro collaborazione, ne risulter\u00e0 una nuova teoria geometrica delle superfici, che inglober\u00e0 elegantemente tutti i precedenti risultati di Max Noether e Clebsch, nonch\u00e9 risolver\u00e0 alcune problematiche (aperte da L\u00fcroth) rimaste insolute.\nIl principio del metodo di questo nuovo indirizzo, consiste nel dare preminenza alle famiglie di curve che appartengono alla superficie da studiare, in particolare ai sistemi lineari di curve essenzialmente individuate dalla intersezione della data superficie con sistemi di ipersuperfici di uno spazio proiettivo ambiente in cui si pensa immersa tale superficie. Castelnuovo ed Enriques estenderanno, al caso delle superfici, molte delle nozioni introdotte da Max Noether e Brill, quali quelle di \"serie lineare\" e di \"divisore\", sulla scorta di quanto gi\u00e0 fatto da Segre in quest'ambito, cos\u00ec come verranno riprese le nozioni di \"genere\" per essere estese a quelle rientranti nella nuova nozione di \"plurigenere\" \"Pi\", la quale fornir\u00e0 altri invarianti birazionali fondamentali per classificare le superfici. Viene peraltro dimostrato il teorema di Riemann-Roch per le superfici tramite la nozione di divisore (o \"curva virtuale\") \"D\", definito come un'opportuna combinazione lineare intera di un numero finito di curve effettive della data superficie.\nTutti questi risultati verranno sinteticamente menzionati in due importanti memorie di Enriques della fine del XIX secolo, che conterranno le linee programmatiche della successiva ricerca in geometria algebrica delle superfici di dimensione superiore, in quegli stessi anni intrapresa, a Torino, pure da Gino Fano, un allievo di Segre, che fornir\u00e0 altrettanto notevoli contributi in questo settore della geometria. Con questi risultati innovativi, soprattutto mediante i nuovi invarianti birazionali da loro introdotti, Castelnuovo ed Enriques si accingono, per la prima volta, ad affrontare e risolvere il problema della classificazione delle superfici algebriche, in parte seguendo il modello analitico prospettato da Riemann nel caso delle curve algebriche. In particolare, Castelnuovo ed Enriques riusciranno a risolvere alcune difficili problematiche relative alla classificazione delle superfici razionali e quelle rigate, con risultati innovativi fondamentali che saranno alla base del successivo lavoro della scuola italiana di geometria algebrica la quale, venutasi a creare attorno a Castelnuovo ed Enriques, sull'eredit\u00e0 scientifica di Cremona, Segre e Bertini, via via comprender\u00e0, a partire dai primi anni del '900, altri validi matematici, fra cui Francesco Severi (che, fra l'altro, sulla scia dei risultati gi\u00e0 conseguiti da Castelnuovo ed Enriques, perfezioner\u00e0 ulteriormente il teorema di Riemann-Roch per le superfici).\nNel 1914, Enriques perviene ad un'importante classificazione delle superfici algebriche in quattro classi principali le quali, oggi, vengono individuate per mezzo di un nuovo invariante birazionale, introdotto intorno agli anni '60 da Kunihiko Kodaira (poi detto \"dimensione di Kodaira\" \u03c7) e correlato ai plurigeneri \"Pi\". Precisamente, queste classi corrispondono ai valori \u03c7=\u2212\u221e, \u03c7=0, \u03c7=1 (superfici ellittiche), \u03c7=2 (superfici di tipo generale), l'ultima essendo stata quella che ha successivamente permesso di ottenere i risultati pi\u00f9 significativi. La classificazione originaria di Enriques si basava comunque sui plurigeneri \"Pi\" e gli altri invarianti birazionali allora noti; e su di essa, Enriques, assieme ad altri matematici (fra i quali, Alberto Franchetta), vi lavorer\u00e0 fino alla met\u00e0 degli anni '40, quando l'auge della scuola iniziava tuttavia ad eclissarsi lentamente.\nIl problema dello studio e della classificazione delle variet\u00e0 algebriche di dimensione superiore a 2, fu perci\u00f2 il tema centrale della scuola italiana di geometria algebrica, affrontato, con metodi geometrico-proiettivi, principalmente da Castelnuovo, Enriques e Severi, oltre che da altri (tra cui, Gino Fano). La classificazione birazionale di queste variet\u00e0 fu la pi\u00f9 ragionevole estensione della precedente classificazione delle curve e delle superfici algebriche. Altrettanto notevole fu poi il lavoro di Severi sulle variet\u00e0 di dimensione \"n\"\u22653, in particolare sulla struttura birazionale dello spazio dei moduli \"Mg\" delle curve di genere \"g\", sulla irriducibilit\u00e0 di particolari variet\u00e0 di curve piane poi dette \"variet\u00e0 di Severi\", sulla classificazione delle curve in uno spazio proiettivo di dimensione arbitraria, sulle possibili estensioni del teorema di Riemann-Roch per variet\u00e0 di dimensione superiore, sul cosiddetto \"problema della base\", e sui fondamenti della geometria enumerativa.\nE proprio il lavoro di Severi fu quello soggetto alle maggiori critiche da parte della comunit\u00e0 matematica estera. Ma, sebbene, alle volte carente nel rigore e nella completezza della trattazione, esso, al pari del lavoro di tutti gli altri matematici di questa scuola, ebbe ciononostante il grande merito di aver comunque offerto punti di vista alternativi e fruttuose intuizioni, aperto nuovi indirizzi di ricerca e prospettive innovatrici, suggerito eventuali soluzioni ed avviato verso possibili strade da seguire, tutte preziose opportunit\u00e0, queste, che furono poi fortunosamente riprese da altre scuole (perlopi\u00f9 straniere), promuovendone la ricerca. Ad ogni modo, il complessivo lavoro elaborato negli oltre cinquant'anni di vita di questa scuola, ha senz'altro esercitato una rimarchevole influenza sulle sorti successive della geometria algebrica che, negli anni compresi fra il 1950 e il 1970, sar\u00e0 alla prese con un tumultuoso e prolifico lavoro di rielaborazione dei risultati conseguiti dalla scuola italiana, attraverso l'impiego trasversale di varie metodologie e diversi strumenti di molti ambiti, da quello geometrico-differenziale e topologico, a quello algebrico e dell'analisi complessa. \nNelle parole di Igor' Rostislavovi\u010d \u0160afarevi\u010d, \u00ab[...] probabilmente, il successo pi\u00f9 rilevante mai ottenuto in geometria algebrica, si deve al lavoro, effettuato tra la fine del XIX secolo e la prima met\u00e0 del XX, dalla scuola italiana: G. Castelnuovo, F. Enriques, F. Severi e i loro allievi. Essi hanno creato quasi tutta la teoria delle superfici algebriche e le loro idee si sono finora dimostrate fondamentali anche in dimensione alta.\u00bb\nI rappresentanti.\nDi questa scuola, che storicamente ha visto complessivamente coinvolti molti matematici italiani essenzialmente accomunati dall'uso di una metodologia di studio e di ricerca prevalentemente geometrico-proiettiva, pi\u00f9 impostata sull'intuizione che sul rigore formale, ricordiamo: "}
{"id": "12008", "revid": "838137", "url": "https://it.wikipedia.org/wiki?curid=12008", "title": "71", "text": ""}
{"id": "12009", "revid": "838137", "url": "https://it.wikipedia.org/wiki?curid=12009", "title": "70", "text": ""}
{"id": "12010", "revid": "838137", "url": "https://it.wikipedia.org/wiki?curid=12010", "title": "67", "text": ""}
{"id": "12011", "revid": "37401", "url": "https://it.wikipedia.org/wiki?curid=12011", "title": "66", "text": ""}
{"id": "12012", "revid": "590", "url": "https://it.wikipedia.org/wiki?curid=12012", "title": "65", "text": ""}
{"id": "12013", "revid": "287204", "url": "https://it.wikipedia.org/wiki?curid=12013", "title": "64", "text": ""}
{"id": "12014", "revid": "838137", "url": "https://it.wikipedia.org/wiki?curid=12014", "title": "63", "text": ""}
{"id": "12015", "revid": "838137", "url": "https://it.wikipedia.org/wiki?curid=12015", "title": "62", "text": ""}
{"id": "12016", "revid": "838137", "url": "https://it.wikipedia.org/wiki?curid=12016", "title": "61", "text": ""}
{"id": "12018", "revid": "4239", "url": "https://it.wikipedia.org/wiki?curid=12018", "title": "48", "text": ""}
{"id": "12019", "revid": "838137", "url": "https://it.wikipedia.org/wiki?curid=12019", "title": "47", "text": ""}
{"id": "12020", "revid": "838137", "url": "https://it.wikipedia.org/wiki?curid=12020", "title": "46", "text": ""}
{"id": "12021", "revid": "838137", "url": "https://it.wikipedia.org/wiki?curid=12021", "title": "45", "text": ""}
{"id": "12022", "revid": "838137", "url": "https://it.wikipedia.org/wiki?curid=12022", "title": "44", "text": ""}
{"id": "12023", "revid": "838137", "url": "https://it.wikipedia.org/wiki?curid=12023", "title": "43", "text": ""}
{"id": "12024", "revid": "838137", "url": "https://it.wikipedia.org/wiki?curid=12024", "title": "42", "text": ""}
{"id": "12025", "revid": "838137", "url": "https://it.wikipedia.org/wiki?curid=12025", "title": "40", "text": ""}
{"id": "12026", "revid": "838137", "url": "https://it.wikipedia.org/wiki?curid=12026", "title": "39", "text": ""}
{"id": "12027", "revid": "838137", "url": "https://it.wikipedia.org/wiki?curid=12027", "title": "38", "text": ""}
{"id": "12028", "revid": "712828", "url": "https://it.wikipedia.org/wiki?curid=12028", "title": "36", "text": ""}
{"id": "12029", "revid": "838137", "url": "https://it.wikipedia.org/wiki?curid=12029", "title": "35", "text": ""}
{"id": "12030", "revid": "838137", "url": "https://it.wikipedia.org/wiki?curid=12030", "title": "34", "text": ""}
{"id": "12031", "revid": "1652635", "url": "https://it.wikipedia.org/wiki?curid=12031", "title": "33", "text": ""}
{"id": "12032", "revid": "838137", "url": "https://it.wikipedia.org/wiki?curid=12032", "title": "32", "text": ""}
{"id": "12033", "revid": "838137", "url": "https://it.wikipedia.org/wiki?curid=12033", "title": "31", "text": ""}
{"id": "12034", "revid": "30610", "url": "https://it.wikipedia.org/wiki?curid=12034", "title": "30", "text": ""}
{"id": "12035", "revid": "838137", "url": "https://it.wikipedia.org/wiki?curid=12035", "title": "29", "text": ""}
{"id": "12036", "revid": "765341", "url": "https://it.wikipedia.org/wiki?curid=12036", "title": "28", "text": ""}
{"id": "12037", "revid": "838137", "url": "https://it.wikipedia.org/wiki?curid=12037", "title": "27", "text": ""}
{"id": "12038", "revid": "838137", "url": "https://it.wikipedia.org/wiki?curid=12038", "title": "26", "text": ""}
{"id": "12039", "revid": "838137", "url": "https://it.wikipedia.org/wiki?curid=12039", "title": "25", "text": ""}
{"id": "12040", "revid": "838137", "url": "https://it.wikipedia.org/wiki?curid=12040", "title": "24", "text": ""}
{"id": "12041", "revid": "121537333", "url": "https://it.wikipedia.org/wiki?curid=12041", "title": "23", "text": ""}
{"id": "12043", "revid": "287204", "url": "https://it.wikipedia.org/wiki?curid=12043", "title": "21", "text": ""}
{"id": "12044", "revid": "287204", "url": "https://it.wikipedia.org/wiki?curid=12044", "title": "20", "text": ""}
{"id": "12045", "revid": "2184574", "url": "https://it.wikipedia.org/wiki?curid=12045", "title": "19", "text": ""}
{"id": "12046", "revid": "916580", "url": "https://it.wikipedia.org/wiki?curid=12046", "title": "18", "text": ""}
{"id": "12047", "revid": "765341", "url": "https://it.wikipedia.org/wiki?curid=12047", "title": "17", "text": ""}
{"id": "12048", "revid": "1590006", "url": "https://it.wikipedia.org/wiki?curid=12048", "title": "16", "text": ""}
{"id": "12049", "revid": "838137", "url": "https://it.wikipedia.org/wiki?curid=12049", "title": "15", "text": ""}
{"id": "12050", "revid": "287204", "url": "https://it.wikipedia.org/wiki?curid=12050", "title": "13", "text": ""}
{"id": "12051", "revid": "79968", "url": "https://it.wikipedia.org/wiki?curid=12051", "title": "12", "text": ""}
{"id": "12052", "revid": "400694", "url": "https://it.wikipedia.org/wiki?curid=12052", "title": "11", "text": ""}
{"id": "12053", "revid": "1318658", "url": "https://it.wikipedia.org/wiki?curid=12053", "title": "8", "text": ""}
{"id": "12054", "revid": "4239", "url": "https://it.wikipedia.org/wiki?curid=12054", "title": "7", "text": ""}
{"id": "12055", "revid": "200568", "url": "https://it.wikipedia.org/wiki?curid=12055", "title": "6", "text": ""}
{"id": "12056", "revid": "305330", "url": "https://it.wikipedia.org/wiki?curid=12056", "title": "5", "text": ""}
{"id": "12057", "revid": "1543377", "url": "https://it.wikipedia.org/wiki?curid=12057", "title": "4", "text": ""}
{"id": "12058", "revid": "26630", "url": "https://it.wikipedia.org/wiki?curid=12058", "title": "3", "text": ""}
{"id": "12059", "revid": "15756", "url": "https://it.wikipedia.org/wiki?curid=12059", "title": "2", "text": ""}
{"id": "12060", "revid": "1652635", "url": "https://it.wikipedia.org/wiki?curid=12060", "title": "1", "text": ""}
{"id": "12061", "revid": "6923", "url": "https://it.wikipedia.org/wiki?curid=12061", "title": "Marco Pantani", "text": "Soprannominato \"\"il Pirata\" (o anche \"Pantadattilo\"\", appellativo attribuitogli dal giornalista Gianni Mura), \u00e8 considerato tra i pi\u00f9 forti scalatori puri di ogni tempo per i suoi record in salita e i riconoscimenti da parte di altri corridori.\nProfessionista dal 1992 al 2003, ottenne in tutto 46 vittorie in carriera, con i migliori risultati nelle corse a tappe. Si consegn\u00f2 alla storia per esser entrato nel ristretto novero di atleti in grado di centrare la cosiddetta \"doppietta Giro-Tour\", trionfando nei giri d'Italia e di Francia nella stessa annata (1998); cronologicamente, \u00e8 stato l'ultimo ciclista (dopo Fausto Coppi, Jacques Anquetil, Eddy Merckx, Bernard Hinault, Stephen Roche e Miguel Indurain) a riuscire nell'impresa. Vinse inoltre la medaglia di bronzo ai mondiali in linea del 1995. Suoi sono i tempi d'ascesa pi\u00f9 veloci sui passi pi\u00f9 prestigiosi del Tour, il Mont Ventoux (46:00) e l'Alpe d'Huez (36:50). Charly Gaul, al quale Pantani contende spesso il titolo di pi\u00f9 grande scalatore della storia, riconobbe le superiori doti di Pantani, cos\u00ec come ha fatto il contemporaneo e suo avversario Lance Armstrong. Anche le sue doti di fondo e di recupero, oltrech\u00e9 di scattista e discesista, sono state ampiamente riconosciute.\nLa sua carriera fu costellata da incidenti e contrattempi pi\u00f9 o meno gravi, che a pi\u00f9 riprese resero difficile (ma appassionante per il pubblico) il suo ritorno alle gare. Escluso dal Giro d'Italia 1999 a causa di un valore di ematocrito al di sopra del consentito, risent\u00ec del clamore mediatico suscitato dalla vicenda. Pur tornato alle gare l'anno seguente, raggiunse solo sporadicamente i livelli cui era abituato, chiudendosi molto e abbandonandosi nella vita privata all'uso di droghe, come la cocaina.\nCaduto in depressione, mor\u00ec il 14 febbraio 2004 a Rimini per intossicazione acuta da cocaina e psicofarmaci antidepressivi con conseguente edema polmonare e cerebrale, cos\u00ec come provato dall'autopsia del 2004 e da una successiva perizia medico-legale del 2015. Le circostanze della sua morte, al pari di quelle della sua esclusione dal Giro 1999, sono ancora oggetto di dibattito..\nBiografia.\nGli esordi e il passaggio al professionismo.\nMarco Pantani nacque alle 11:45 del 13 gennaio 1970 all'ospedale \"Maurizio Bufalini\" di Cesena, figlio secondogenito di Ferdinando Pantani, detto Paolo, e Tonina Belletti, la quale vendeva piadine e crescioni in un chiosco sul lungomare di Cesenatico. Fino al 1978, abit\u00f2 in una casa di via Saffi a Cesenatico, di propriet\u00e0 dei nonni Sotero e Delia. Trascorse un'infanzia serena; non eccelse negli studi scolastici, ma si butt\u00f2 a capofitto nello sport, nella caccia e nella pesca, che praticava con la compagnia, rispettivamente, del padre e del nonno. Dopo essersi cimentato da giovanissimo con il calcio, ricevette in regalo una bicicletta dal nonno Sotero e cap\u00ec immediatamente di essere portato per il ciclismo. Decise, cos\u00ec, di tesserarsi nel Gruppo Ciclistico \"Fausto Coppi\" di Cesenatico e mostr\u00f2 subito indubbie doti di grande scalatore, vincendo molte gare. Il primo successo arriv\u00f2 il 22 aprile 1984 sul tracciato, curiosamente pianeggiante, delle Case Castagnoli di Cesena.\nNel 1986 visse i primi due fra gli sfortunati incidenti che ne avrebbero caratterizzato la carriera: un giorno, durante un allenamento, si distrasse, fin\u00ec contro un camion fermo e rimase in coma per 24 ore. In una successiva occasione, sbatt\u00e9 in discesa contro una macchina e rimase in ospedale una settimana con varie fratture. Negli anni da juniores, partecip\u00f2 a tre edizioni del Giro d'Italia dilettanti: nel 1990 fu terzo, nel 1991 secondo e nel 1992 primo, davanti a Vincenzo Galati e Andrea No\u00e8, conquistando anche la classifica scalatori.\nNell'agosto del 1992, tenendo fede a un vecchio accordo informale preso con i dirigenti della Carrera Jeans - Vagabond, pass\u00f2 al professionismo nei ranghi della squadra diretta da Davide Boifava e capitanata da Claudio Chiappucci, detto \"el Diablo\".\nNel 1993 partecip\u00f2 al Giro del Trentino, piazzandosi quinto in classifica all'esordio assoluto; esord\u00ec poi al Giro d'Italia per professionisti, nel quale ag\u00ec perlopi\u00f9 da gregario, arrivando tra i primi dieci nella 12\u00aa tappa, con traguardo ad Asiago. A causa di una tendinite al Tendine di Achille, fu precauzionalmente fatto ritirare dal team manager Boifava, quando ormai mancavano poche tappe alla conclusione ed era diciottesimo in classifica generale.\n1994: a podio nei grandi Giri.\nNel 1994 avvenne l'esplosione come ciclista professionista. Pantani arriv\u00f2 al Giro d'Italia dopo aver affinato la preparazione al Giro del Trentino, nel quale aveva gareggiato alla pari coi migliori, piazzandosi ai piedi del podio nella classifica finale. L'obiettivo della squadra di farlo crescere sotto l'ala protettrice di Claudio Chiappucci in vista del futuro ricambio generazionale in seno al team Carrera vacill\u00f2 dinanzi alla caparbiet\u00e0 del giovane romagnolo, deciso a consacrarsi sulle montagne della corsa rosa. Pantani, infatti, prov\u00f2 in pi\u00f9 occasioni a mettersi in mostra in salita, riuscendo ad ottenere la sua prima vittoria tra i professionisti il 4 giugno, in occasione della tappa dolomitica Lienz-Merano. Scattato in prossimit\u00e0 della vetta, il giovane si assicur\u00f2 il successo con una discesa spericolata in picchiata verso la cittadina altoatesina, compiuta imitando una posizione esasperata assunta qualche anno prima ai Campionati del mondo di Chamb\u00e9ry dall'atleta russo Dmitrij Kony\u0161ev.\nTorn\u00f2 all'attacco all'indomani, nella successiva frazione Merano-Aprica, che prevedeva l'ascesa ai passi dello Stelvio, del Mortirolo e di Santa Cristina. Nell'occasione, part\u00ec in progressione sulla seconda salita di giornata, staccando Miguel Indurain e la maglia rosa Evgenij Berzin, che aveva provato a resistergli per alcune centinaia di metri; rientrato sul gruppo di fuggitivi della mattina (tra cui figurava anche il capitano della Carrera Jeans - Tassoni, Claudio Chiappucci), attacc\u00f2 nuovamente e fece il vuoto. Consigliato dall'ammiraglia, rallent\u00f2 il passo in attesa di qualche corridore, cos\u00ec da non affrontare da solo un lungo tratto in pianura che lo separava dall'ultima ascesa. Fu quindi raggiunto da Nelson \"Caca\u00edto\" Rodr\u00edguez e da Indurain, che tuttavia stacc\u00f2 nuovamente sul terzo passo di giornata, palesandone definitivamente la crisi. Al traguardo fu primo, con oltre due minuti e cinquanta secondi sul suo capitano di squadra Chiappucci, tre minuti e trenta sul campione spagnolo e oltre quattro su Berzin. Il grande vantaggio accumulato su Indurain gli permise di superarlo in classifica, installandosi cos\u00ec al secondo posto, a circa un minuto dalla maglia rosa. Fu quindi terzo nella successiva gara a cronometro (che prevedeva un finale adatto agli scalatori), ma perse comunque secondi preziosi dal vincitore di tappa, il russo Berzin.\nNella lunga e durissima tappa con arrivo a Les Deux Alpes, i piani di squadra prevedevano che il romagnolo tentasse un complicato attacco a circa 100 km dal traguardo, volto a far saltare la classifica del Giro. Pur guadagnando in corsa un vantaggio che virtualmente lo collocava a pochi secondi dalla maglia rosa, Pantani e la Carrera decisero di desistere dalla prosecuzione della rischiosa e dispendiosa azione d'attacco, a causa del mancato accordo con il compagno di fuga Hern\u00e1n Buenahora. L'azione fu quindi riassorbita da Berzin sulla penultima ascesa di giornata e i due giovani duellanti arrivarono appaiati al traguardo. La gestione di questa tappa (unita a quella dell'Aprica) si rivel\u00f2 decisiva. Infatti, le proibitive condizioni climatiche dell'ultima sfida alpina, che prevedeva l'arrivo in un'innevata Sestriere, portarono Pantani a non riuscire a migliorare la sua classifica e a chiudere, cos\u00ec, il 77\u00ba Giro d'Italia con i seguenti risultati: secondo in classifica generale (dietro al solo Berzin e davanti a Indurain), secondo miglior giovane (dietro allo stesso Berzin), terzo nella graduatoria dedicata agli scalatori (dietro Pascal Richard e Michele Coppolillo).\nDopo un iniziale tentennamento, nel mese di luglio Pantani si ritrov\u00f2 a debuttare al Tour de France. Ribattezzato \"il Diavoletto\" dal direttore sportivo Giuseppe Martinelli e dalla critica, il corridore romagnolo pag\u00f2 inizialmente una maggior popolarit\u00e0 e, di riflesso, una marcatura pi\u00f9 stretta da parte degli atleti maggiormente in vista. Inoltre, una serie di sfortunate cadute nelle prime frazioni fu tra le cause del notevole ritardo accumulato inizialmente in graduatoria (circa un quarto d'ora da Indurain) e della sua difficolt\u00e0 a vincere almeno una tappa.\nNell'undicesima frazione - e prima di montagna - con arrivo a Hautacam, il capitano della Carrera, Claudio Chiappucci, and\u00f2 in crisi. Pantani prov\u00f2 allora a imbastire una fuga solitaria, ma fu raggiunto in prossimit\u00e0 del traguardo da Luc Leblanc e Indurain, quest'ultimo a caccia di riscatto dopo la delusione del Giro. Pantani, che era in fuga da da molti chilometri, non ne resse il passo e pag\u00f2 all'arrivo una manciata di secondi di distacco al navarro e al futuro campione del mondo, vincitore di giornata.\nAll'indomani, assunti i gradi di capitano per il ritiro di Chiappucci, il giovane della Carrera sferr\u00f2 per\u00f2 un nuovo attacco da lontano nella tappa del Tourmalet; transit\u00f2 per secondo sul traguardo di Luz Ardiden e riusc\u00ec a recuperare 3' a Indurain.\nLa rincorsa al podio continu\u00f2 nelle frazioni alpine. Il 18 luglio sul Mont Ventoux, pur senza riuscire a dare uno scossone alla classifica, stabil\u00ec un record di ascesa del \"Monte Calvo\", rimasto ancor oggi imbattuto. All'indomani, il programma del Tour proponeva una delle sue salite storiche: l'Alpe d'Huez. La Banesto, squadra di Indurain, lasci\u00f2 ampio spazio a una fuga partita da lontano e Pantani and\u00f2 all'attacco soltanto in un secondo momento, quando ormai la vittoria era definita; pur transitando con oltre 5' di ritardo dal vincitore (il futuro compagno di squadra Roberto Conti), dimostr\u00f2 un grande smalto, staccando ancora nettamente la maglia gialla e il gruppo dei migliori. Nella successiva tappa con arrivo a Val Thorens, invece, rimasto a sua volta molto attardato a seguito di una caduta rovinosa, fu a un passo dal ritiro; sostenuto dall'ammiraglia e dai compagni, riusc\u00ec dapprima a rientrare in gruppo e poi ad attaccare ancora la maglia gialla Miguel Indurain, arrivando al traguardo terzo, alle spalle di \"Caca\u00edto\" Rodr\u00edguez e P\u00ebtr Ugrjumov.\nCon sette minuti recuperati a Indurain nel giro di poche frazioni di montagna, Pantani si ritrov\u00f2 al terzo posto in classifica generale, a soli cinquanta secondi dalla seconda piazza, occupata da Richard Virenque. Il piano di attaccare ancora e sfilare la piazza d'onore all'idolo di casa svan\u00ec all'indomani, quando Virenque consolid\u00f2 la sua posizione: il Pirata fu, infatti, staccato dal francese nella discesa del Grand Colombier, pagando sotto il traguardo di Cluses 45\" di distacco al transalpino.\nNonostante la scarsa predilezione per le gare contro il tempo, Pantani and\u00f2 alla riscossa all'indomani, in occasione della cronoscalata Cluses-Morzine Avoriaz. Come gi\u00e0 dimostrato durante la Cronoscalata della Futa del 1991 (quando, ancora dilettante, aveva vinto con un tempo appena superiore a quello del gi\u00e0 campione del mondo Gianni Bugno, trionfatore tra i professionisti), Pantani annull\u00f2 in salita lo svantaggio fisico patito in piano rispetto ai pi\u00f9 possenti specialisti delle cronometro e si piazz\u00f2 secondo, dietro al solo Ugrjumov. Questa performance gli permise di blindare un posto sul podio del Tour.\nAll'arrivo agli Champs-\u00c9lys\u00e9es, Pantani fu terzo, a oltre sette minuti da Indurain (giunto alla quarta vittoria di fila al Tour), nonch\u00e9 secondo nella classifica scalatori; si aggiudic\u00f2, inoltre, la maglia bianca, ambito riconoscimento che andava al giovane meglio piazzato nella generale.\nPartecip\u00f2, poi, a fine stagione anche alla prova in linea dei Campionati del mondo di ciclismo, ritirandosi per\u00f2 al 15\u00ba giro.\n1995: l'anno dei primi incidenti.\nNella primavera del 1995, uno scontro con un'automobile avvenuto durante un allenamento in strada lo costrinse in ospedale. La preparazione al Giro d'Italia divenne difficoltosa e, infine, impossibile.\nSaltato il principale obiettivo della stagione, Pantani risal\u00ec presto in sella alla bici con l'obiettivo di partecipare al Tour de France.\nSi present\u00f2 al Giro di Svizzera, dove fatic\u00f2 moltissimo nelle tappe iniziali. Emblematico il ritardo di oltre 17 minuti dal vincitore di tappa, accumulato nella terzultima frazione, che prevedeva l'ostica ascesa dell'Albula Pass. All'indomani, la penultima giornata di gara prevedeva l'arrivo in salita a Flumserberg, con la scalata finale del Bisberg Peis. Approfittando delle schermaglie tra i due principali protagonisti della corsa (lo svizzero Alex Z\u00fclle e il leader della classifica generale Pavel Tonkov), il corridore romagnolo and\u00f2 via in scioltezza ai 5km dall'arrivo, vincendo la tappa con distacchi importanti sugli inseguitori. Fu in occasione di quel Giro di Svizzera, peraltro, che l'atleta di Cesenatico sfoggi\u00f2 per la prima volta un nuovo look: capelli rasati e orecchino. Questa nuova trovata lo avrebbe reso famoso a posteriori col soprannome de \"il Pirata\".\nArrivato alla \"Grande Boucle\" con una condizione apparentemente in crescendo, Pantani fatic\u00f2 molto a causa del riacutizzarsi dei fastidi al ginocchio infortunato e dei tanti chilometri a cronometro previsti dal programma di quell'anno. Oltre a patire le sfide contro il tempo, il romagnolo si dimostr\u00f2 inizialmente non al meglio anche sulle Alpi: l'11 luglio, nella prima tappa di alta montagna, rimase sorpreso dall'attacco di Miguel Indurain e si limit\u00f2 a salire al proprio passo, transitando al traguardo quarto, staccato dallo spagnolo di oltre 2 primi e 30 secondi. Recuper\u00f2 terreno in classifica all'indomani, riscattandosi sull'Alpe d'Huez, dove conquist\u00f2 la sua prima vittoria (di otto complessive in carriera) al Tour de France: partito a 13 km dal traguardo, stacc\u00f2 subito tutti i principali uomini di classifica e si lanci\u00f2 all'inseguimento dei fuggitivi di giornata, che riprese a uno a uno, transitando (a differenza dell'anno precedente) primo all'arrivo, con un minuto e mezzo di vantaggio sugli inseguitori Miguel Indurain, Alex Z\u00fclle e Bjarne Riis (rispettivamente primo, secondo e terzo della generale).\nRivitalizzato nel morale, affront\u00f2 in modo produttivo anche tappe con variazioni altimetriche minime e a lui poco favorevoli (come la dodicesima, con arrivo a Mende) e prosegu\u00ec la sua rincorsa in classifica sui Pirenei. Qui vinse per distacco la tappa del 16 luglio con arrivo in salita a Guzet-Neige, al termine di una lunga fuga di 42 km: nell'occasione, ritrovatosi ad affrontare da solo e in condizioni atmosferiche proibitive quattro Gran Premi della Montagna, recuper\u00f2 altri 2'30\" alla maglia gialla. La tragica morte del ciclista della Motorola, Fabio Casartelli, avvenuta durante la tappa del 18 luglio nella discesa del Colle di Portet-d'Aspet, condizion\u00f2 sotto il profilo mentale il prosieguo della \"Grande Boucle\" per Pantani, che pur era ampiamente nei primi dieci e in piena corsa per un piazzamento sul podio. Il Pirata, che nella tappa costata la morte al giovane talento azzurro era arrivato molto staccato a seguito di un'indisposizione alimentare notturna, concluse in netta flessione il Tour, piazzandosi solo tredicesimo nella classifica finale. Riusc\u00ec comunque a bissare il successo nella classifica \"Giovani\", conquistando la maglia bianca.\nSul finire dell'anno, Pantani fu ancora protagonista, stavolta con i colori della Nazionale: ai Campionati del mondo disputatisi in Colombia, a Duitama, su di un ostico tracciato in quota, l'azzurro and\u00f2 di fuga in salita alla penultima tornata. Il tentativo fu per\u00f2 ricucito dall'attrezzata squadra spagnola e, all'ultimo giro, il romagnolo si ritrov\u00f2 unico rappresentante italiano nel gruppetto di testa. Nel tentativo di marcare stretto Miguel Indurain, Pantani ignor\u00f2 sulle prime un allungo di Abraham Olano; lo spagnolo, ben coperto dal compagno di squadra e nonostante una foratura capitatagli a 800m dal traguardo, fin\u00ec per conquistare a sorpresa la medaglia d'oro per distacco. Pantani chiuse terzo allo sprint, alle spalle dello stesso Indurain, che lo anticip\u00f2 in volata.\nProprio quando sembrava agli inizi di una sfavillante carriera, il 18 ottobre Pantani fu protagonista di un grave incidente nella discesa di Pino Torinese, sede di gara della Milano-Torino (corsa che, nei piani iniziali, il romagnolo non avrebbe nemmeno dovuto correre): un fuoristrada che viaggiava in senso contrario sul tracciato di gara impatt\u00f2 in pieno lui e diversi altri corridori, costringendoli in ospedale. Ricoverato al CTO del capoluogo piemontese, Pantani ricevette una diagnosi molto dura: frattura di tibia e perone, con il serio rischio di perdita dell'uso dell'arto o, comunque, di prematura interruzione dell'attivit\u00e0 agonistica.\n1996-1997: il ritorno, il nuovo incidente e il terzo posto al Tour.\nNonostante il duro incidente, il 23 marzo 1996, a 5 mesi e 5 giorni di distanza dall'ultima gara, Pantani ritorn\u00f2 in sella a una bici. Fra il luglio e il settembre del 1996, corse poi in una decina di competizioni ufficiali, in preparazione alla stagione successiva.\nAgli albori della stagione 1997, il marchio Carrera per\u00f2 non rinnov\u00f2 la sponsorizzazione alla squadra del romagnolo, che cos\u00ec si sciolse dopo numerosi anni di attivit\u00e0. Marco Pantani firm\u00f2 con la Mercatone Uno, piccolo team romagnolo patrocinato da Romano Cenni e guidato da Luciano Pezzi, ex gregario di Fausto Coppi e direttore sportivo di Felice Gimondi. La squadra era stata pensata perlopi\u00f9 come una sorta di selezione dell'Emilia-Romagna e costruita appositamente attorno al corridore di Cesenatico per far bene nei grandi giri; Pantani vi ritrov\u00f2 gran parte dei suoi compagni della Carrera, tra i quali Massimo Podenzana e Marcello Siboni, oltre all'amico Roberto Conti e al neo-professionista Stefano Garzelli. Anche il dirigente Giuseppe Martinelli, legato al capitano dalla precedente esperienza in Carrera, fu parte del progetto.\nPur tra le perplessit\u00e0 di un ritorno alle gare quanto mai difficile, Pantani figur\u00f2 positivamente in tutte le corse di inizio anno e si present\u00f2 con ambizioni di classifica al Giro d'Italia. Al Giro diede qualche segnale gi\u00e0 sugli Appennini: non fu brillantissimo, ma limit\u00f2 i danni nella cronoscalata a San Marino e chiuse terzo allo sprint nella selettiva tappa del Monte Terminillo. Tuttavia, un nuovo incidente lo estromise prematuramente dalla corsa: infatti, qualche giorno pi\u00f9 tardi, nella frazione con partenza da Maddaloni e arrivo a Cava de' Tirreni, mentre percorreva la discesa del valico di Chiunzi (a poche decine di chilometri dal traguardo), fin\u00ec coinvolto in una caduta di gruppo a causa di un gatto che tagli\u00f2 la strada ai corridori. Finito a velocit\u00e0 sostenuta contro le rocce della Costiera amalfitana, Pantani non riusc\u00ec a rientrare in gruppo e concluse la tappa con estrema fatica, scortato al traguardo dai compagni di squadra; una volta in ospedale, gli fu diagnosticata la lacerazione di un centimetro nelle fibre muscolari della coscia sinistra, che lo costrinse ad abbandonare la corsa.\nQualche giorno pi\u00f9 avanti, per\u00f2, la risonanza magnetica cui Pantani si sottopose espresse un verdetto pi\u00f9 benigno; ci\u00f2 gli permise di recuperare abbastanza velocemente e tornare in sella alla bici gi\u00e0 al Giro di Svizzera, con l'obiettivo di saggiare la gamba in vista del Tour de France.\nRitiratosi ormai Miguel Indurain, alla \"Grande Boucle\" Marco Pantani trov\u00f2 nuovi avversari per la conquista della maglia gialla: tra questi, Jan Ullrich, rivelazione e vicecampione della precedente edizione, e l'idolo di casa Richard Virenque, col quale gi\u00e0 aveva battagliato in salita e discesa nelle edizioni precedenti. In occasione del Tour 1997, Pantani per la prima volta esib\u00ec in una corsa la bandana da pirata - copricapo riconosciuto a posteriori come simbolo della sua epopea sportiva da critica e tifosi. Il Pirata si present\u00f2, per\u00f2, alle prime tappe di montagna in ritardo di condizione e con un distacco gi\u00e0 notevole dagli avversari principali, anche per via di alcuni infortuni nelle prime giornate di gara. Nonostante queste premesse, riusc\u00ec comunque a piazzarsi tra i primi tre in entrambe le tappe pirenaiche, con arrivi in quota a Loudenvielle e Andorra la Vella.\nQualche giorno pi\u00f9 tardi, invece, ripet\u00e9 l'impresa di due anni prima all'Alpe d'Huez: vinse e stacc\u00f2 i due principali antagonisti, percorrendo l'ascesa in 37 minuti e 35 secondi - un record entrato nella storia della \"Grande Boucle\". And\u00f2, tuttavia, in crisi nella successiva tappa di Courchevel, a causa del riacutizzarsi di problemi respiratori legati a una bronchite con la quale stava convivendo fin dalle prime tappe. Arrivato al traguardo con un distacco di 3', era ormai a un passo dal ritiro, ma l'indomani riusc\u00ec comunque a risalire in bicicletta, desideroso di completare la corsa. Fu cos\u00ec che stacc\u00f2 nuovamente i suoi avversari nella frazione seguente, che prevedeva l'arrivo al Col de Joux Plane, transitando per primo sul traguardo di Morzine e rilanciandosi in classifica. Il ritardo accumulato nelle prove contro il tempo e nella sciagurata tappa di Courchevel si sarebbe per\u00f2 rivelato determinante al termine della corsa: in classifica finale fu terzo, preceduto da Ullrich e Virenque.\n1998: la doppietta Giro-Tour.\nDurante la primavera del nuovo anno, in preparazione alla corsa rosa, il Pirata mostr\u00f2 un discreto smalto, rivaleggiando con i migliori sia al Giro del Trentino, sia alla Vuelta a Murcia, nella quale domin\u00f2 in volata l'arrivo in salita al Morr\u00f3n de Totana e colse un terzo posto in classifica generale, dietro Aleksandr Vinokurov e Alberto Elli. Intanto, alla Mercatone era arrivato anche Orlando Maini, gi\u00e0 direttore sportivo di Pantani ai tempi del Giro d'Italia dilettanti.\nAi nastri di partenza del Giro d'Italia, il principale rivale del Pirata era considerato Alex Z\u00fclle, passista esperto, abile anche in salita, nonch\u00e9 specialista delle gare a cronometro. Per evitare di perdere secondi preziosi lungo le tappe di un percorso che poco esaltava le sue caratteristiche, Pantani decise di andare all'attacco in qualsiasi frazione presentasse delle minime variazioni altimetriche, in modo da arrivare sulle Alpi con distacchi pi\u00f9 contenuti e gestibili rispetto alle precedenti esperienze nei grandi giri. Tuttavia, in assenza di pendenze rilevanti, i primi affondi si rivelarono spesso infruttuosi, quando non controproducenti, come nella tappa di Imperia, sulla salita dell'Argentario o nell'arrivo a Lago Laceno: addirittura, in quest'ultimo caso, il Pirata (che aveva tentato un allungo in compagnia della maglia rosa Michele Bartoli), fu raggiunto e staccato da Z\u00fclle, che conquist\u00f2 arrivo di tappa e maglia rosa. In una successiva occasione, sul Passo dello Zovo, Pantani cadde ripetutamente in discesa mentre duellava per la vittoria di tappa proprio con Alex Z\u00fclle e l'altro favorito Pavel Tonkov, senza per\u00f2 riuscire a staccare i suoi avversari. In definitiva, pur movimentando molto la corsa, il Pirata fin\u00ec per guadagnare qualche secondo sul suo principale avversario soltanto nell'arrivo in salita dell'undicesima frazione, Macerata-San Marino (quando fu 2\u00b0, dietro ad Andrea No\u00e8) e nell'arrivo a Piancavallo, dove vinse la tappa in condizioni atmosferiche di caldo torrido e raggiunse la seconda piazza in classifica generale.\nTuttavia, nella frazione a cronometro del 31 maggio attraverso la citt\u00e0 di Trieste, Pantani, partito prima del suo rivale in maglia rosa, fu da questi raggiunto e superato, riportando al traguardo un distacco prossimo ai tre minuti e mezzo. Con ormai poche occasioni a disposizione per riscrivere la classifica, il Pirata and\u00f2 all'attacco sin dalla prima delle tre tappe alpine previste dal programma: il 2 giugno, in occasione della frazione di Selva di Val Gardena (che prevedeva l'ascesa della Marmolada, del Pordoi e del Passo Sella), arriv\u00f2 secondo al traguardo, appaiato allo scalatore Giuseppe Guerini, coautore con lui di una lunga fuga iniziata a met\u00e0 della Marmolada. Grazie a quest'impresa, Pantani inflisse oltre 4 minuti e mezzo a Z\u00fclle, scalzandolo dalla testa della classifica e conquistando la prima maglia rosa della sua carriera. All'indomani, il romagnolo allung\u00f2 ancora sullo svizzero e controll\u00f2 il pi\u00f9 diretto rivale, Pavel Tonkov, nella tappa vinta da quest'ultimo allo sprint sotto il traguardo dell'Alpe di Pampeago. Decisiva si sarebbe rivelata la frazione di Plan di Montecampione, il 4 giugno: con un Z\u00fclle ormai alla deriva e staccato di pi\u00f9 di mezz'ora, Pantani attacc\u00f2 ripetutamente Tonkov. Il russo, che gli era rimasto a ruota nonostante i suoi continui scatti, fin\u00ec per staccarsi a due chilometri dall'arrivo, accusando al traguardo un passivo di circa un minuto. Con un'ottima prova nella cronometro finale Mendrisio-Lugano (nella quale colse il 3\u00ba posto), Pantani mantenne la maglia rosa e concluse il suo primo vittorioso Giro d'Italia, portando a casa anche la maglia verde dedicata ai migliori scalatori (nell'occasione, super\u00f2 Jos\u00e9 Jaime \"Chepe\" Gonz\u00e1lez) e arrivando secondo nella classifica a punti, dietro a Mariano Piccoli.\nDeciso inizialmente a non partecipare al Tour de France e godersi il successo del Giro, Pantani cambi\u00f2 repentinamente idea a due settimane dall'inizio della corsa, quando venne a mancare Luciano Pezzi, suo mentore e direttore sportivo alla Mercatone Uno. Il corridore romagnolo, per\u00f2, aveva interrotto totalmente gli allenamenti. Fu cos\u00ec che, presentatosi alla \"Grande Boucle\", accumul\u00f2 nelle prime sette tappe un ritardo di quasi 5' dal favorito in maglia gialla Jan Ullrich, che si era invece preparato in modo molto pi\u00f9 sistematico. Con il passare dei giorni, per\u00f2, Pantani ritrov\u00f2 la miglior condizione e recuper\u00f2 terreno, cominciando dalle tappe in programma sui Pirenei: colse dapprima il secondo posto nella tappa Pau-Luchon (attaccando nella discesa del col de Peyresourde) e poi stacc\u00f2 tutti a Plateau de Beille. Questi due assoli gli permisero di dimezzare il suo svantaggio e issarsi al quarto posto nella generale. Durante la quindicesima frazione, che andava da Grenoble a Les Deux Alpes, avvenne la svolta: il Pirata and\u00f2 all'attacco da lontano sul Col du Galibier, a circa 50 km dal traguardo, nonostante le difficili condizioni atmosferiche di pioggia e freddo gelido. Mentre Pantani recuperava tutti i fuggitivi di giornata, Ullrich - mal alimentatosi e spossato dal freddo pungente - and\u00f2 in crisi irreversibile e rimase senza compagni, alla merc\u00e9 degli attacchi degli avversari. Il Pirata arriv\u00f2, cos\u00ec, al traguardo finale in solitaria, mentre il vincitore in carica pag\u00f2 quasi nove minuti di svantaggio all'arrivo. Quel giorno, Pantani non solo vinse la tappa, ma conquist\u00f2 anche la prima maglia gialla della carriera. Ullrich, scivolato molto indietro nella generale, tent\u00f2 di recuperare terreno sia nella tappa alpina di Albertville (che vinse, arrivando appaiato al Pirata), sia nella cronometro di Le Creusot; Pantani, per\u00f2, riusc\u00ec a controllarlo in ogni frangente e portare la maglia gialla fino agli Champs-\u00c9lys\u00e9es, a dispetto dei numerosi scioperi di ciclisti nati in reazione all\"'affaire\" Festina, lo scandalo doping che sconvolse quell'edizione della corsa e che rischi\u00f2 di bloccarla prima dell'arrivo a Parigi.\nPeraltro, in seguito ad analisi antidoping retroattive condotte a posteriori nel 2004 e disposte da una commissione parlamentare del Senato della Repubblica francese sui risultati dei controlli realizzati in precedenti edizioni del Tour, emerse la positivit\u00e0 all'EPO ricombinante di uno dei campioni prelevati a Marco Pantani nelle tappe del 21, 22, 27 e 28 luglio 1998 (date tra le quali rientrano anche le due vittorie di tappa conseguite dal Pirata in quell'edizione).\nLa conquista dell'edizione numero 85 della \"Grande Boucle\" da parte di Pantani signific\u00f2 per l'Italia un trionfo nella corsa francese che mancava da 33 anni: ultima vittoria era stata quella del 1965 di Felice Gimondi. Per 16 anni, il romagnolo sarebbe rimasto l'ultimo italiano ad aver vinto il Tour, fino al 2014, quando Vincenzo Nibali si sarebbe aggiudicato la vittoria della \"Grande Boucle\".\nNell'agosto 1998, Pantani capitalizz\u00f2 la vittoria del Tour, conquistando la classifica generale dell'\u00c0 travers Lausanne, dinanzi a un pubblico stimato in oltre 30.000 persone.\n1999: La sospensione per ematocrito alto.\nAi principi della stagione 1999, Pantani replic\u00f2 il successo dell'anno prima nell'arrivo in salita della Vuelta a Murcia (stavolta collocato al Collado Bermejo) e si aggiudic\u00f2 anche la classifica finale della kermesse. Addirittura nella Milano-Sanremo attacc\u00f2 sulla salita della Cipressa e, pur dovendo far i conti col vento contrario, prov\u00f2 fino all'ultimo a vincere, pur su di un percorso poco adatto alle sue caratteristiche da scalatore. In generale, il Pirata si dimostr\u00f2 pimpante per tutta la primavera, destando ottime impressioni in diverse delle gare propedeutiche alle principali corse a tappe della stagione, quali la Semana Catalana, la Vuelta al Pa\u00eds Vasco e il Giro del Trentino, dove si piazz\u00f2 terzo a soli 7\" dal vincitore Paolo Savoldelli.\nPantani conferm\u00f2 le buone sensazioni anche nel successivo Giro d'Italia, obiettivo primario della sua stagione: diversamente dai due anni precedenti, non sfigur\u00f2 mai a cronometro e gi\u00e0 sugli Appennini diede prova di notevole brillantezza, giungendo quarto al traguardo nella tappa del Monte Sirino e vincendo per distacco la frazione con arrivo al Gran Sasso d'Italia, nella quale conquist\u00f2 la maglia rosa. In quell'occasione, part\u00ec ai 2 km dall'arrivo in condizioni cos\u00ec estreme (neve, freddo e strada ghiacciata) da rendere addirittura impossibile agli operatori Rai filmare la gran parte della tappa; Ivan Gotti fu l'unico a tentare di resistere inizialmente ai suoi attacchi, finendo comunque staccato.\nTuttavia, all'indomani, nella successiva frazione a cronometro attraverso la citt\u00e0 di Ancona, per soli 2 centesimi di secondo, il Pirata cedette la maglia rosa al campione francese Laurent Jalabert, vincitore di tappa.\nPantani torn\u00f2 a vestirsi di rosa il 29 maggio, in occasione della tappa con ascesa del Colle Fauniera, salita inedita del Giro; pur rimanendo staccato in discesa dallo specialista Paolo Savoldelli (che lo avvicin\u00f2 notevolmente in classifica generale), regol\u00f2 Daniel Clavero e Ivan Gotti nello sprint per il secondo posto e si riaggiudic\u00f2 la maglia pi\u00f9 importante.\nNella successiva tappa con arrivo al Santuario di Oropa, gli avversari approfittarono di un salto di catena occorsogli ai piedi della salita per attaccarne il primato; il Pirata, scoraggiato e visibilmente innervosito dall'incidente, fu scortato dal treno della Mercatone Uno che lo aiut\u00f2 a rientrare sulla retroguardia del gruppo, dopodich\u00e9, risollevatosi nel morale e ritrovata una pedalata pi\u00f9 brillante, riusc\u00ec a recuperare uno per uno tutti gli avversari, arrivando in solitaria al traguardo di Oropa. Qui, peraltro, non esult\u00f2, credendo erroneamente di non aver ripreso tutti gli avversari.\nNella successive tappe prealpine che precedevano il gran finale, il Pirata controll\u00f2 soprattutto i suoi avversari pi\u00f9 agguerriti, quali Jalabert e Savoldelli: giunse secondo allo sprint dietro il francese nella frazione Biella-Lumezzane e gest\u00ec il vantaggio nella cronometro di Treviso. Arriv\u00f2, cos\u00ec, al massimo della forma a giocarsi la vittoria finale nel trittico di tappe alpine, per le quale era da pi\u00f9 parti dato per favorito.\nVinse la prima sfida all'Alpe di Pampeago, mettendo circa 3' tra s\u00e9 e il diretto inseguitore Savoldelli e balzando addirittura in testa alla classifica della maglia ciclamino, generalmente appannaggio dei velocisti. Nella tappa seguente, nonostante i piani di squadra fossero conservativi, gli scatti tentati da due uomini di classifica quali Laurent Jalabert e Gilberto Simoni lo indussero a sferrare un micidiale contrattacco, rivelatosi decisivo per le sorti della gara: Pantani transit\u00f2 primo sul traguardo di Madonna di Campiglio, con almeno un minuto di vantaggio su tutti i suoi principali inseguitori, e rinsald\u00f2 anche la leadership della classifica scalatori. Ci\u00f2 provoc\u00f2 qualche malumore tra i corridori, alcuni dei quali non gradirono l'ennesimo assolo del Pirata al Giro 1999.\nAlla vigilia dell'ultima tappa, sembrava che nessuno ormai potesse sfilargli la vittoria finale: il Pirata era, infatti, primo in classifica con 5'38\" sul secondo, Paolo Savoldelli (che stava accusando un netto calo di forma gi\u00e0 dalla tappa di Pampeago), e 6'12\" su Ivan Gotti, che non era mai riuscito a staccarlo dall'inizio del Giro. Inoltre, la tappa successiva, ultima realmente in grado di smuovere la classifica, presentava caratteristiche altimetriche a lui congeniali: partenza da Madonna di Campiglio e arrivo all'Aprica con scalata del Mortirolo - gi\u00e0 teatro di una delle sue prime vittorie -, per un totale di oltre 50 km di strada in salita e 4500 m di dislivello.\nLe cose cambiarono per Pantani proprio il 5 giugno a Madonna di Campiglio: alle ore 10:10 locali, furono resi pubblici i risultati dei consueti controlli, svolti dai medici dell'UCI in quella stessa mattinata sugli atleti di classifica. Tali test riscontravano nel sangue di Pantani una concentrazione di globuli rossi superiore al consentito: il valore di ematocrito rilevato al romagnolo era infatti del 51,8%, di poco superiore al margine di tolleranza dell'1% sul limite massimo consentito dai regolamenti, 50%. Nell'occasione, pur non risultando positivo a un controllo antidoping, Pantani fu legittimamente escluso dalla Corsa Rosa \"a scopo precauzionale\" (come in uso dire al tempo): sulla base dei regolamenti sportivi da poco introdotti a tutela della salute dei corridori, avrebbe dovuto ripresentarsi dopo 15 giorni a Losanna a effettuare un controllo per verificare l'abbassamento dei livelli e avere il via libera a riprendere le corse.\nAlla notizia dell'esclusione, la squadra del Pirata si ritir\u00f2 in blocco dal Giro. Paolo Savoldelli, nonostante fosse subentrato al primo posto in classifica, rifiut\u00f2 di indossare la maglia rosa alla partenza della tappa del Mortirolo, rischiando una squalifica. L'ultima e decisiva frazione di montagna fu poi vinta dallo spagnolo Roberto Heras, mentre la maglia pass\u00f2 a Ivan Gotti, che all'indomani a Milano fu incoronato vincitore del Giro per la seconda volta in carriera.\nCollegamenti successivi del Pirata con le pratiche di doping risultarono dalle dichiarazioni del ciclista reo confesso Jes\u00fas Manzano, che cit\u00f2 Pantani in un contesto in cui si segnalavano diverse pratiche scorrette di vari ciclisti di alto livello degli anni Novanta, nonch\u00e9 di organizzatori, tecnici e sponsor. Successivamente, sarebbero emerse anche le dichiarazioni della danese Christina Jonsson, fidanzata con Pantani per sette anni, che in un'intervista al periodico svizzero \"L'Hebd\u00f2\" rifer\u00ec di come il ciclista cesenaticense facesse uso regolare di sostanze dopanti. La tesi secondo cui Marco Pantani facesse uso di doping, come peraltro molti altri ciclisti all'epoca, non sarebbe mai stata accettata dalla sua famiglia, che arriv\u00f2 a minacciare querele per chiunque avesse associato il Pirata a queste pratiche scorrette.\nSecondo Andrea Agostini, all'epoca addetto all'ufficio stampa della Mercatone Uno, Pantani effettu\u00f2 due controlli: il venerd\u00ec sera (in autonomia, come era prassi consolidata al tempo tra i corridori) e il sabato pomeriggio, quest'ultimo in un centro medico specializzato di Imola. Entrambi i prelievi evidenziarono un valore di ematocrito attorno al 48%, quindi entro i limiti stabiliti dai regolamenti. Peraltro, a posteriori, alcuni membri del suo entourage dichiararono che gi\u00e0 la sera prima in albergo circolasse la voce che Marco non sarebbe partito all'indomani.\nInoltre, furono anche alimentati dei dubbi su di un'eventuale congiura ai danni di Marco Pantani. In una lettera datata 8 novembre 2007 e indirizzata a Tonina, madre del ciclista, il famoso boss della mala milanese Renato Vallanzasca sostenne che un suo amico, \"habitu\u00e9\" delle scommesse clandestine, peraltro intercettato sull'argomento da successive indagini), lo avesse avvicinato in carcere cinque giorni prima dei fatti di Madonna di Campiglio, quando il Pirata era lanciato verso la vittoria finale; il pregiudicato, appartenente a un clan della camorra napoletana, gli avrebbe consigliato di scommettere sulla sconfitta di Pantani, assicurandogli \u00abIl Giro non lo vincer\u00e0 sicuramente lui\u00bb.\nA detta di molti, la carriera ad alti livelli di Pantani si concluse con tale episodio. Dopo aver spaccato per l'ira un vetro nell'albergo, accerchiato dai giornalisti e accompagnato dai Carabinieri mentre stava per lasciare la corsa, pronunci\u00f2 una frase profetica:\nPantani, che inizialmente non aveva nel mirino il successivo Tour de France, rinunci\u00f2 comunque a parteciparvi, anche se la sospensione di quindici giorni comminatagli glielo avrebbe consentito e nonostante l'incitamento del suo direttore sportivo, Giuseppe Martinelli, convinto che una vittoria alla \"Grande Boucle, alla\" Vuelta o ai Campionati del mondo di Verona avrebbe fugato ogni polemica sul Pirata. Nel periodo successivo ai fatti di Madonna di Campiglio, braccato dai media e in preda a una forte depressione, rimase a lungo chiuso in casa, allontanandosi dal ciclismo e cadendo nella spirale della cocaina.\n2000: il secondo ritorno.\nPantani torn\u00f2 a correre soltanto nel 2000, palesando fin dal ritiro organizzato dalla Mercatone Uno alle Isole Canarie precarie condizioni di forma e notevoli difficolt\u00e0 psicologiche. I diversi forfait nelle principali gare di avvicinamento al Giro d'Italia fecero s\u00ec che la sua preparazione fosse sempre pi\u00f9 frammentata, fino a diventare inesistente. Nel marzo del 2000, con una lettera aperta, annunci\u00f2 di volersi allontanare a tempo indeterminato dalle corse.\nRiusc\u00ec in un primo momento a superare il problema della dipendenza da cocaina ma, in vista della Corsa Rosa, la condizione fisica non era adatta a una competizione cos\u00ec dura. Ormai alla Mercatone Uno si pensava a un Giro senza Pantani e i nove posti destinati al team romagnolo erano cos\u00ec assegnati: l'emergente Stefano Garzelli promosso con i gradi di capitano e, dietro di lui, una batteria di gregari composta da Daniele De Paoli, Marco Velo, Enrico Zaina, Ermanno Brignoli, Simone Borgheresi, Riccardo Forconi, Fabiano Fontanelli e Massimo Podenzana. A pochi giorni dal via, quest'ultimo fu escluso per far posto proprio a Pantani.\nLa prova del Pirata al Giro d'Italia del 2000 non fu all'altezza delle precedenti edizioni, e ci\u00f2 per via di una condizione non ottimale, che comportava grande difficolt\u00e0 del romagnolo nel reggere il passo dei migliori in salita. Pantani torn\u00f2 ai suoi livelli nella sola tappa Saluzzo-Brian\u00e7on, che prevedeva l'ascesa al Colle dell'Izoard, montagna del Tour de France prestata per esigenze organizzative al Giro d'Italia: rimasto inizialmente staccato sulla salita del Colle dell'Agnello, rientr\u00f2 sui migliori proprio sull'Izoard e lavor\u00f2 da gregario per il suo capitano, rispondendo agli attacchi di Francesco Casagrande e, soprattutto, Gilberto Simoni, cos\u00ec da neutralizzarli e fiaccarne la resistenza. Una volta scortato il futuro leader della corsa Garzelli al Gran Premio della Montagna, si gett\u00f2 a capofitto nella discesa di Brian\u00e7on, cogliendo un secondo posto di tappa importante per il morale.\nPur non ancora brillantissimo, Pantani affront\u00f2 comunque il successivo Tour de France con buon entusiasmo, stimolato dal possibile scontro in salita con Lance Armstrong (gi\u00e0 primo nel 1999 e futuro vincitore incontrastato delle seguenti edizioni - vittorie tutte poi revocategli per doping). Il Pirata prov\u00f2 ad attaccare gi\u00e0 nella prima frazione pirenaica, con arrivo a Lourdes-Hautacam: partito in progressione, sul successivo contrattacco del rivale texano, riusc\u00ec a tenerne il passo solo per breve tempo, andando in crisi nel tentativo di stargli a ruota e pagando 5' di distacco da lui all'arrivo. Tre giorni pi\u00f9 tardi, il 13 luglio, nella tappa del Mont Ventoux, Pantani fatic\u00f2 nuovamente a tenere il ritmo dei migliori nelle fasi iniziali della salita, rimanendo ancora staccato; recuperati i battistrada (similmente a come fatto al Giro sull'ascesa dell'Izoard), scatt\u00f2 a ripetizione nella salita del \"Monte Calvo\", lasciando sul posto gli avversari. Il solo Armstrong, in maglia gialla, lo riprese a 5 km dall'arrivo e prov\u00f2 a staccarlo, ma Pantani resist\u00e9 al forcing del campione in carica, arriv\u00f2 in vetta appaiato a lui e tagli\u00f2 per primo il traguardo. A margine di una successiva intervista, Armstrong avrebbe apertamente di aver fatto un errore nel regalare la vittoria al Pirata, contribuendo ad accendere ulteriormente la rivalit\u00e0 tra i due.\nNei giorni dopo il Ventoux, infatti, Armstrong e Pantani continuarono a darsi battaglia sulle salite alpine, non lesinando schermaglie verbali e dichiarazioni al vetriolo. Il 15 luglio, sull'Izoard, si ripropose il duello del Ventoux: Pantani e Armstrong provarono a staccarsi l'un con l'altro senza riuscirci. Dopo il lungo e difficile tratto in discesa, Pantani allung\u00f2 nell'ultimo strappo che portava a Brian\u00e7on, cogliendo il terzo posto di tappa, in una sorta di revival della frazione Saluzzo-Brian\u00e7on corsa nel precedente Giro d'Italia. Galvanizzato da una classifica notevolmente migliorata, Pantani si ripet\u00e9 ancora all'indomani, nella tappa con arrivo a Courchevel: ai suoi primi attacchi a 16 km dall'arrivo, risposero Virenque (staccatosi presto), Armstrong e, successivamente, anche Heras e Javier Otxoa. Pantani, allora, piazz\u00f2 lo scatto decisivo a 5 km dal traguardo, fiaccando il suo antagonista e facendo il vuoto. Raggiunse e super\u00f2 nettamente anche Daniele Nardello e il battistrada Jos\u00e9 Mar\u00eda Jim\u00e9nez, in fuga dalla mattina, vincendo la tappa in solitaria con 51\" di vantaggio su Armstrong. Questa vittoria, a posteriori, gli avrebbe permesso di entrare nel novero dei pochissimi corridori in grado di staccare il ciclista texano durante il suo periodo d'oro al Tour de France.\nSesto in classifica generale, ma con ancora nove minuti da recuperare sulla maglia gialla, all'indomani Pantani cerc\u00f2 un complicato assalto alla maglia gialla nell'ultima tappa di montagna, che prevedeva l'arrivo a Morzine dopo l'ascesa di ben cinque alture. Bench\u00e9 fosse stato coinvolto in una caduta dopo appena 4 km, Pantani part\u00ec a pi\u00f9 di 130 km dal traguardo; Ullrich e Virenque provarono invano a stargli dietro, ma il Pirata riusc\u00ec ad andar via e accumulare poco meno di 2' di vantaggio sul gruppo della maglia gialla, creando scompiglio nel plotone. A causa di un'eccessiva improvvisazione dell'azione e della scarsa collaborazione dei suoi colleghi di fuga (in particolare, di Pascal Herv\u00e9, gregario di Virenque e quindi poco interessato alla reale prosecuzione dell'azione), il romagnolo fu ripreso dal plotone ai piedi dell'ultima salita. L'enorme sforzo profuso da Pantani (che, per non perdere secondi, si era anche mal alimentato), gli provoc\u00f2 una forte crisi, con annessa dissenteria, che lo port\u00f2 al ritiro, non prima di esser transitato a 13'44\" dal vincitore di tappa, Richard Virenque. Ci fu chi sostenne che Pantani decise di ritirarsi per evitare il controllo anti-doping del giorno successivo. D'altra parte, anche molti altri uomini di classifica andarono in crisi in quella tappa, proprio per l'eccesso di foga e gli enormi sforzi psico-fisici profusi nel ricucire il distacco tra il gruppo maglia gialla e il fuggitivo Pantani; lo stesso Armstrong, che aveva messo il gruppo alla frusta per inseguire il suo antagonista, sarebbe arrivato al traguardo molto provato, con oltre 2' di ritardo dal vincitore Virenque e dopo esser stato attaccato da tutti gli altri avversari.\nIl Tour di quell'anno fu l'ultimo che vide ai nastri di partenza Marco Pantani, la cui squadra nelle successive edizioni non fu pi\u00f9 invitata dal patron della kermesse, Jean-Marie Leblanc: a suo dire, infatti, il Pirata non avrebbe offerto sufficienti garanzie di competitivit\u00e0.\nNel corso dell'anno, Pantani ottenne ancora altre due vittorie nei Criterium, fra cui l'Acht van Chaam. Non riusc\u00ec, invece, a incidere nella gara su strada delle Olimpiadi 2000, alla quale partecip\u00f2 tra le polemiche e fu l'atleta azzurro piazzato peggio.\n2001-2003: la depressione.\nOrmai sempre pi\u00f9 prostrato nel morale, Pantani fu coinvolto in diverse vicende giudiziarie, tra cui un processo per concorso in frode sportiva intentato nei suoi confronti per fatti risalenti alla Milano-Torino del 1995 (la gara nella quale si era gravemente infortunato, rimanendo fermo un anno).\nSotto i peggiori auspici, partecip\u00f2 al Giro d'Italia 2001, durante il quale fatic\u00f2 e si ritir\u00f2 prima della 19\u00aa tappa. Anche alla Vuelta non riusc\u00ec a incidere, ritirandosi nella seconda settimana di gara e chiudendo anticipatamente la stagione.\nSeparatosi anche dal suo storico direttore sportivo Beppe Martinelli, nel 2002 collezion\u00f2 un'altra annata incolore, caratterizzata dalla coda del processo, nel quale fu assolto per la non sussistenza del reato all'epoca dei fatti, ma con la conferma dell'uso di sostanze dopanti e uno stop impostogli dagli organi federali per alcuni mesi.\nNel 2003, dopo esser stato vicino alla realizzazione di una nuova squadra con il fresco campione del mondo Mario Cipollini, ripart\u00ec ancora per un anno con i gradi di capitano della Mercatone Uno. Con una squadra rinnovata negli interpreti e arricchita dai ritorni del suo gregario storico Roberto Conti e dal ricongiungimento col suo vecchio direttore sportivo in Carrera, Davide Boifava, Pantani torn\u00f2 a preparare con entusiasmo la stagione agonistica, mettendo nel mirino Giro e Tour.\nAl Giro d'Italia conferm\u00f2 il miglioramento del suo stato di forma psico-fisica, riuscendo a rimanere in pi\u00f9 occasioni con i migliori e provando in varie occasioni a vincere una tappa. Inizialmente in ritardo di condizione sugli Appennini per via della lunga inattivit\u00e0, venne fuori alla distanza e si distinse in particolare sul Monte Zoncolan, dove fu l'unico a reagire all'attacco sferrato da Gilberto Simoni. Il Pirata, inizialmente sorpreso dall'attacco del leader della generale, and\u00f2 all'inseguimento del futuro vincitore del Giro, prima di crollare negli ultimi duecento metri, finendo raggiunto da Garzelli, Casagrande e Jaroslav Popovy\u010d, quinto a 43\" da Simoni.\nPantani conferm\u00f2 la buona condizione all'indomani, rispondendo all'attacco di Garzelli e Simoni sulle rampe conclusive della tredicesima tappa, che arrivava a Marostica, riuscendo a lottare fino al termine per la vittoria di tappa. Pur senza essere brillante, limit\u00f2 i danni anche nella successiva frazione, con arrivo all'Alpe di Pampeago, dove fu dodicesimo, distanziato di 2' dal vincitore Simoni. Questa serie di discrete prove lo port\u00f2 a issarsi fino al 9\u00ba posto in graduatoria. Pantani prov\u00f2 quindi ad attaccare nuovamente la maglia rosa, ma dovette rinunciare alle sue ambizioni di podio a causa di una sfortunata caduta in discesa nella tappa di Chianale, causata da una scivolata del ciclista che lo precedeva, Stefano Garzelli, per colpa della quale arriv\u00f2 decisamente staccato al traguardo, perdendo diverse posizioni in classifica. Il 30 maggio, a 5 km dalla conclusione della tappa di Cascata del Toce, piazz\u00f2 gli ultimi scatti in salita della sua carriera: dopo ben cinque accelerazioni nell'arco di un paio di chilometri, tuttavia, fin\u00ec per esser ripreso dalla maglia rosa Gilberto Simoni, chiudendo 12\u00ba a 44\" dal vincitore. Pur non riuscendo a vincere alcuna tappa, la sua lotta testa a testa con i migliori e la sua determinazione mostrata anche in tappe poco adatte alle sua caratteristiche (come nella citata frazione di Marostica e in quella di Cant\u00f9) alimentarono un certo ottimismo nell'ambiente. Al termine del Giro, fu 14\u00ba in classifica generale (in seguito, 13\u00b0 dopo la squalifica di Raimondas Rum\u0161as), miglior risultato personale finale in una corsa a tappe dal Giro del Trentino 1999.\nIn un'ultima intervista televisiva al termine del Giro d'Italia, diede quasi per certa la sua partecipazione al Tour de France con un'altra formazione, in modo da aggirare l'esclusione della Mercatone Uno dalla \"Grande Boucle\"; tuttavia, l'accordo con il Team Bianchi di Jan Ullrich salt\u00f2 e Pantani rimase fuori dal Tour per il terzo anno consecutivo. Nella seconda met\u00e0 di giugno 2003, Pantani entr\u00f2 nella clinica \"Parco dei Tigli\" di Teolo in Veneto, specializzata nella cura della depressione e della dipendenza da alcol, uscendone ai primi di luglio per continuare le cure con i medici personali. In seguito rinunci\u00f2 al prosieguo della stagione, non prendendo parte alla Vuelta, alla quale era atteso alla sua terza partecipazione.\nLa morte.\nNel febbraio 2004, mentre i genitori partivano per una vacanza in Grecia, il Pirata afferm\u00f2 di voler andare in vacanza in montagna, passando da Milano. Secondo la testimonianza della madre, fece le valigie portando tre giubbotti, di cui uno da sci, che per\u00f2 avrebbe lasciato in albergo a Milano, quando, cambiata idea, decise di rientrare verso Rimini. Secondo quanto dichiarato da un tassista, il bagaglio di Pantani era costituito unicamente da una piccola busta in plastica, contenente medicinali. Nonostante ci\u00f2, i tre giubbotti furono trovati nella stanza del residence dove il ciclista alloggiava; non \u00e8 appurato chi li port\u00f2, dal momento che vi si era diretto solo il 10 febbraio.\nA Rimini, Marco Pantani prese alloggio inizialmente per una notte, poi per quattro, presso il residence \"Le Rose\". La sera del 14 febbraio 2004 fu ritrovato morto nella stanza D5 dell'edificio, oggi non pi\u00f9 esistente perch\u00e9 demolito e sostituito da un hotel che porta lo stesso nome. L'autopsia rivel\u00f2 che la morte era avvenuta fra le 11:30 e le 12:30, venendo causata da un edema polmonare e cerebrale, conseguente ad un'overdose di cocaina e, secondo una perizia effettuata in seguito, anche da psicofarmaci.\nLa morte di Pantani lasci\u00f2 sgomenti tutti gli appassionati delle due ruote, per la perdita di un grande corridore, uno degli sportivi italiani pi\u00f9 popolari del dopoguerra, protagonista di tante imprese. Il Pirata riposa nel cimitero di Cesenatico, in un'edicola decorata da una vetrata artistica riproducente un particolare del \"Compianto su Cristo morto\" di Alessandro Tiarini.\nCommemorazioni.\nAll'indomani della sua morte, il Milan \u2014 squadra di cui Pantani era grande tifoso \u2014 indoss\u00f2 la fascia nera al braccio in segno di lutto, nella partita di campionato contro il Lecce. Prima del fischio d'inizio, il capitano Paolo Maldini richiese all'arbitro un minuto di silenzio, iniziativa accolta con un lungo applauso dai sostenitori presenti al \"Via del mare\". \nPer ricordare le sue doti di scalatore, dal 2004 il Giro d'Italia assegna ogni anno a una salita il titolo di \"Montagna Pantani\", onore concesso fino ad allora soltanto al \"Campionissimo\" Fausto Coppi: mentre la \"Cima Coppi\" \u00e8 il passo pi\u00f9 alto percorso dal Giro, la \"Montagna Pantani\" \u00e8 la salita pi\u00f9 impegnativa e significativa della manifestazione.\nNel maggio del 2006 \u00e8 stata installata a Mazzo di Valtellina, precisamente all'ottavo km della salita del Passo del Mortirolo (dove Pantani aveva centrato la prima vittoria in carriera al Giro d'Italia), una scultura realizzata da Alberto Pasqual, raffigurante il campione romagnolo: Pantani \u00e8 ritratto nell'atto di scattare con le mani basse sul manubrio e voltarsi a controllare gli avversari che ha staccato. Nel mese di novembre del 2010, fu esposta al Museo del Ghisallo la maglia gialla di Pantani ottenuta al Tour del 1998; in seguito la maglia fu rubata e mai pi\u00f9 ritrovata. Del furto sono stati accusati i due custodi del Salone del Ciclo e Motociclo della Fiera di Rho, che avrebbero poi rivenduto lo storico cimelio del \"Pirata\".\nNel giugno del 2011, fu inaugurata una stele commemorativa sul Col du Galibier, teatro di una memorabile impresa che era valsa al Pirata vittoria di tappa e maglia gialla al Tour del '98. Altri monumenti in onore di Marco Pantani sono presenti anche in una piazza della citt\u00e0 di Aulla, in prossimit\u00e0 del Colle Fauniera (altro luogo iconico di una tappa significativa del Giro 1999), oltre che nella sua citt\u00e0 natale, Cesenatico. Altri due monumenti al Pirata sono presenti nel comune di Carpegna. Il primo \u00e8 in localit\u00e0 Cippo, ai piedi del Monte Carpegna: su questa salita, proposta diverse volte nell'itinerario del Giro d'Italia, Pantani era solito allenarsi in preparazione delle grandi corse a tappe. Un altro monumento commemorativo \u00e8 posto proprio in cima alla salita.\nIn Toscana, tra Saturnia e Poggio Murella, \u00e8 stato intitolato al ciclista un percorso in salita, inaugurato nel 2020, durante il passaggio della Tirreno-Adriatica, detto il Muro del pirata, con una lunghezza di 3250 m e una pendenza massima del 22%. Al termine della salita c'\u00e8 una statua commemorativa.\nLe inchieste giudiziarie.\nLa madre di Marco Pantani, Tonina, afferma che il modo scelto dal figlio per assumere la droga o per suicidarsi, ossia l'ingestione di cocaina, non parrebbe verosimile, in quanto sarebbe morto prima di assumere tutta quella quantit\u00e0, sei volte la dose letale. Inoltre, se avesse assunto una tale quantit\u00e0 di cocaina come quella ritrovata nello stomaco mangiandola, avrebbe avuto un edema della gola prima di riuscire a inghiottirla tutta.. La signora Pantani sostiene da sempre che il figlio sia stato assassinato simulando un'overdose, probabilmente per farlo tacere riguardo a qualche scomodo segreto, forse legato al doping nel ciclismo e alla sua squalifica del 1999, con l'emerso collegamento col mondo delle scommesse truccate, oppure per qualcosa di relativo all'ambiente della droga, di cui sarebbe venuto a conoscenza.\nTonina Pantani ha richiesto pi\u00f9 volte la riapertura dell'indagine archiviata, sostenendo che le firme per il prelievo dei soldi, che Pantani avrebbe usato per comprare la droga, sarebbero falsificate e che non c'era traccia di droga nella camera del residence, come ci si aspetterebbe dalla stanza di un tossicodipendente che ne fa uso abituale e che il ciclista, a suo parere, non era pi\u00f9 dipendente dalla cocaina, n\u00e9 voleva suicidarsi. Pantani aveva inoltre chiesto alla reception di chiamare i Carabinieri, la seconda volta poco prima dell'ora della morte, poich\u00e9, a suo dire, alcune persone lo stavano infastidendo. In nessuna delle due entrate del residence erano presenti telecamere di sicurezza, cos\u00ec fu impossibile rilevare l'eventuale presenza di estranei accedere alla porta di Pantani. L'unico processo celebrato fu a carico di spacciatori (Fabio Carlino, Ciro Veneruso, Fabio Miradossa, Elena Korovina detta Barbara, presunta ultima amante del Pirata) per cessione di stupefacenti con l'aggravante per tre di loro di omicidio colposo, per aver provocato la morte del cessionario, ma furono condannati a pene basse solo per spaccio, mentre uno fu assolto.\nTonina, gli avvocati della famiglia e altri come il giornalista Davide De Zan (amico di Pantani) hanno sempre sostenuto che la stanza era stata messa di proposito in disordine dalle persone responsabili del presunto omicidio volontario (in particolare che il disordine causato fosse inverosimile per una persona sola in preda ad un'overdose o che cercava droga precedentemente nascosta, come fu sostenuto dalla procura, e che fosse un \"disordine ordinato\" in quanto non vi era nulla di rotto, nemmeno oggetti fragili caduti per terra), c'erano residui di cibo cinese, che Pantani non mangiava mai, una (o forse due) mollica di pane e cocaina non rigurgitata e come posta in seguito, poich\u00e9 bianca al 97 % in mezzo al sangue fuoriuscito dal volto del ciclista caduto a faccia in gi\u00f9; essa non era presente al momento dell'intervento degli infermieri, secondo la testimonianza di questi; non vi era nessuna bottiglietta d'acqua per ingerire la dose di cocaina accanto al corpo, e c'erano alcuni lividi sospetti sulla testa del ciclista, tali da far supporre un'aggressione di pi\u00f9 persone, per forzarlo a bere l'acqua con la cocaina, ed escoriazioni compatibili con un trascinamento del corpo fino al soppalco. La posizione del corpo sarebbe apparsa irregolare con alcune risultanze autoptiche, come il peso dei polmoni.\nDal filmato si not\u00f2 poi in realt\u00e0 che era presente una bottiglia semivuota, ma appoggiata su un mobile, lontano dal corpo, con attorno della polvere bianca, ma essa venne ignorata e non analizzata. Non vennero rilevate le impronte n\u00e9 sulla bottiglia, n\u00e9 sulla televisione o sulla specchiera appoggiate (e non cadute) per terra, senza alcun danno ai vetri. Tonina ha lamentato inoltre l'asportazione del cuore di Pantani da parte del medico legale, il quale ha sempre sostenuto la tesi dell'overdose citando anche alcuni appunti del Pirata, che denotavano uno stato mentale alterato. Secondo la prima testimonianza anche il lavandino era divelto, mentre dal filmato dei Carabinieri tale lavandino risulta riposizionato perfettamente al suo posto nel bagno.\nIl 2 agosto 2014 viene reso noto che la Procura della Repubblica di Rimini, a seguito di un esposto presentato dai familiari di Pantani e dall'avvocato Antonio De Rensis, ha riaperto le indagini sulla morte del ciclista con l'ipotesi di reato di \"omicidio volontario\". La procura chiese per\u00f2 l'archiviazione delle stesse nel settembre 2015 con la motivazione che la sua morte fu causata da suicidio o overdose accidentale, e non da omicidio.\nIl 14 marzo 2016, essendoci in corso un'inchiesta da parte della Procura della Repubblica di Forl\u00ec, viene diffusa da Premium Sport un'intercettazione di un detenuto vicino ad ambienti legati alle scommesse clandestine, il quale, riferendosi all'episodio di Madonna di Campiglio, implicherebbe un intervento della camorra nell'esclusione di Pantani dal Giro d'Italia 1999; il sangue del ciclista sarebbe stato deplasmato. Il giorno successivo Premium Sport rende pubblica una nuova intercettazione, in cui Augusto La Torre, boss di Mondragone, parlando con la figlia confermerebbe il coinvolgimento della malavita nel caso Pantani, accusando l'alleanza di Secondigliano. Queste dichiarazioni coincidevano con quelle gi\u00e0 fatte da Renato Vallanzasca nel 2007.\nIl 17 marzo emerge la dichiarazione dell'autista di Wim Jeremiasse, responsabile del controllo antidoping a Madonna di Campiglio, il quale confermerebbe la presenza dell'ispettore nella mattinata del 5 giugno 1999. La testimonianza non coinciderebbe con quella resa al processo di Trento dai medici che effettuarono il prelievo ematico a Pantani; essi non menzionarono la presenza di Jeremiasse. La Procura della Repubblica di Forl\u00ec, che indagava sul caso, concluse che \u201cun clan camorristico minacci\u00f2 un medico per costringerlo ad alterare il test e far risultare Pantani fuori norma\u201c, utilizzando probabilmente la tecnica della deplasmazione, che causa l'aumento di ematocrito ma la diminuzione drastica di piastrine, come rinvenuto nella provetta.; il GUP per\u00f2 dovette richiedere l'archiviazione delle indagini a causa dell'intervenuta prescrizione dei reati.\nIl 16 aprile 2019, su mandato della famiglia Pantani, l'ex generale di brigata della Guardia di Finanza Umberto Rapetto, insieme all'avvocato Cocco, ha consegnato un dossier di 56 pagine per chiedere una nuova inchiesta alla Commissione Parlamentare Antimafia. Il generale ha testimoniato in audizione davanti ad essa affermando che, dalle analisi effettuate sulla repertazione e i filmati, qualcuno era presente nella stanza al momento del decesso del ciclista (al contrario di quanto affermato da tutte le inchieste) e che il corpo fu spostato nel periodo tra la morte e il rinvenimento da parte del portiere del residence (il quale dovette forzare la porta ostruita dall'interno da un mobile)."}
{"id": "12062", "revid": "1868812", "url": "https://it.wikipedia.org/wiki?curid=12062", "title": "Passo del Brennero", "text": "Il passo del Brennero (\"Brennerpass\" in tedesco) \u00e8 un valico alpino che collega Italia e Austria, sito a 1372\u00a0m s.l.m.; si trova 80\u00a0km a nord di Bolzano in Alto Adige e rappresenta uno dei collegamenti pi\u00f9 importanti fra i Paesi del Nord Europa e l'Italia.\nVi transitano l'autostrada del Brennero (E45; A22 in Italia, A13 in Austria), in parte su notevoli viadotti (tra i quali spicca sul versante austriaco il ponte Europa, lungo 815\u00a0m, alto 190\u00a0m), e la direttrice ferroviaria Verona-Innsbruck-Monaco di Baviera (ferrovia del Brennero). Al Brennero termina la strada statale 12 dell'Abetone e del Brennero.\n\u00c8 allo studio la realizzazione della cosiddetta galleria di base del Brennero, lunga 56\u00a0km, che dovrebbe attraversare le Alpi tra Innsbruck e Fortezza.\nIl passo del Brennero \u00e8 posto sullo spartiacque fra i bacini del mare Adriatico e del mar Nero: sul lato italiano vi discende la valle dell'Isarco, su quello austriaco il fiume Sill.\nStoria.\nFin dall'antichit\u00e0 questo valico fu il collegamento e la via di comunicazione pi\u00f9 importante fra il Mare del Nord e la penisola italiana. Vi si svolse un ininterrotto migrare di genti, spinte dal commercio o dalla guerra.\nAll'inizio dell'et\u00e0 del bronzo, fra il terzo ed il II millennio a.C., le stirpi indoeuropee degli Illiri calarono attraverso il Brennero nelle valli alpine meridionali. Gli etruschi e i romani trasformarono gli antichi sentieri dei Reti, nelle Alpi Centrali, in strade militari. Intorno all'anno 200, l'imperatore romano Settimio Severo fece trasformare l'antico sentiero del Brennero in una strada militare, come testimoniato dalle pietre miliari di Campo di Trens e di Matrei. Tale strada militare si dipartiva presso Bolzano dalla pi\u00f9 importante Via Claudia Augusta che collegava Altino, presso l'attuale Venezia con \"Augusta Vindelicorum\", l'odierna citt\u00e0 di Augusta in Germania.\nIn seguito i traffici commerciali attraverso il Brennero conobbero periodi di rallentamento (invasioni barbariche dal nord durante il IV-V secolo d.C.), alternati a periodi di fioritura (espansione commerciale di Venezia nel XIV secolo, impero austro-ungarico nel XVIII). Il passaggio per il Brennero, nella \"Divisio Regnorum\" carolingia dell'806, \u00e8 chiamata \"per alpes Noricas\", la via attraverso le Alpi Noriche.\nDal XIII secolo, quando i territori al di qua e al di l\u00e0 delle Alpi furono dai Conti del Tirolo uniti nella Contea del Tirolo, il Brennero fu, sino nel primo Novecento, un valico all'interno del territorio transalpino tirolese. Gi\u00e0 dal tardo Quattrocento in poi gli ingenti introiti spettanti al dominio tirolese dai pedaggi sulle merci transitate superano le entrate derivanti dall'attivit\u00e0 mineraria e dalle propriet\u00e0 fondiarie. L'importanza economica del Brennero supera gi\u00e0 allora di gran lunga quella del Passo del San Gottardo e del Passo del San Bernardino.\nNel 1867 fu inaugurata la ferrovia del Brennero che, attraversando il passo, congiunge Bolzano con Innsbruck. La linea ferroviaria del Brennero nacque come via di comunicazione interna dell'Impero austriaco.\nNel 1918 il passo del Brennero assunse ulteriore importanza divenendo, dopo l'annessione del Trentino-Alto Adige all'Italia in seguito alla prima guerra mondiale, punto di confine tra Italia e Austria. Nell'ottobre del 1921 il re Vittorio Emanuele III, assieme alla moglie Elena, visit\u00f2 l'Alto Adige e giunse in treno, dopo diverse tappe, fino al confine, dove ebbe luogo lo scoprimento del nuovo cippo di confine, alla presenza di delegazioni francesi, inglesi e giapponesi.\nNel 1939 furono iniziati dal regime fascista i lavori per la costruzione del Vallo Alpino in Alto Adige, e anche al Brennero, con la costruzione dello Sbarramento Brennero, un insieme di bunker che proteggevano l'accesso alla Val d'Isarco. Queste opere si trovano nel fondo valle, quindi ai lati del paese del Brennero, e presso le Terme del Brennero (\"Brennerbad\"), ma anche sulle cime delle montagne circostanti, da dove si poteva controllare con pi\u00f9 efficacia l'accesso del passo.\nIl 18 marzo 1940 il Brennero fu teatro dell'incontro tra Adolf Hitler e Benito Mussolini, che ivi celebrarono pubblicamente la loro alleanza. A partire dall'estate 1943, il tratto ferroviario e stradale tra Verona e Innsbruck assunse per gli Alleati un'importanza vitale: bombardare la linea del Brennero significava disarticolare il sistema di rifornimenti per le truppe tedesche in Italia. Nonostante l'obiettivo principale fosse l'asse del Brennero, anche alcune citt\u00e0 vennero bombardate; Trento e Bolzano furono colpite il 2 settembre 1943; Innsbruck per la prima volta il 15 dicembre. Tra il 1943 e il 1945, le incursioni bersagliarono sistematicamente questi territori; i tedeschi stanziarono tra Innsbruck e Verona 525 pezzi d'artiglieria contraerea Flak e mobilitarono circa 11.500 operai della Todt addetti alla riattivazione delle linee di comunicazione.\nLa strada che passa per il valico del Brennero, fa anche parte di una pi\u00f9 grande strada a livello europeo, la strada europea E45. Questa strada parte da Karesuvanto in Finlandia e arriva a Gela in Italia, con un percorso complessivo di ben 4.920 km, snodandosi attraverso i paesi di Svezia, Danimarca, Germania e Austria.\nIl 1\u00ba gennaio 1995 in Austria entrarono in vigore gli Accordi di Schengen che l'Italia aveva ratificato il 26 ottobre. Come conseguenza furono aboliti i controlli sistematici delle persone alle frontiere tra i paesi aderenti. Questo ebbe un notevole impatto su economia e popolazione dell'omonimo paese situato sul passo, in quanto furono ridotti notevolmente i contingenti di Polizia e Guardia di Finanza presenti.\nIl 19 novembre 1995 fu definitivamente abolita la frontiera, eliminando la rispettiva architettura, con un atto congiunto dei ministri degli interni dell'Austria, Karl Schl\u00f6gl, e dell'Italia, Giorgio Napolitano, e alla presenza dei rispettivi governatori regionali di Innsbruck, Wendelin Weingartner, e di Bolzano, Luis Durnwalder.\nDa allora \u00e8 in atto un rilancio economico della localit\u00e0, dovuto a investimenti da parte di imprenditori locali che nel 2008 realizzarono con l\"'Outlet DOB\" un importante centro di commercio, mentre al posto dei posti di blocco di frontiera abbattuti lungo l'autostrada, dal 2011 \u00e8 attivo un moderno centro di ristoro.\nCippo di confine.\nIl cippo di confine venne inaugurato nell'ottobre del 1921, alla presenza del re d'Italia Vittorio Emanuele III, della moglie Elena, ed alcune delegazioni.\nSulla versione originaria erano presenti le seguenti iscrizioni:\nNel secondo dopoguerra tali epigrafi vennero sostituite da semplici indicazioni geografiche: frontalmente appare la dicitura \"e-49\" (riferimento alla strada europea E49) \"Brennero-Brenner\", a sud \"Italia\" e a nord \"\u00d6sterreich\"."}
{"id": "12064", "revid": "751106", "url": "https://it.wikipedia.org/wiki?curid=12064", "title": "Mozilla Application Suite", "text": "La Mozilla Application Suite (distribuita con il nome di Mozilla Suite) era una suite di applicazioni Internet prodotta dalla Mozilla Foundation. Comprendeva un browser web, un client di posta elettronica, un newsreader, un editor di pagine web ed un client IRC. La versione stabile 1.0 \u00e8 stata distribuita il 5 giugno 2002.\nL'ultimo aggiornamento della Mozilla Suite risale al 2006 e da allora lo sviluppo \u00e8 stato trasferito all'internet suite SeaMonkey.\nStoria.\nMozilla \u00e8 il nome in codice dello \"storico\" browser Netscape Navigator. Quando l'azienda produttrice entr\u00f2 in crisi (a seguito della fase pi\u00f9 calda della guerra dei browser) decise di rilasciarne il codice sorgente su Internet con una licenza open source, in modo che fosse la comunit\u00e0 internazionale di programmatori a continuarne lo sviluppo. Nacque cos\u00ec il Progetto Mozilla, che ha riscritto il codice originale di Netscape fino ad ottenere uno dei pi\u00f9 avanzati browser disponibili attualmente. A causa dell'eccessiva pesantezza dell'intera suite, sono nati alcuni sotto-progetti indipendenti che, partendo dal sorgente di Mozilla, hanno sviluppato un browser (Mozilla Firefox), un client email (Mozilla Thunderbird) e un editor HTML grafico (Nvu) leggeri e in grado di funzionare indipendentemente l'uno dall'altro.\nNel luglio del 2002 il gruppo Aol-Time Warner, proprietario della Netscape Corporation, ha deciso di abbandonare il mercato dei browser. Per questo motivo \u00e8 stata costituita una fondazione non-profit chiamata Mozilla Foundation che \u00e8 attualmente responsabile del proseguimento del progetto Mozilla, con il supporto esterno di una vasta comunit\u00e0 di volontari e di numerose industrie del settore (IBM, Sun, Red Hat, ecc.).\nNel marzo 2003 la Mozilla Foundation ha preso atto del fatto che la qualit\u00e0 e la popolarit\u00e0 del loro nuovo browser, Firefox, ha superato di gran lunga quelle del loro vecchio browser. Ha pertanto annunciato che avrebbe interrotto lo sviluppo del vecchio progetto per poter dedicare pi\u00f9 energie a Firefox e Thunderbird. Di Mozilla Suite 1.8 esisteva gi\u00e0 una versione beta, ma la versione definitiva non vedr\u00e0 mai la luce, almeno non con il nome originale n\u00e9 sviluppata dalla fondazione.\nA cavallo tra il 2005 e il 2006, gli sviluppatori si sono orientati sulla nuova internet suite SeaMonkey, che \u00e8 il successore di Mozilla Suite e, sebbene sviluppata da una comunit\u00e0 autonoma, \u00e8 ospitata nelle pagine della Mozilla Foundation.\nCaratteristiche.\nIl browser della suite Mozilla, \"Navigator\", presenta come proprie funzionalit\u00e0 di punta il supporto per la navigazione a schede (\"tabbed browsing\"), il blocco delle finestre popup, il controllo totale (possibilit\u00e0 di bloccare l'accesso da uno, qualcuno o da tutti i siti) di cookies, delle immagini e del salvataggio dei dati inseriti nei \"form\" internet, oltre ad un sistema di crittografia delle password; inoltre \u00e8 disponibile il sistema \"Find as you type\", cio\u00e8 la possibilit\u00e0 di trovare un collegamento all'interno della pagina semplicemente digitandone il nome.\nIl client di posta elettronica include un filtro bayesiano per la posta indesiderata (\"spam\"), filtri per l'organizzazione in pi\u00f9 cartelle dei messaggi ricevuti, supporto per account multipli, allegati S/MIME, LDAP, ricevute di ritorno automatiche e firma digitale. Inoltre possiede un plugin per essere integrato con GnuPG, il software di crittografia asimmetrica del Progetto GNU.\nL'editor di pagine web supporta HTML, ridimensionamento dinamico di tabelle e immagini, inserimento e cancellazione rapida di celle nelle tabelle, supporto avanzato dei fogli di stile (CSS) e dei livelli di posizionamento.\nMozilla supporta Java, Macromedia Flash ed \u00e8 compatibile con tutti i plugin Netscape. Inoltre permette di creare plugin personalizzati per effettuare ricerche nel web.\nTutta l'interfaccia dei componenti di Mozilla sono disponibili in molte lingue diverse, tra cui anche l'italiano. Mozilla \u00e8 disponibile per diversi sistemi operativi (AIX, FreeBSD, HP-UX, GNU/Linux, GNU Linux per PowerPC, OS/2, macOS, Solaris e Windows)\n\u00c8 possibile estendere le sue funzionalit\u00e0 attraverso degli speciali plug-in dedicati detti \"extensions\" (\"estensioni\" in italiano) che permettono appunto di \"estendere\" le sue funzionalit\u00e0 in modo esponenziale; ne esistono di ogni tipo, dal bloccaggio dei banner pubblicitari sulle pagine web alla gestione avanzata dei tab e dei cookie alla gestione del mouse ecc. ecc.\nMozilla inoltre supporta anche temi coi quali \u00e8 possibile modificare ogni singola impostazione dell'aspetto grafico del browser.\nCollegamenti esterni.\nIn italiano:\nIn inglese:"}
{"id": "12065", "revid": "1718925", "url": "https://it.wikipedia.org/wiki?curid=12065", "title": "Malware", "text": "Malware (abbreviazione dell'inglese \"malicious software\", lett. \"software malevolo\"), nella sicurezza informatica, indica un qualsiasi programma informatico usato per disturbare le operazioni svolte da un utente di un computer. Termine coniato nel 1990 da Yisrael Radai, precedentemente veniva chiamato virus per computer; in italiano viene anche comunemente chiamato codice maligno.\nStoria.\nCon l'avanzare dello sviluppo di internet e la crescita degli utenti ad essa collegati, soprattutto a partire dall'anno 2000, il malware \u00e8 sempre pi\u00f9 stato usato per fini di lucro. Fin dal 2003, la maggior parte dei virus e worm sono stati creati per prendere il controllo del computer dell'utente vittima, per scopi illeciti. \u00c8 stato stimato che nel 2012, all'incirca il 60-70% di tutto il malware attivo usasse una sorta di Click fraud, e che il 22% di tutti gli ad-click fosse fraudolento. Attacchi a scopo di sabotaggio sono stati effettuati a Saudi Aramco, nell'agosto del 2012. e il 25 novembre 2014 alla Sony Pictures Entertainment, usando un malware conosciuto come Shamoon o W32.Disttrack.\nCaratteristiche.\nDescrizione generale.\nIl malware non necessariamente \u00e8 creato per arrecare danni tangibili ad un computer o un sistema informatico, ma va inteso anche come un programma che pu\u00f2 rubare di nascosto informazioni di vario tipo, da commerciali a private, senza essere rilevato dall'utente anche per lunghi periodi di tempo (es. Regin malware). Oltre a carpire informazioni di nascosto, un malware pu\u00f2 essere creato con l'intento di arrecare danni ad un sistema informatico, spesso tramite sabotaggio (es. Stuxnet), oppure pu\u00f2 criptare i dati del computer della vittima, estorcendo denaro per la decriptazione (CryptoLocker). Malware \u00e8 un termine generico che fa riferimento a varie tipologie di software intrusivo o malevolo, inclusi Virus informatici, Worm, Trojan, Ransomware, Spyware, Adware, Scareware, e altri programmi malevoli. Pu\u00f2 assumere diverse forme, come Codice eseguibile, Script, e altro software. Il malware si diffonde principalmente inserendosi all'interno di file non malevoli. \nLa diffusione del malware risulta in continuo aumento: si calcola che nel solo anno 2008 su Internet siano girati circa 15 milioni di malware, di cui quelli circolati tra i mesi di gennaio e agosto sono pari alla somma dei 17 anni precedenti; tali numeri sono destinati ad aumentare con l'espansione della Rete e il progressivo diffondere della cultura informatica. Nel 2011 la pi\u00f9 grande minaccia malware era costituita da worm e trojan, piuttosto che altri virus.\nSpyware o altri malware sono a volte trovati all'interno di programmi forniti da compagnie, ad esempio scaricabili da siti web, che appaiono utili o accattivanti, ma potrebbero avere delle funzionalit\u00e0 aggiuntive nascoste indesiderate, che raccolgono dati statistici di marketing. Un esempio di questi software, dichiarato illegittimo, \u00e8 il Sony rootkit, un trojan inserito nei CD venduti da Sony, che viene installato sul computer dell'acquirente, con l'intento di impedire copie illecite.\nScopo d'utilizzo.\nIl principale modo di propagazione del malware consiste di frammenti di software parassiti che si inseriscono in codice eseguibile gi\u00e0 esistente. Il frammento di codice pu\u00f2 essere scritto in codice macchina ed inserito in un'applicazione esistente, in codice di utility, in un programma di sistema o pu\u00f2 inserirsi anche nel codice del sistema di boot di un computer. Un malware \u00e8 caratterizzato dal suo intento malevolo, agendo contro le necessit\u00e0 dell'utente, e non include software che causa un danno non voluto a causa di qualche suo difetto. Pu\u00f2 essere usato per rubare informazioni sensibili, accedere a sistemi informatici privati, o mostrare pubblicit\u00e0 indesiderata. \nIl malware viene spesso usato per scopi criminali, ma pu\u00f2 essere usato anche per sabotare, spesso senza un beneficio diretto agli autori del malware. Un esempio di sabotaggio \u00e8 stato Stuxnet, usato per distruggere dell'attrezzatura industriale specifica. Tali tipi di software sono utilizzati da privati (come gli hackers Black hat) o da organizzazioni ed anche governi, per rubare informazioni personali, finanziarie o d'affari. Alcuni malware sono usati per generare denaro con la tecnica Click fraud, simulando un click sul computer dell'utente su una pubblicit\u00e0 su un sito, generando un pagamento da parte dell'inserzionista della stessa pubblicit\u00e0. Possono essere ad esempio usati Computer zombie per l'invio di email di Spam, per salvare materiale pornografico, o per effettuare attacchi distribuiti Denial of Service (DoS). Ci sono stati degli attacchi con motivi politici che hanno colpito delle grandi reti di computer con lo scopo di sabotare la rete stessa, ma anche per effettuare massicce cancellazioni di file o per corrompere il Master boot record, descritto come \"computer killing\".\nIl malware viene usato a volte anche contro enti governativi o siti web aziendali, per carpire informazioni riservate, o, in generale, per interferire con le loro operazioni. Tuttavia, il malware viene usato anche contro singoli individui per ottenere informazioni personali, come numeri identificativi, id e password, o numeri di carte di credito. I bersagli a pi\u00f9 alto rischio di essere colpiti da malware sono i computer personali incustoditi, soprattutto quelli collegati ad una rete informatica, dato che \u00e8 possibile propagare l'attacco a tutti i computer collegati in rete: per questo motivo \u00e8 necessario prendere varie precauzioni su ogni computer collegato alla rete informatica, come l'uso di Firewall e Antivirus (attacco ad una rete informatica in Sud Corea).\nProliferazione.\nI risultati pubblicati da Symantec nel 2008 indicano che \"la frequenza in cui vengono prodotti codice malevolo e altri programmi indesiderati, potrebbe superare quella delle applicazioni software\". Secondo F-Secure, \"\u00e8 stato prodotto tanto codice malevolo nel 2007 quanto ne \u00e8 stato creato negli ultimi 20 anni\". Il canale di diffusione pi\u00f9 usato dai criminali \u00e8 Internet: principalmente tramite e-mail e World Wide Web.\nLa preferenza di usare il malware come strumento per compiere crimini su Internet, insieme alla sfida del software anti-malware che cerca di tenere il passo per contrastare i nuovi programmi malevoli, hanno portato alla necessit\u00e0 di prendere delle contromisure sia da parte dei singoli utenti, sia dalle aziende, comprese le aziende che vendono prodotti tramite Internet: questo significa che devono offrire servizi web con una certa sicurezza per la tutela del cliente. Il risultato dell'aumento e della facile diffusione del malware, impongono un'analisi approfondita sui sistemi di sicurezza da usare per proteggersi dal malware avanzato che opera dai computer dei clienti dell'azienda stessa. Uno studio di Webroot del 2013 indica che il 64% delle societ\u00e0 permette l'accesso remoto ai server dal 25% al 100% dei propri dipendenti, e che queste aziende subiscono pi\u00f9 frequentemente attacchi malware.\nNel Marzo del 2010, Symantec ha nominato Shaoxing (Cina), come la capitale mondiale del malware. Nel 2011 uno studio dell'Universit\u00e0 della California, Berkeley, ha pubblicato un articolo in \"\"Software Development Technologies\",\" ha esaminato come gli hacker imprenditoriali stanno influendo sulla diffusione del malware, dato che mettono a disposizione accesso ad un computer ad un certo prezzo. Microsoft ha dichiarato che, nel Maggio 2011, ogni 14 download da internet uno \u00e8 probabile che contenga del codice maligno. I social media, Facebook in particolare, stanno constatando un continuo incremento delle tattiche usate per diffondere il malware.\nUno studio del 2014 dichiara che la produzione di malware sta crescendo e si sta orientando sui dispositivi mobili come gli smartphone.\nTecniche antirilevamento.\nSin dall'inizio del 2015, una buona parte del malware utilizza pi\u00f9 combinazioni di tecniche usate per evitare la rivelazione e l'analisi.\nOggi, una delle pi\u00f9 sofisticate strategie di evasione \u00e8 quella di usare tecniche che nascondano le informazioni, chiamata Stegomalware.\nClassificazione.\nI tipi di malware pi\u00f9 conosciuti sono noti per il modo in cui si diffondono, piuttosto del loro effettivo comportamento. Nell'uso comune il termine virus viene utilizzato come sinonimo di malware e l'equivoco viene alimentato dal fatto che gli antivirus permettono di rilevare e rimuovere anche altre categorie di software maligno oltre ai virus propriamente detti. Si noti che un malware \u00e8 caratterizzato dall'intento doloso del suo creatore, dunque non rientrano nella definizione data i programmi contenenti bug, che costituiscono la normalit\u00e0 anche quando si sia osservata la massima diligenza nello sviluppo di un software. Si distinguono molte categorie di malware, anche se spesso questi programmi sono composti di pi\u00f9 parti interdipendenti e rientrano pertanto in pi\u00f9 di una classe. Schematicamente possono essere catalogati come segue:\nBackdoor.\nUn backdoor \u00e8 un metodo per scavalcare le procedure standard per l'autenticazione tramite una connessione ad una rete o su internet. Una volta che il sistema \u00e8 compromesso, una o pi\u00f9 backdoor possono essere installate per permettere accessi futuri, in modo del tutto invisibile all'utente.\nL'idea di fondo che le compagnie produttrici di computer preinstallino delle backdoor nei propri sistemi, per provvedere supporto tecnico ai clienti, non \u00e8 mai stata veramente verificata. \u00c8 stato riportato che nel 2014 le agenzie governative americane hanno intercettato dei computer, acquistati da quelli ritenuti \"obiettivo\", e li hanno inviati a laboratori segreti dove sono stati installati software o hardware che permettesse l'accesso remoto al computer all'azienda.\nLe backdoor possono essere installate tramite Trojan, worm o altri metodi.\nGrayware.\nGrayware \u00e8 la definizione generica che si riferisce alle applicazioni che presentano un comportamento molesto, indesiderabile o nascosto: non vengono classificate come malware, ma possono diminuire le prestazioni del sistema e possono causare problemi di sicurezza.\nLe applicazioni grayware non rientrano in nessuna delle categorie delle principali minacce (virus o cavalli di Troia) poich\u00e9 sono soggette alla funzionalit\u00e0 del sistema e comprendono Spyware, Adware, Dialer fraudolenti, tool di accesso remoto e altri programmi indesiderati.\nAlcuni elementi nella categoria del grayware sono stati collegati ad attivit\u00e0 dannose, mentre altri vengono utilizzati per fornire agli utenti informazioni mirate relative ad annunci sui prodotti. Per le aziende che si occupano di informazioni sensibili, le funzionalit\u00e0 di raccolta dati di qualsiasi tipo di applicazione dovrebbero suscitare preoccupazione.\nRabbit.\nIl rabbit \u00e8 un tipo di malware che attacca le risorse del sistema duplicando in continuazione la propria immagine su disco, o attivando nuovi processi a partire dal proprio eseguibile, in modo da consumare tutte le risorse disponibili sul sistema in pochissimo tempo.\nRansomware.\nI Ransomware sono creati con lo scopo di infettare un computer e di richiedere un pagamento alla vittima, per eliminare lo stesso malware dalla macchina vittima dell'attacco. Per esempio, un CryptoLocker cripta i dati presenti sul computer vittima, ed effettua la decriptazione solo su pagamento di una somma di denaro cospicua. Queste categorie di malware non sono mutuamente esclusive, infatti il malware pu\u00f2 sfruttare tecniche multiple. Questa sezione si applica solo al malware che viene progettato per non essere rilevato, non al malware progettato per il sabotaggio o ai ransomware.\nRootkit.\nI pacchetti software conosciuti come rootkit permettono occultamento, modificando il sistema operativo del computer in modo tale da nascondere le tracce del malware. I rootkit possono evitare che un processo malware risulti visibile nella lista dei processi attivi del sistema, e pu\u00f2 anche impedire che i file del malware possano essere aperti e letti.\nAlcuni programmi malevoli contengono procedure che impediscono la rimozione dal sistema dello stesso malware: un esempio di questo comportamento \u00e8 riportato nel Jargon File.\nSpyware.\nI programmi malware con lo scopo di monitorare la navigazione web, di mostrare a video pubblicit\u00e0 indesiderate, o di reindirizzare i ricavi di Affiliate Marketing, vengono chiamati Spyware. Uno spyware non si diffonde come i virus, vengono invece installati sfruttando delle debolezze nella sicurezza informatica. Possono anche essere nascosti e inseriti all'interno di software che verr\u00e0 usato dall'utente vittima.\nTrojan.\nIn informatica, un Trojan (comunemente chiamato anche Cavallo di Troia) \u00e8 un programma malevolo che falsa la sua vera identit\u00e0 per sembrare utile o interessante per persuadere la vittima ad installarlo. Il termine deriva dalla storia greca del Cavallo di Troia che venne usato dalle truppe greche per invadere la citt\u00e0 di Troia di nascosto.\nI Trojan di solito vengono diffusi con qualche tecnica di Ingegneria sociale, per esempio quando un utente viene ingannato ad eseguire un allegato di una e-mail non sospettabile, o ad effettuare un download. Molti di questi Trojan moderni, agiscono come dei Backdoor, contattando un controller che pu\u00f2 avere accesso non autorizzato al computer infettato. Mentre i Trojan e i Backdoor non sono rilevabili di per s\u00e9, il computer vittima potrebbe risultare rallentato dovuto dall'uso notevole del processore e dal traffico di rete.\nAl contrario dei virus e dei worm, i Trojan non tentano di iniettarsi in altri file o di propagarsi.\nVirus.\nUn virus \u00e8 un pezzo di codice inserito in un programma detto \"portatore di virus\". Tali programmi sono apparentemente eseguiti per altre finalit\u00e0, ma il vero intento \u00e8 quello di installare il virus nel sistema e contagiare altri programmi. I virus sono infatti in grado di autoriprodursi all'interno di un computer ed \u00e8 proprio questa caratteristica a conferirgli il nome di \"virus\", in quanto ricorda il comportamento tipico delle particelle infettive (appunto i virus studiati in microbiologia) in grado di replicarsi nelle cellule. \nIn base alle loro caratteristiche, i virus possono semplicemente diffondersi nel sistema e non recare gravi danni, ma possono anche arrivare a distruggere intere parti del sistema operativo o cancellare il contenuto del disco fisso. \nI virus si trasmettono principalmente tramite email (spam). In alternativa si possono trasmettere tramite dischi esterni infetti, tramite download di programmi da Internet o attraverso file di Microsoft Office.\nWorm.\nUn worm \u00e8 una particolare categoria di malware in grado di autoreplicarsi. \u00c8 simile ad un virus ma, a differenza di questo, non necessita di legarsi ad altri programmi eseguibili per diffondersi, ma a tale scopo utilizza altri computer, ad esempio tramite e-mail e una rete di computer. Sono software completi a s\u00e9 stante (senza la necessit\u00e0 di doversi integrare in altri programmi), e questi si diffondono su una rete per infettare altri computer. Date queste considerazioni si intuisce che il virus richiede che l'utente esegua un programma infettato (o solo il sistema operativo) affinch\u00e9 il virus si diffonda, mentre un worm non ha questo limite e si pu\u00f2 diffondere liberamente ai computer collegati alla rete informatica.\nVulnerabilit\u00e0 al malware.\nNel campo dell'informatica con sistema sotto attacco ci si pu\u00f2 riferire a molti contesti, a partire da una singola applicazione, passando per computer e sistemi operativi, fino a parlare di reti grandi e complesse. I fattori che indicano se un sistema \u00e8 pi\u00f9 o meno vulnerabile sono:\nDebolezze nel software di sicurezza.\nIl malware pu\u00f2 sfruttare le debolezze della sicurezza (bug di sicurezza e vulnerabilit\u00e0) di un sistema operativo, di un'applicazione (parlando di browser, ad esempio le vecchie versioni di Internet Explorer su varie versioni di Windows, o versioni vulnerabili di plugin per browser come Adobe Flash Player, Adobe Acrobat, Adobe Reader, Java SE. A volte, anche installando versioni pi\u00f9 recenti di questi plugin non vengono rimosse automaticamente le vecchie versioni. I fornitori di plug-in annunciano pi\u00f9 o meno frequentemente degli aggiornamenti per risolvere questi problemi di sicurezza. Alle vulnerabilit\u00e0 scoperte, note al pubblico, viene assegnato un CVE: Common Vulnerabilities and Exposures.\nGli autori di malware puntano a colpire un sistema sfruttando bug di vario tipo. Un metodo comune consiste nello sfruttare un Buffer overflow, che consiste nell'aggiungere sempre pi\u00f9 dati ad un buffer finch\u00e9 non viene ecceduta la memoria a disposizione (per limitare questa vulnerabilit\u00e0 \u00e8 necessario effettuare controlli via software sui dati e sulla memoria a disposizione del buffer): il malware provvede ad aggiungere dati che fanno overflow al buffer, inserendo in coda del codice malevolo eseguibile, in modo tale che quando il sistema vi accede, viene eseguito questo codice malware, in modo tale che il sistema compia azioni scelte da chi ha scritto il codice malevolo.\nProgettazione non adeguata o errore utente.\nI primi computer dovevano essere avviati da floppy disk, successivamente il sistema operativo cominci\u00f2 ad essere avviato da hard disk man mano che questi si diffusero, ora \u00e8 possibile avviare il boot da dispositivi esterni (come chiavette USB o CD), e tramite questi dispositivi \u00e8 possibile anche far eseguire software al sistema operativo. Gli autori di malware possono sfruttare questa tecnica per inserire del codice malevolo in un computer di un utente vittima che, inserendo ad esempio una chiavetta usb infetta nel proprio computer, possono infettare il sistema.\nQuesta tecnica di infezione pu\u00f2 essere evitata impostando il boot del computer da hard disk interno, ed evitando l'autorun dei dispositivi, facendo attenzione anche a non avviare da boot intenzionalmente dispositivi esterni.\nUtenti e codice con privilegi di root.\nIn informatica, con il concetto di privilegio ci si riferisce a quanto \u00e8 consentito ad un utente di modificare un sistema. In sistemi di computer progettati in modo non adeguato, \u00e8 possibile che agli utenti e ai programmi possano essere assegnati troppi privilegi, di pi\u00f9 di quelli che dovrebbero avere e il malware pu\u00f2 approfittarne. Alcuni sistemi permettono all'utente di modificare la propria struttura interna, e questi utenti vengono considerati come utenti di root. Questa procedura operativa era standard nei primi sistemi di computer, dove non veniva considerata la distinzione tra utenti amministratori e utenti regolari. Alcuni sistemi danno troppi privilegi agli utenti regolari non amministratori, nel senso che a questi utenti viene permesso di modificare file di sistema, cosa che non dovrebbe avvenire. A volte accade che gli utenti abbiano molti privilegi, come se fossero amministratori di sistema, perch\u00e9 non \u00e8 stata fatta un'analisi dei privilegi ed \u00e8 stato commesso un errore di progettazione del sistema, perch\u00e9 non devono essere concessi troppi privilegi a chi non \u00e8 veramente un responsabile a gestire il sistema informatico.\nAlcuni sistemi permettono ad un codice eseguito da un utente di avere tutti i privilegi dello stesso utente che lo ha avviato. Anche questa era una procedura operativa standard per i primi sistemi. Il malware, avviato da un utente senza che ne sia consapevole, ha la possibilit\u00e0 di interagire con il sistema. Quasi tutti i sistemi operativi, ed anche le applicazioni di scripting, concedono troppi privilegi al codice, perch\u00e9 questo permette all'utente di essere vulnerabile anche da un semplice allegato di una email.\nNon usare lo stesso sistema operativo.\nL'omogeneit\u00e0 dei computer, ad esempio usare lo stesso sistema operativo su tutti i computer collegati ad una rete, \u00e8 controproducente quando la rete viene attaccata da un malware, dato che se riesce a penetrare dentro un computer, riuscir\u00e0 ad entrare anche nelle altre macchine collegate in rete. La diversit\u00e0 dei sistemi operativi in una rete, pu\u00f2 permettere di evitare che cada tutta la rete e che alcuni nodi riescano a non essere colpiti dal malware, dato che non fanno parte dello stesso Servizio di directory per l'autenticazione, permettendo a questi nodi di aiutare con il recovery dei computer infettati dal malware. L'introduzione di macchine diverse all'interno della rete pu\u00f2 essere vantaggioso per evitare che in caso di attacco cada tutta la rete, ma al costo di incrementare la complessit\u00e0 e ridurre la riusabilit\u00e0 in termini di autenticazione con single sign-on.\nStrategie di contrasto.\nAntivirus.\nUna volta che un programma malevolo \u00e8 stato installato su un sistema, \u00e8 necessario che questo rimanga nascosto per evitare di essere scoperto e rimosso; a tal scopo esistono diversi programmi noti come antivirus in grado di rimuovere i malware. A partire dalla diffusione capillare di internet degli anni 2000 gli attacchi malware sono diventati sempre pi\u00f9 frequenti, l'attenzione si \u00e8 spostata dalla protezione dei soli virus e spyware, al cercare delle strategie difensive contro il malware in generale e a produrre software in grado di contrastarli (oltre alle strategie qui di seguito descritte, ci sono quelle preventive e di recupero, come backup e metodi di recovery).\nAntimalware.\nUn componente specifico di anti-virus e anti-malware, agisce in profondit\u00e0 nel sistema operativo o nel kernel e opera cercando di scovare malware, sotto i permessi dell'utente. Ogni volta che il sistema operativo accede ad un file, vi \u00e8 uno scanner software che si attiva per controllare che il file sia legittimo e privo di infezioni. Se il file viene riconosciuto come un malware dallo scanner software, l'operazione di accesso al file viene bloccata, il file viene messo in quarantena o eliminato a seconda delle impostazioni del software anti-malware.\nL'uso dello stesso anti-malware pu\u00f2 avere un impatto considerevole sulle performance del computer, l'impatto dipende soprattutto da come \u00e8 stato programmato lo scanner. L'obiettivo dell'anti-malware \u00e8 quello di bloccare qualsiasi operazione da parte del malware prima che effettivamente l'attacco malware possa iniziare, quindi l'anti-malware deve eseguire un'analisi su come possa avvenire l'attacco, controllando che del possibile codice malevolo non possa sfruttare dei bug o possa attivarsi ad un determinato evento del sistema.\nI programmi anti-malware possono combattere il codice malevolo in due modi:\nAlcuni virus disabilitano il Ripristino configurazione di sistema e altri tool importanti, ad esempio su piattaforma Windows, bloccano il Task manager e l'Interfaccia a riga di comando. \u00c8 possibile rimuovere molti di questi virus avviando il computer in \"safe mode with networking\" e successivamente usando il tool di Microsoft Safety Scanner.\nAttivit\u00e0 criminose collegate.\nLa legislazione relativa ai malware \u00e8 estremamente variabile a seconda delle nazioni ed \u00e8 in continua evoluzione. In generale se i \"virus\", i \"worm\" e i \"trojan\" sono illegali in quasi ogni parte del mondo non si pu\u00f2 dire lo stesso per le altre categorie. I \"dialer\" in particolare sono di per s\u00e9 legali, tanto che ogni sistema operativo moderno ne contiene almeno uno. L'ambiguit\u00e0 \u00e8 peggiorata dal fatto che molti software si situano sul limite che separa un vero e proprio malware da un programma forse fastidioso ma non dannoso.\nAttualmente i malware (in particolare \"trojan\", \"worm\", \"spyware\", \"malware\" e \"adware\") vengono utilizzati per inviare grandi quantit\u00e0 di file non richiesti dall'utente e per chattare con i propri contatti a propria insaputa, questi ultimi vengono solitamente venduti agli spammer. Esiste un vero e proprio mercato nero legato ai malware: oltre alla compravendita di dati personali, \u00e8 possibile accedere alle chat presenti nello smartphone della vittima in questione ed \u00e8 possibile acquistare \"l'utilizzo\" di computer infetti, cio\u00e8 la possibilit\u00e0 di impiegare, per i propri fini e a insaputa dei legittimi proprietari, una certa quantit\u00e0 (nell'ordine delle migliaia) di computer controllati da remoto tramite una \"backdoor\".\nLe vittime dei malware vengono spesso scelte casualmente. Gli hacker in questione non sempre hanno buone motivazioni per colpire un soggetto in particolare."}
{"id": "12067", "revid": "125109527", "url": "https://it.wikipedia.org/wiki?curid=12067", "title": "David Hilbert", "text": "\u00c8 stato uno dei pi\u00f9 eminenti ed influenti matematici del periodo a cavallo tra il XIX secolo e il XX secolo. Iniziatore fra l'altro del concetto di metateoria, in campo matematico, un tempo chiamata metamatematica.\nBiografia.\nSi diplom\u00f2 al liceo della sua citt\u00e0 natale, iscrivendosi poi all'Universit\u00e0 di K\u00f6nigsberg. Ottenne il dottorato con Lindemann, nel 1885, con la tesi \"\u00dcber invariante Eigenschaften spezieller bin\u00e4rer Formen, insbesondere der Kugelfunktionen\" (trad.: \"Sulle propriet\u00e0 invarianti di speciali forme binarie, in particolare le armoniche sferiche\"). Nello stesso periodo era studente di dottorato nella stessa universit\u00e0 anche Hermann Minkowski: a lui sar\u00e0 legato da profonda amicizia e i due avranno modo di influenzarsi reciprocamente in vari momenti dei loro percorsi scientifici.\nHilbert rimase all'Universit\u00e0 di K\u00f6nigsberg come docente dal 1886 al 1895, quando, in seguito all'interessamento di Felix Klein, ottenne la cattedra di Matematica nella prestigiosa Universit\u00e0 di Gottinga, all'epoca una delle massime sedi di riferimento per lo studio della matematica. Qui rest\u00f2 fino alla fine della sua carriera.\nEgli ebbe come studenti di dottorato decine di importanti matematici: tra questi Wilhelm Ackermann, Sergej Bernstein, Richard Courant, Gerhard Gentzen, Alfred Haar, Georg Hamel, Erich Hecke, Otto Neugebauer, Hugo Steinhaus, Teiji Takagi, Hermann Weyl. Tra gli studenti di Hilbert vi fu anche Emanuel Lasker, successivamente campione del mondo di scacchi.\nContributi scientifici.\nIl teorema di finitezza.\nIl primo lavoro di Hilbert sulle funzioni invarianti lo port\u00f2 a dimostrare nel 1888 il suo famoso \"teorema di finitezza\". Vent'anni prima Paul Gordan aveva dimostrato il teorema della finitezza dei generatori per le forme binarie usando un complesso approccio computazionale. I tentativi di generalizzare questo metodo per funzioni con pi\u00f9 di due variabili fallirono, proprio a causa delle difficolt\u00e0 di calcolo. Lo stesso Hilbert cerc\u00f2 all'inizio di seguire il sistema di Gordan, ma ben presto cap\u00ec di dover intraprendere una strada del tutto diversa. Dimostr\u00f2 cos\u00ec il teorema di finitezza di Hilbert: un metodo per dimostrare che esiste un insieme di generatori finito per un numero di variabili qualsiasi, ma in forma totalmente astratta: pur dimostrandone l'esistenza, non si fornisce nessun procedimento che permetta di costruirlo.\nHilbert invi\u00f2 il suo lavoro ai \"Mathematische Annalen\". Paul Gordan, l'esperto sulla teoria degli invarianti per i \"Mathematische Annalen\", non riusc\u00ec ad apprezzare il rivoluzionario teorema di Hilbert e rifiut\u00f2 l'articolo, criticandone l'esposizione, a suo dire poco esaustiva. Il suo commento fu:\nTuttavia Felix Klein riconobbe l'importanza del lavoro di Hilbert, e gli garant\u00ec la pubblicazione, senza alcun cambiamento. Spronato da Klein e dai commenti di Gordan, Hilbert in un secondo articolo estese il suo metodo, fornendo stime sul grado massimale dell'insieme minimo dei generatori, e lo invi\u00f2 di nuovo agli \"Annalen\". Dopo aver letto il manoscritto, Klein gli scrisse, dicendo:\nPi\u00f9 tardi, dopo che l'utilit\u00e0 del metodo di Hilbert fu universalmente riconosciuta, lo stesso Gordan ebbe a dire:\nA proposito dell'atteggiamento di Gordan va anche detto che l'approccio astratto di Hilbert, oltre agli indubbi meriti dell'economia di pensiero e della generalit\u00e0, ebbe l'effetto di togliere prestigio e interesse agli studi costruttivi sugli invarianti; questi studi solo dopo la met\u00e0 del XX secolo ripresero vigore portando a fondamentali aperture, in particolare nell'ambito della combinatoria.\nAssiomatizzazione della geometria.\nIl testo \"Grundlagen der Geometrie\" (in italiano: \"Fondamenti della Geometria\"), pubblicato da Hilbert nel 1899, sostituisce agli assiomi di Euclide un insieme formale, composto di 20 assiomi, che evitano le contraddizioni derivanti da quello di Euclide. Indipendentemente e contemporaneamente, uno studente statunitense di 19 anni, Robert Lee Moore, pubblic\u00f2 un insieme di assiomi equivalenti. \u00c8 interessante notare che, sebbene alcuni assiomi siano gli stessi, qualche assioma di Moore \u00e8 un teorema nel sistema di Hilbert, e viceversa.\nHilbert utilizza concetti indefiniti e specifica le loro propriet\u00e0 esclusivamente tramite gli assiomi; non \u00e8 necessario assegnare alcun significato esplicito ai concetti indefiniti. Questi elementi, punto, retta, piano e altri, potrebbero essere sostituiti, come dice Hilbert, da tavoli, sedie, boccali da birra e altri oggetti. Naturalmente, se la geometria tratta di \"cose\", gli assiomi non sono certo verit\u00e0 evidenti in s\u00e9, ma devono essere considerati arbitrari. Hilbert dapprima enumera i concetti indefiniti; essi sono: punto, retta, piano, \"giacere su\" (una relazione fra punto e piano), \"stare fra\", congruenza di coppie di punti, e congruenza di angoli. Il sistema di assiomi riunisce in un solo insieme la geometria euclidea piana e solida.\nI ventitr\u00e9 problemi.\nDopo avere brillantemente riorganizzato i fondamenti della geometria, Hilbert si accinse a fare lo stesso per l'intera matematica. Riconoscendo l'impresa come superiore alle sue sole forze, espose in modo organico alla comunit\u00e0 dei matematici quelli che riteneva i problemi pi\u00f9 cruciali. Per amor di concisione, alla conferenza Hilbert espose un primo insieme di soli 9 problemi, dal titolo \"I Problemi della Matematica\" presentato nel corso del Secondo Congresso Internazionale di Matematica tenutosi a Parigi nell'agosto del 1900. I restanti furono pubblicati negli atti del Congresso.\nEcco l'introduzione del discorso tenuto da Hilbert:\nIn una successiva pubblicazione ampli\u00f2 la panoramica dei problemi aperti e giunse a formulare i famosi 23 Problemi di Hilbert. Alcuni di questi, anche alcuni reputati molto difficili, furono risolti di l\u00ec a breve, altri furono ampiamente dibattuti durante l'intero XX secolo, e altri, di cui alcuni fondamentali, furono poi dimostrati come indecidibili, cio\u00e8 senza possibile soluzione.\nCon questa iniziativa Hilbert diede il via alla \"scuola formalista\", una delle tre scuole della matematica del 1900. Secondo il formalismo la matematica \u00e8 un gioco privo di significato in cui si gioca con contrassegni privi di significato secondo regole formali concordate in partenza. Essa \u00e8 quindi un'attivit\u00e0 autonoma del pensiero. (Cfr: Hermann Hesse - \"Il gioco delle perle di vetro\").\nNonostante l'impegno profuso da Hilbert e dai numerosi valenti matematici che l'affiancarono nell'impresa, il suo tentativo di assiomatizzazione completa della matematica era destinato a fallire: nel 1931 G\u00f6del con i suoi teoremi di incompletezza dimostr\u00f2 come un sistema formale non contraddittorio, che comprenda almeno l'aritmetica, non pu\u00f2 dimostrare, attraverso i suoi assiomi, la propria consistenza, e come conseguenza diretta alcuni dei 23 fondamentali problemi di Hilbert furono dimostrati come indecidibili.\nEppure G\u00f6del ritenne positivamente risolto il proposito di Hilbert, anche se per una via opposta a quella immaginata da Hilbert, avendo paradossalmente dimostrato che la completezza di un sistema \u00e8 tale proprio perch\u00e9 non pu\u00f2 essere dimostrata. Ad ogni modo, la sua incontrovertibile dimostrazione tolse interesse alla riorganizzazione della completezza formale della matematica, e oggi si ritiene che questa debba essere considerata un sistema incompleto, in assenza di un'assiomatizzazione esterna valida.\nTra gli studenti di Hilbert vi furono Hermann Weyl, il campione di scacchi Emanuel Lasker e Ernst Zermelo. John von Neumann fu suo assistente. Attorno a lui, all'universit\u00e0 di G\u00f6ttingen, si raccolse un circolo a cui appartennero alcuni tra i pi\u00f9 importanti matematici del XX secolo, quali Emmy N\u00f6ther e Alonzo Church.\nSulla sua lapide, a G\u00f6ttingen, si pu\u00f2 leggere il seguente epitaffio:\nPer ironia della sorte, il giorno prima che Hilbert pronunciasse questa frase, Kurt G\u00f6del aveva presentato la sua tesi, con il suo famoso teorema di incompletezza: ci sono cose che potrebbero essere vere, ma che non possiamo dimostrare.\nSpazi di Hilbert.\nCirca nel 1909, Hilbert si dedic\u00f2 allo studio delle equazioni differenziali ed integrali: i suoi lavori portarono direttamente a importanti filoni della moderna analisi funzionale. Per questi suoi studi, Hilbert introdusse il concetto di spazio a infinite dimensioni, chiamato in seguito spazio di Hilbert. Oltre ad essere di grande utilit\u00e0 nello studio della meccanica quantistica, gli permise di contribuire allo sviluppo della teoria cinetica dei gas e alla teoria della radiazione. In seguito, Stefan Banach ampli\u00f2 il concetto, definendo gli spazi di Banach, fondamento dell'assiomatizzazione della teoria delle funzioni integrali.\nLe equazioni di campo della fisica.\nUn'opinione diffusa tra i matematici \u00e8 che Hilbert scopr\u00ec le equazioni di campo per la teoria della relativit\u00e0 generale prima di Albert Einstein, ma che non ne rivendic\u00f2 mai la scoperta. Un interessante articolo pubblicato nel 1997 su \"Science\" mostra come Hilbert invi\u00f2 il suo articolo il 20 novembre 1915, cinque giorni prima di quello di Einstein, con le equazioni corrette. L'articolo di Einstein usc\u00ec il 2 dicembre, quello di Hilbert il 6, ma senza le equazioni. Tuttavia, nella versione andata alle stampe, Hilbert aggiunse:\nAppare dunque evidente che Hilbert lesse l'articolo di Einstein, e aggiunse al suo il riconoscimento della priorit\u00e0 di Einstein.\nAneddoti.\nHilbert era un personaggio singolare: era donnaiolo e insofferente al conservatorismo della vita universitaria, alle regole e ai divieti sociali. Si racconta che, durante gli anni Venti, mentre mangiava al ristorante, chiedesse alle signore pi\u00f9 eleganti di prestargli il loro boa piumato per ripararsi dagli spifferi.\nSu di lui si raccontano moltissimi altri aneddoti.\nPer esempio, si racconta che un suo studente gli port\u00f2 una dimostrazione dell'ipotesi di Riemann. Hilbert si mise a studiare la dimostrazione e rest\u00f2 impressionato; sfortunatamente vi trov\u00f2 un errore cruciale che la invalidava. Poco dopo, quello studente mor\u00ec. Hilbert presenzi\u00f2 al suo funerale e fu incaricato di redigere il discorso funebre. Inizi\u00f2 col dire che quella morte era una perdita enorme per la matematica, ma che sperava che le linee guida della sua dimostrazione sarebbero state seguite da altri. \"In effetti\" - inizi\u00f2 a dire sotto la pioggia, accanto alla tomba del defunto - \"si consideri una funzione di variabile complessa...\"\nSecondo un altro aneddoto, Hilbert sarebbe andato in giro per giorni con i pantaloni strappati, senza accorgersene, e questo cre\u00f2 molto imbarazzo in facolt\u00e0. Dopo un po' di tempo, il suo assistente Richard Courant decise di farglielo notare e, per farlo nel modo pi\u00f9 delicato possibile, durante una passeggiata lo condusse attraverso dei cespugli spinosi, salvo fargli notare poco dopo che si era strappato i pantaloni. L'inaspettata risposta di Hilbert fu: \"Oh no, sono cos\u00ec da settimane, ma nessuno se ne \u00e8 accorto!\".\nSi racconta anche che, quando gli dissero che un suo studente aveva abbandonato l'universit\u00e0 per diventare poeta, egli abbia risposto: \"Non sono sorpreso. Non aveva abbastanza immaginazione per diventare un matematico\".\nDurante il periodo nazista, a causa delle leggi contro gli ebrei le universit\u00e0 si svuotarono e tra esse quella di Gottinga (in cui egli insegnava), storicamente tra le pi\u00f9 avanzate nell\u2019ambito della fisica quantistica. Quando il ministro nazista dell\u2019istruzione gli chiese se fosse vero \u201cche il suo istituto [aveva] tanto sofferto per la partenza degli ebrei e dei loro amici\u201d egli rispose: \u201cSofferto? Non \u00e8 che abbia sofferto, signor ministro. Non esiste pi\u00f9.\u201d\nRiconoscimenti.\nGli \u00e8 stato dedicato un asteroide, 12022 Hilbert."}
{"id": "12069", "revid": "125325377", "url": "https://it.wikipedia.org/wiki?curid=12069", "title": "Enclave ed exclave", "text": "Enclave ed exclave sono termini che in geografia politica indicano interi territori, o porzioni di essi, che rispettivamente:\nUn'area geografica pu\u00f2 essere sia un'enclave che un'exclave: in tal caso, il termine enclave si utilizza in riferimento allo Stato confinante con essa, mentre il termine exclave \u00e8 usato in riferimento al suo Stato di appartenenza (ad esempio, il comune italiano di Campione \u00e8 un'enclave dal punto di vista della Svizzera e un'exclave dal punto di vista dell'Italia). Esistono, tuttavia, anche exclavi di uno Stato che non sono considerate enclavi, in quanto non sono totalmente circondate dal territorio di un singolo Stato straniero (ad esempio, il Nax\u00e7\u0131van \u00e8 un'exclave dell'Azerbaigian, ma non \u00e8 un'enclave per nessuno altro Stato, poich\u00e9 confina con Armenia, Turchia e Iran).\nI concetti di enclave ed exclave si applicano anche a livello di ripartizioni amministrative e di unit\u00e0 territoriali (Stati federati, regione, distretti, comuni) all'interno di uno stesso Stato, e vengono chiamate isole amministrative.\nIl termine \"enclave linguistica\" viene spesso utilizzato come sinonimo di isola linguistica.\nEtimologia e pronuncia.\nLa parola \"enclave\", di origine francese, deriva da \"enclaver\", \"chiudere a chiave\", e ha origine nella terminologia diplomatica dal tardo latino \"inclav\u0101re\". La parola \"exclave\" \u00e8 invece una derivazione del primo termine con sostituzione del prefisso \"en\" con \"ex\" (\u00abda, fuori, via\u00bb).\nIl termine non ha una pronuncia univoca e normata in italiano. Convivono le pronunce:\nIl \"Dizionario di pronuncia italiana\" di Luciano Canepari riporta come pronuncia moderna pi\u00f9 consigliabile e come \"pronuncia tradizionale\".\nStati-enclave.\nSoltanto tre enclavi al mondo sono costituite da Stati sovrani a tutti gli effetti e quindi non sono exclavi per alcun altro Stato. Due di questi Stati sono compresi nel perimetro dell'Italia, l'altro in quello del Sudafrica:\nEsempi di enclave/exclave.\nExclavi internazionali.\nUn'enclave/exclave \u00e8 una porzione di territorio appartenente ad uno Stato che confina interamente con un altro Stato. Esempi di questo tipo sono:\nEnclavi marine.\nUn'enclave marina \u00e8 una porzione di mare aperto circondata da acque appartenenti a uno stato.\nIsole amministrative.\nLe isole amministrative sono exclavi al livello delle suddivisioni amministrative (Stati federati, regioni, province, comuni) all'interno di uno stesso Stato.\nEnclavi di secondo e di terzo grado.\nPossono esistere enclavi contenute dentro altre enclavi, definite enclavi di secondo grado. Tale situazione oggi \u00e8 molto rara. Esempi di questo tipo sono:\nTerritori costieri.\nUn territorio costiero con accesso alle acque internazionali, circondato sul confine terrestre da un solo altro Stato, non pu\u00f2 essere definito propriamente una enclave, in quanto non \u00e8 applicabile la definizione di \"territorio circondato su tutti i lati da territorio straniero\"; questi casi sono chiamati semi-enclavi e semi-exclavi oppure enclavi/exclavi costiere.\nSono semi-enclavi e semi-exclavi allo stesso tempo:\nSono semi-enclavi, ma non semi-exclavi, anche alcuni Stati sovrani:\nSono invece semi-exclavi quei territori costieri che confinano con pi\u00f9 Stati, come ad esempio:\nTerritori di uno Stato raggiungibili attraverso un altro Stato (\"pene-enclave\"/\"pene-exclave\").\nIl concetto di \"enclave\"/\"exclave\" pu\u00f2 essere utilizzato in senso estensivo anche per descrivere quei territori di uno Stato che, pur congiunti a esso, possono essere di fatto raggiunti via terra solo passando attraverso il territorio di un altro Stato. Tale situazione \u00e8 indicata con le definizioni di \"pene-enclave\"/\"pene-exclave\". Esempi di questo tipo sono:\nEsempi storici.\nCon il principio internazionale delle compensazioni territoriali e la rettifica dei confini, molte enclave/exclave sono scomparse. Tra gli esempi storici si ricordano le seguenti enclave:"}
{"id": "12070", "revid": "486946", "url": "https://it.wikipedia.org/wiki?curid=12070", "title": "Exclave", "text": ""}
{"id": "12071", "revid": "32658", "url": "https://it.wikipedia.org/wiki?curid=12071", "title": "Lakroi", "text": ""}
{"id": "12075", "revid": "135224", "url": "https://it.wikipedia.org/wiki?curid=12075", "title": "Capitale (citt\u00e0)", "text": "La capitale, estesamente citt\u00e0 capitale di Stato o in altri contesti capitale politica, \u00e8 in senso proprio la citt\u00e0 che ospita la sede del governo di uno Stato. La capitale moderna storicamente non \u00e8 sempre esistita. Nell'Europa occidentale medievale, era pi\u00f9 comune una forma migratoria del governo: la corte itinerante.\nEtimologia.\nIl termine capitale deriva dall'aggettivo latino \"capitalis\", a sua volta dal sostantivo \"caput\". Quest'ultimo designava il \"capo\" nelle sue varie accezioni, ad esempio come parte principale del corpo umano o animale (testa), o come origine, o come guida, o appunto come citt\u00e0 principale di una nazione. A Roma era infatti riservato l'appellativo di \"caput mundi\" (capitale del mondo).\nStato giuridico di capitale.\nLa capitale pu\u00f2 avere riconoscimento costituzionale o essere anche solo \"de facto\". Un caso \u00e8 ad esempio Berna, o \"Bundesstadt\" (citt\u00e0 federale). Quest'ultimo titolo \u00e8 condiviso dalla capitale svizzera solo con la citt\u00e0 di Bonn, che lo ha acquisito il 26 aprile 1994; ma in questo caso non siamo di fronte a una capitale \"de facto\", bens\u00ec a una citt\u00e0 che ha mantenuto uno statuto privilegiato in ragione del suo ruolo storico di capitale.\nRoma ha ottenuto il riconoscimento costituzionale dello \"status\" di capitale con la riforma del Titolo V della Costituzione italiana (2001).\nUno Stato pu\u00f2 del resto avere una o pi\u00f9 capitali, ufficiali e no. Quest'ultimo caso riguarda ad es. il Sudafrica (che ne possiede ben tre: Citt\u00e0 del Capo, Bloemfontein e Pretoria); come dimostra proprio il caso sudafricano, i vari poteri dello Stato (o i vari rami dell'amministrazione) possono essere dislocati nelle diverse capitali. Alcuni Stati, in ragione del clima, hanno avuto e hanno una capitale estiva e una capitale invernale.\nAbitanti.\nLa capitale di Palau, Ngerulmud \u00e8 quella con meno abitanti, che risultavano solo 277 nel 2015, mentre la capitale pi\u00f9 popolata \u00e8 Pechino, in Cina con 21.516.000 abitanti nel 2014."}
{"id": "12076", "revid": "119728398", "url": "https://it.wikipedia.org/wiki?curid=12076", "title": "Capitale", "text": ""}
{"id": "12078", "revid": "123533406", "url": "https://it.wikipedia.org/wiki?curid=12078", "title": "Motto", "text": "Un motto \u00e8 una frase, o una collezione di parole, intesa a descrivere le motivazioni o le intenzioni di un gruppo sociale o di un'organizzazione. Molte nazioni, universit\u00e0 e altre istituzioni hanno un motto, cos\u00ec come i casati nobiliari.\nI motti sono tradizionalmente in latino, ma possono essere anche in altre lingue, soprattutto nell'araldica moderna; ad esempio, il motto dell'Universit\u00e0 delle Hawaii \u00e8 in hawaiano, e quello di Nunavut \u00e8 in inuktitut.\nQuando \u00e8 sostenuto da \"umorismo\", il motto pu\u00f2 trasformarsi in freddura, destando ilarit\u00e0, come nel caso del motto di spirito o facezia.\nMotto, divisa, impresa e grido di guerra nello stemma.\nIn araldica (anche delle forze armate), un motto \u00e8 spesso raffigurato su uno stemma, tipicamente su un nastro posto al di sotto dello scudo (come ornamento esteriore di quest'ultimo).\nMotto.\nIn questi ambiti, in prima approssimazione, si possono definire motti le brevi frasi che accompagnano gli stemmi (o armi) e alludono a eventi particolarmente importanti o a caratteristiche significative della famiglia o del personaggio o del corpo armato titolare dello stemma.\nIn base all'art. 109 dell'ultimo regolamento della Consulta araldica del Regno d'Italia, approvato con regio decreto 7 giugno 1943 n. 652 (pubblicato sulla Gazzetta Ufficiale del Regno d'Italia del 24 luglio 1943, n. 170, supplemento ordinario ed allegato al numero del luglio-dicembre 2008 della Rivista nobiliare): \u00abI motti si scrivono sopra liste bifide e svolazzanti, smaltate come nel campo dello scudo e scritte con lettere maiuscole romane. Di regola si collocano sotto la punta dello scudo\u00bb. Per il successivo art. 110: \u00abSi rispettano le tradizioni storiche per i motti scritti con caratteri speciali e per i gridi d'armi\u00bb. Infine per il successivo art. 111: \u00abNelle concessioni i motti saranno o italiani o latini, non scritti con lettere arcaiche\u00bb.\nIl motto di casa Savoia \u00e8 \"FERT\", di Cesare Borgia \"Aut Caesar aut nihil\", dei Rothschild \"Concordia, integrit\u00e0, industria\", dei \"Lux in tenebris lucet\".\nDivisa.\nSono invece definite divise le frasi (o talvolta le figure) che esprimono in maniera allegorica e breve qualche pensiero o qualche sentenza.\nImpresa.\nCon il termine \"impresa\" si indica generalmente un simbolo, scelto da una persona come emblema personale.\nQuando la divisa \u00e8 costituita da una figura accompagnata da parole si usa pi\u00f9 propriamente il termine di impresa. In questo caso la figura \u00e8 detta anche \"corpo dell'impresa\" mentre le parole sono dette \"anima dell'impresa\", a significare che \u00e8 quello che d\u00e0 vita al corpo.\nPer la dottrina pi\u00f9 autorevole, l'impresa pu\u00f2 essere di corpo o d'anima. \u00c8 di corpo quando consiste in una figura simbolica posta in cimiero che sostiene un motto. \u00c8 d'anima quando, posta in fascia sotto lo scudo, consiste in una sentenza o una frase allegorica inerente all'arma.\nGrido di guerra.\nAnaloghi ai \"motti\" sono i gridi di guerra, detti anche gridi d'arme, costituiti da parole o brevi frasi che esortavano i combattenti in battaglia, e che sono scritti su listelli svolazzanti posti al di sopra dell'elmo o dello scudo.\nIl grido di guerra trova la propria origine nei tornei e nelle giostre durante i quali gli araldi pronunciavano il grido di ciascun cavaliere al suo ingresso in campo onde egli fosse riconosciuto.\nIn battaglia lo si usava in segno di raccolta o di incitamento: in Italia SAVOIA, in Francia MONT JOIE, in Spagna SANTIAGO, i primi crociati DIEU LE VOLT.\n\"Questo grido, dice il Ginanni, deve essere un motto conciso in una, due, o tre parole, posto in cima all'arme. Il M\u00e9n\u00e8strier divide i gridi dell'arme in otto categorie, cio\u00e8 di decisione, di risoluzione, di invocazione, di sfida, di combattimento, di esortazione, di gioia, di avvenimento e di raccolta. Il Crollalanza vi aggiunge ancora, molto opportunamente, il grido di protezione, di orgoglio, di amore e quello allusivo all'arme\"."}
{"id": "12079", "revid": "111433", "url": "https://it.wikipedia.org/wiki?curid=12079", "title": "Fuso orario", "text": "I fusi orari sono porzioni longitudinali della superficie terrestre comprese tra due determinati meridiani, che adottano lo stesso orario per scopi legali, economici e sociali. Precedentemente alla loro adozione nelle varie zone della Terra si usava l'ora solare locale (media o vera).\nI fusi orari, unificando una fascia o una zona di un fuso orario, consentono di impostare gli orologi di una regione o di uno stato sull'ora solare media del meridiano centrale del fuso in cui la zona ricade. Inizialmente, il mondo era diviso in 24 zone temporali, ognuna delle quali copriva 15\u00b0 di longitudine, con un proprio fuso orario e differiva da quella vicino per un'ora. Successivamente, soprattutto per motivi politici, si crearono 39 fusi orari, tuttora utilizzati.\nLa maggior parte dei fusi si discostano dal Tempo Coordinato Universale (UTC) per un numero di ore intero da UTC-12 (Isola Baker e Isola Howland) a UTC+14 (Isole della Linea); alcuni per\u00f2 hanno uno scostamento di 30 o 45 minuti (come ad esempio il fuso orario di Terranova \u00e8 e quello del Nepal ). \nAlcuni stati usano l'ora legale per parte dell'anno, solitamente cambiando l'orario di un'ora. Molti fusi orari terreni sono spostati verso ovest rispetto ai corrispondenti fusi orari nautici; questo crea anche un effetto di ora legale permanente.\nCaratteristiche e aggiustamenti.\nConsiderando la Terra come un Geoide, e considerando che la rotazione terrestre si compie in circa 24 ore, dividendo i 360\u00b0 della rotazione per 24 si pu\u00f2 immaginare la superficie sferica divisa in 24 \"spicchi\" di 15\u00b0 l'uno, che vengono quindi percorsi in un'ora ciascuno. A questi spicchi si d\u00e0 il nome di \"fusi orari\", e si assume per convenzione che in tutto il fuso ci sia l'ora del meridiano centrale a esso, quello che taglia il fuso esattamente a met\u00e0.\nI fusi orari sono perci\u00f2 centrati sui meridiani con longitudine multipla di 15\u00b0; i confini delle zone di fuso orario risultano per\u00f2 irregolari, in quanto seguono solitamente i confini degli stati.\nTutti i fusi orari sono definiti relativamente al Tempo Coordinato Universale (UTC). Il riferimento per i fusi orari \u00e8 il meridiano primo (longitudine\u00a0000) che passa attraverso l'Osservatorio reale di Greenwich, a Londra. Per questo motivo l'espressione \"Tempo medio di Greenwich\" (GMT) viene ancora spesso utilizzato (dalla BBC ad esempio) per indicare l'\"orario base\" rispetto al quale sono definiti gli altri fusi orari. UTC \u00e8, ad ogni modo, il termine ufficiale per l'odierno orario misurato con gli orologi atomici, distinto da quello determinato dall'osservazione astronomica che veniva svolta a Greenwich.\nAd essere precisi GMT (UTC) \u00e8 l'ora locale di Greenwich solo tra le 01:00 UTC dell'ultima domenica di ottobre e le 01:00 UTC dell'ultima domenica di marzo. Per il resto dell'anno l'ora locale \u00e8 UTC+1 (a causa dell'ora legale).\nL'ora di un luogo \u00e8 indicata con riferimento all'UTC. Ad esempio:\nQuando l'aggiustamento dovuto ai fusi orari d\u00e0 un'ora che oltrepassa la mezzanotte, allora la data locale \u00e8 spostata al giorno dopo. Alcuni esempi:\nQuando l'aggiustamento dovuto ai fusi orari d\u00e0 un'ora che precede la mezzanotte, allora la data locale \u00e8 spostata al giorno prima. Alcuni esempi:\nNota: L'aggiustamento del fuso orario per una specifica localit\u00e0 pu\u00f2 variare a causa dell'uso dell'ora legale.\nI militari indicano i fusi orari usando delle designazioni a una singola lettera. La \"Z\" viene usata per indicare l'UTC, i fusi orari in avanti rispetto all'UTC usano le lettere della prima met\u00e0 dell'alfabeto latino, mentre quelli indietro rispetto all'UTC sono designati usando la seconda met\u00e0. Fusi orari con una deviazione dall'UTC di una quantit\u00e0 non intera usano la lettera dell'ora locale intera pi\u00f9 vicina all'UTC, con aggiunto * o \u2020. La lettera \"J\" si riferisce all'ora locale. Non esistono territori abitati che adottino l'ora del fuso indicato dalla lettera \"Y\" (UTC-12), ma quel particolare fuso orario viene comunque riconosciuto per comodit\u00e0 o per essere utilizzato dai ricercatori che risiedono temporaneamente nell'Isola Baker o nell'Isola Howland entrambe disabitate.\nLa Repubblica Popolare della Cina ha un'estensione territoriale (da est a ovest) tale da poter comprendere ben cinque fusi orari diversi. Ci\u00f2 nonostante tutto il Paese segue il fuso orario di Pechino (UTC+8). Questo comporta che attraversando il confine tra Cina e Afghanistan () si incontra una differenza di tre ore e trenta minuti.\nOrario ai poli.\nPer le regioni polari viene adottata convenzionalmente un'ora corrispondente a UTC per il Polo Nord e UTC+12 al Polo Sud.\nLe origini.\nFino a met\u00e0 Ottocento il tempo era misurato nelle diverse localit\u00e0 secondo un'ora locale legata al mezzogiorno e, di conseguenza, alla diversa longitudine. In considerazione della bassa velocit\u00e0 di spostamento e della durata dei viaggi, queste differenze di orario erano trascurate. La crescente diffusione di telegrafi e treni rese per\u00f2 necessaria l'introduzione di un coordinamento delle diverse ore locali.\nIn Italia inizialmente venne introdotta un\"ora ferroviaria\" per gli orari dei treni, cio\u00e8 l'ora della citt\u00e0 principale da cui si diramava la linea. Le prime ore ferroviarie furono quelle di Napoli (Napoli-Portici) e Milano (Milano-Monza), mentre nel 1866 ne esistevano sei, cio\u00e8 Torino, Verona, Firenze, Roma, Napoli e Palermo.\nAll'interno dei singoli stati fu poi stabilito un \"tempo medio\" nazionale. Nel Regno d'Italia dal 12 dicembre 1866 (inizio orario invernale) venne adottato il \"tempo medio di Roma\" per ferrovie, poste e telegrafi, con l'eccezione delle isole di Sicilia e di Sardegna per le quali fu stabilito rispettivamente il tempo medio di Palermo e il tempo medio di Cagliari. Progressivamente il tempo medio di Roma venne adottato dalle singole citt\u00e0 di propria iniziativa per tutti gli usi pubblici: Milano dal 12 dicembre 1866 (appena entrato in vigore), Torino e Bologna dal 1\u00ba gennaio 1867, Venezia solo dal 1\u00ba maggio 1880. Il tempo medio di Roma fu adottato anche in Sardegna (a Sassari dal 1872 e a Cagliari dal 1886), mentre in Sicilia fu mantenuto il tempo medio di Palermo fino all'introduzione del fuso orario dell'Europa Centrale.\nL'esistenza di un tempo medio statale rese evidente la necessit\u00e0 di un ulteriore coordinamento tra gli stati stabilendo differenze di orario non in minuti, ma in ore intere.\nUna prima descrizione dei fusi orari si deve a una pubblicazione in inglese di Quirico Filopanti nel 1858. Dal 1875 fu attivo per la loro adozione Enrico Frassi.\nLa loro introduzione \u00e8 normalmente attribuita a Sandford Fleming, ingegnere capo delle ferrovie canadesi, che nel 1879 utilizz\u00f2 tale sistema per rispondere alle necessit\u00e0 delle compagnie ferroviarie di avere un orario locale coerente tra le varie stazioni. Il 18 novembre 1883 le ferrovie degli Stati Uniti e del Canada divennero le prime a istituire i fusi orari quando stabilirono quattro fusi orari continentali del Nord America.\nIl sistema dei fusi orari fu discusso nel corso della \"Conferenza internazionale dei meridiani\" convocata a Washington nell'ottobre del 1884 a cui parteciparono 25 paesi tra i quali l'Italia. La Conferenza stabil\u00ec le regole generali del sistema che fu ufficialmente assunto come standard internazionale a partire dal 1\u00ba novembre.\nIn Italia dal 1\u00ba novembre 1893 venne adottato il fuso orario corrispondente a 15\u00b0 Est da Greenwich, in pratica centrato sul meridiano Termoli\u2013Etna.\nSi riporta una tabella pubblicata nel 1892 per confrontare il tempo medio locale sia con il tempo medio di Roma sia con il tempo relativo al nuovo fuso orario. Le localit\u00e0 sono ordinate da quelle pi\u00f9 a ovest (segno negativo, con ritardo rispetto ai meridiani di riferimento) a quelle pi\u00f9 a est (segno positivo, in anticipo).\nLista dei fusi orari e delle zone in essi contenute.\nLe regioni segnate con * osservano l'ora legale aggiungendo 1 ora in estate.\nSi noti che l'orario di alcune regioni differisce di pi\u00f9 di 24 ore. I due fusi orari pi\u00f9 estremi differiscono di 25 ore quindi, per un'ora al giorno, le date differiscono per due giorni."}
{"id": "12082", "revid": "2131161", "url": "https://it.wikipedia.org/wiki?curid=12082", "title": "Livigno", "text": "Livigno (\"Liv\u00ecgn\" in dialetto livignasco, \"Luwin\" in tedesco desueto) \u00e8 un comune italiano di abitanti della provincia di Sondrio in Lombardia, \u00e8 il pi\u00f9 settentrionale e il pi\u00f9 esteso comune della Lombardia. Zona extradoganale, fa parte della Comunit\u00e0 montana Alta Valtellina ed \u00e8 una stazione turistica invernale ed estiva delle Alpi. \u00c8 uno dei comuni montani italiani con maggiori presenze turistiche dopo Castelrotto e insieme a Selva di Val Gardena. Ospiter\u00e0, insieme a Milano, Cortina d'Ampezzo e Bormio le gare delle Olimpiadi invernali del 2026.\nGeografia fisica.\nTerritorio.\nLivigno \u00e8 una localit\u00e0 dell'alta Valtellina posta a circa 1816 m di quota s.l.m., nell'omonima valle, ai piedi delle Alpi di Livigno. Il paese si snoda lungo la strada che percorre per oltre 15\u00a0km l'intera valle attraversata dal torrente Aqua Granda (Sp\u00f6l in tedesco) che convoglia le proprie acque verso l'Inn (Eno in italiano) e da questo al Danubio per finire nel Mar Nero. Livigno \u00e8 quindi uno dei comuni italiani non appartenenti alla regione geografica italiana.\nL\u2019Aqua Granda (Spol) scorre per met\u00e0 del suo tratto iniziale nella Val di Livigno e per l'altra met\u00e0 scorre nell'Engadina, in Svizzera. Il pericoloso passaggio dello Sp\u00f6l in un vallone strettissimo, ripido e scosceso tra le due parti, storicamente \u00e8 stato accesso di difficilissima percorrenza e spiega il relativo isolamento che la Val di Livigno ha sub\u00ecto in passato. Gli altri due accessi sono valichi montani ad alta quota.\n\u00c8 raggiungibile dal resto del territorio nazionale unicamente dalla Valtellina attraverso il Passo del Foscagno (mantenuto di norma aperto tutto l'anno), percorrendo la Strada statale 301 del Foscagno, oppure dalla Svizzera tramite la Forcola di Livigno (transitabile solo in estate), passando per la Valle di Poschiavo, altrimenti attraverso la galleria stradale, dall'Engadina. Il tunnel di circa 3,5\u00a0km di lunghezza \u00e8 a corsia unica (senso unico alternato) e a pedaggio. La galleria collega la parte bassa e alta dello Sp\u00f6l evitando il tratto impraticabile del torrente.\nNel suo territorio \u00e8 compresa la frazione di Trepalle, che si sviluppa fino a 2.250 metri s.l.m.. Tale quota ne fa il secondo centro abitato permanente pi\u00f9 alto d'Europa dopo Juf, in Svizzera. Eira, infine, \u00e8 una localit\u00e0 che d\u00e0 il nome al passo omonimo.\nClima.\nIl clima di Livigno \u00e8 tipicamente alpino, con inverni relativamente lunghi e sicuramente rigidi ed estati brevi e fresche. Le estati (soggette a tempo mutevole) sono pressappoco una prosecuzione della primavera che si fa prorompente dopo la met\u00e0 di aprile e si fondono con l'autunno che tipicamente inizia con il primo giorno di settembre.\nDurante le ondate di freddo pi\u00f9 intenso il termometro pu\u00f2 precipitare fino ai , durante le giornate estive pi\u00f9 calde la temperatura non supera generalmente i . Il sole \u00e8 comunque nitido e intenso coi cieli tersi di quelle aree e l'elevazione considerevole sul livello del mare. Apparterrebbe a Livigno, secondo alcune fonti, il primato di centro abitato pi\u00f9 freddo d'Italia con una temperatura registrata di nell'inverno 1956.\nOrigini del nome.\nGli studiosi oggi propendono per l'ipotesi che fa risalire il toponimo \"Livigno\" al latino tardo \"labineus\" (soggetto a lavine).\nStoria.\nIl nome di Livigno compare per la prima volta in un documento redatto nel 1187. I primi elementi storici di residenti stabili e organizzati, sottostanti al contado di Bormio vanno fatti risalire in un arco temporale compreso tra il 1263 e il 1325. L'isolamento geografico ha da sempre condizionato ogni possibilit\u00e0 di progresso, benessere e crescita culturale ma un ruolo attivo lo gioc\u00f2 anche Bormio che cerc\u00f2 di ostacolarne la crescita soprattutto dopo la colonizzazione del territorio da parte di popoli stranieri, motivo di preoccupazione nella gestione dei commerci sugli alti passi della zona. \nRecenti studi infatti, ipotizzano che la fondazione di Livigno possa risalire a coloni Walser provenienti dalla vicina Davos a loro volta provenienti dalle alte valli del Monte Rosa. Vestigia della cultura Walser si ritroverebbero ancora oggi nelle tipiche abitazioni in legno identiche a quelle di Davos con tecnica a blockbau e presenza della 'Seelabalgga' ovvero la 'finestrella dell'anima'. \nNel 1538 la comunit\u00e0 si appella ai governanti Grigioni per ottenere una maggiore indipendenza nella gestione dei pascoli. Infatti i rapporti sociali, economici e politici erano prevalenti pi\u00f9 verso l'area del canton Grigione anzich\u00e9 verso i padroni di Bormio, con i quali era in atto un contenzioso permanente. Nei tempi della Controriforma Bormio fu presidiata dai Gesuiti a difendere il cattolicesimo contro le infiltrazioni dei protestanti e Livigno si trov\u00f2 in mezzo, tra i protestanti svizzeri e i Gesuiti di Bormio, con le complicazioni del caso.\nFra il Seicento e il Settecento in diversi momenti gli abitanti di Livigno riuscirono a ottenere e mantenere diverse forme di concessioni e autonomie di fatto, soprattutto sugli scambi di merci in esenzione dai dazi, sui sentieri di percorrenza e sulle fonti d'acquisto. Nel 1797, con la riorganizzazione dei terreni di Bormio sotto la Repubblica Cisalpina, Livigno diviene comune. Due anni pi\u00f9 tardi, nel 1799, anche Trepalle viene inclusa nel territorio comunale. Nel 1801 viene stipulata la convenzione per l\u2019arretramento della linea daziaria rispetto al confine politico, confermata anche dal Comando Napoleonico di Morbegno. Dopo il Congresso di Vienna, Livigno, come l'intero territorio della provincia di Sondrio, finisce sotto il diretto controllo austriaco.\nNel 1819 viene stipulato un contratto con il quale l'Austria riconosce agevolazioni analoghe a quelle ottenute nel periodo napoleonico, ma con l'introduzione di novit\u00e0 rilevanti quali l'esenzione dell'acquisto di generi come sale, tabacco e polvere da sparo. Il trattato, con l'introduzione di modifiche, viene rinnovato nel 1825, 1829, nel 1840 e nel 1857. Dopo l'annessione al Regno d'Italia, nel 1877 il governo conferma la convenzione con una proroga triennale, rinnovata pi\u00f9 volte, creando una situazione paradossale: Livigno godeva di privilegi garantiti dagli Austriaci sotto il Governo italiano che per\u00f2 non aveva legiferato. Mancanza alla quale si ottempera solo nel 1910, concedendo esenzioni gabellarie a favore del comune di Livigno. Nel 1914 l'esercito italiano costruisce la strada di collegamento Bormio-Livigno tramite il Passo del Foscagno, praticabile solo in estate; solo dal 1952 viene garantita anche l'apertura invernale. Nel 1960 comincia un limitato movimento turistico, ma \u00e8 solo dopo il 1969, quando la galleria Munt La Schera (di servizio per la costruzione della diga del Gallo) viene aperto al traffico veicolare privato, che di fatto si d\u00e0 inizio allo sviluppo turistico della localit\u00e0. Nel 1972 avviene l'istituzione dell'IVA e il relativo riconoscimento ufficiale della sua esenzione per la zona extradoganale di Livigno.\nSimboli.\nLo stemma del Comune di Livigno \u00e8 stato concesso con decreto del presidente della Repubblica del 20 giugno 1969.\nLa croce bianca in campo rosso \u00e8 il simbolo del Contado di Bormio e testimonia il millenario legame con Livigno; la Madonna, \u00e8 la protettrice della comunit\u00e0.\nSociet\u00e0.\nEvoluzione demografica.\nAl 31 dicembre 2011 Livigno era il comune del Nord Italia che presentava la maggiore presenza di popolazione con meno di 35 anni sul totale della popolazione (il 51,4% della popolazione residente). Questo perch\u00e9 il paese \u00e8 una tra le localit\u00e0 italiane col maggior tasso di natalit\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2014 la popolazione straniera residente nel comune era di 561 persone, pari al 9% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano al 2013:\nTradizioni e folclore.\n\"Ghibin\u00e8t\".\nIl termine \"Ghibin\u00e8t\" (probabilmente dal tedesco \"Gabe Nacht\") designa l'epifania livignasca e dell'alta Valtellina (\"gabin\u00e0t\"). Questa festa \u00e8 anche celebrata in Valle Camonica, provincia di Brescia. \nI bambini entrano nelle case dicendo: \"Bond\u00ec, ghibin\u00e8t!\" e le persone contraccambiano con dolciumi e piccoli doni.\nSant'Antonio.\nIl 17 gennaio si celebra la festa di Sant'Antonio Abate, protettore degli animali. Ogni anno gli allevatori raggiungono la chiesa di Sant'Antonio passando per le vie centrali del paese. Solitamente gli animali che vengono portati sono i cavalli, a causa del clima rigido che non permette l'agevole spostamento con altri animali.\nIl giorno di Sant'Antonio \u00e8 anche l'ultimo giorno in cui si pu\u00f2 pagare il \"Ghibin\u00e8t\".\n\"Carn\u00e0l\".\nIl carnevale livignasco segue la tradizione occidentale, per cui \u00e8 animato da carri allegorici, maschere e giochi popolari, quali il palo della cuccagna e competizioni agonistiche; peculiarit\u00e0 del \"carn\u00e0l da liv\u00ecgn\" \u00e8 la presenza dei \"son\u00e9t\", che nonostante il termine non hanno a che fare col sonetto, ma che si trattano di componimenti in versi di stampo satirico.\nPalio delle Contrade.\nIl Palio delle contrade \u00e8 una gara di sci nordico per i residenti di Livigno e Trepalle, a partire dai 9 anni. Viene cos\u00ec chiamata dal 2018 in seguito a un cambio di organizzazione. La manifestazione era nata nel 1980 con la denominazione di \"Trofeo delle Contrade\". La gara serale si teneva in inverno, mentre dal 2015 \u00e8 stata spostata a fine agosto, innevando con neve artificiale le vie centrali del paese.\nFesta patronale.\nSi tiene l'8 settembre la festa patronale dedicata a Santa Maria Nascente. La prima edizione della Festa Patronale risale al 1999. Grazie al \u201cComitato Festa Patronale\u201d, l\u2019appuntamento religioso si \u00e8 tinto di folclore. Nella lunga giornata di festa sono in programma, oltre alla S. Messa e alla processione, momenti di aggregazione per l\u2019intera comunit\u00e0.\n\"Alpenfest\".\nSono vari gli appuntamenti durante l'autunno: la transumanza dalle baite alle stalle del paese, il 21 settembre con il \"march\u00e8 di venciun\", ovvero la fiera campionaria dei migliori capi di razza Bruna Alpina e la festa dell'agricoltura, una serata con cena a base di prodotti tipici in cui vengono premiati i migliori capi bovini di ogni categoria e i migliori formaggi. Si tiene invece a a met\u00e0 ottobre la mostra dedicata agli ovini.\nEconomia.\nTerritorio franco.\nIl comune di Livigno gode dello status di zona extradoganale, in forza della Legge 17 luglio 1910, n. 516 (G.U. n. 180 del 02/08/1910), ed \u00e8 pertanto esente da alcune imposte, come ad esempio l'IVA. Questo status, comune anche alla vicina localit\u00e0 engadinese di Samnaun, ha favorito lo sviluppo turistico a partire dalla fine degli anni cinquanta. Le origini della zona franca risalgono alle speciali deroghe che la comunit\u00e0 locale riusc\u00ec a ottenere, sin dal 1538 dalla contea di Bormio, successivamente confermate da normative e convenzioni succedutesi nel corso dell'Ottocento e del Novecento.\nI prezzi delle merci vendute a Livigno sono esenti IVA. Chi visita Livigno trova conveniente l'acquisto di tabacchi, zucchero e alcolici, nonch\u00e9 merci di maggior pregio di cui occorre verificare la convenienza (profumi, orologi, ecc.); le merci acquistate devono rimanere entro i limiti stabiliti dalle tabelle doganali. \u00c8 pure conveniente il rifornimento di carburante: si noti che \u00e8 possibile esportare solo il carburante contenuto nei serbatoi dei veicoli medesimi (quindi si pu\u00f2 fare un pieno senza particolari limiti) oppure in taniche omologate aventi capienza non superiore a 10 litri, pena severe sanzioni.\nLa particolare situazione doganale ha creato una situazione anomala di \"turismo commerciale\" cio\u00e8 di un rilevante trasferimento di persone che si spostano prevalentemente per acquistare a prezzi pi\u00f9 favorevoli. Tale situazione \u00e8 anche evidente nella alta densit\u00e0, struttura e dimensione dei negozi.\nL'originario principale motivo della nascita della zona franca era correlata all'isolamento che ha lungamente caratterizzato questa localit\u00e0; si pensi che sino all'inverno del 1952-1953 (anno di avvio dell'apertura invernale del passo del Foscagno), la comunit\u00e0 di Livigno rimaneva completamente priva di qualsiasi via di comunicazione con il resto del mondo per l'intero inverno, dalle prime nevicate autunnali fino alla fusione delle nevi nella primavera.\nTurismo.\nDurante il periodo invernale sono molte le persone che raggiungono la localit\u00e0 per trascorrere una vacanza sulla neve. L'elevata altitudine (il centro dell'abitato \u00e8 situato a 1\u00a0816\u00a0m s.l.m. con piste da sci sino ai 2\u00a0800 metri in areale centro-alpino) consente a Livigno di avere facilmente condizioni ottimali della neve, ricorrendo solo occasionalmente all'innevamento artificiale. Ciononostante, il comune alpino, che si configura come una localit\u00e0 dalla forte vocazione turistica, si \u00e8 trovato ad adottare delle strategie di gestione della neve per far fronte agli effetti del riscaldamento globale, ma soprattutto per anticipare la stagione sciistica. Una di queste \u00e8 lo \"snow farm\", ovvero l'azione di immagazzinare e conservare la neve prodotta in inverno, artificiale e non, durante l'estate, per poterla riutilizzare la stagione successiva. Livigno, inoltre, \u00e8 stata una delle localit\u00e0 scelte per testare gli strumenti di \"Prosnow\" (progetto europeo avviato nel 2017 e conclusosi ad agosto 2020), che permettono di formulare delle previsioni meteo e stagionali precise al fine di ottimizzare la produzione di neve artificiale, per rendere tale pratica pi\u00f9 sostenibile a livello economico e ambientale. Gli impianti di risalita si articolano in due comprensori separati, quello del Mottolino e il Carosello 3000, posti ciascuno su un versante differente della vallata, con progetti di unificazione e collegamento tra i due.\nDurante la stagione estiva non mancano i villeggianti che approfittano della zona extra-doganale per fare shopping o che, attirati dall'altitudine del luogo, lasciano le citt\u00e0 calde e afose per rifugiarsi nel fresco clima di Livigno, e anche per fare escursioni con la bici nelle piste ciclabili presenti sul lato est del paese e in altre parti. Questa localit\u00e0 \u00e8 infatti conosciuta anche come il piccolo Tibet, in ragione delle caratteristiche geomorfologiche del luogo, che sono in parte simili a quelle himalayane: Livigno \u00e8 infatti un altopiano circondato da montagne nel cuore delle Alpi Retiche. Il nome \"Il piccolo Tibet\" \u00e8 stato attribuito dall'autore di leggende e racconti Alfredo Martinelli nel 1967 nella sua pubblicazione \"Livigno piccolo Tibet\".\nAmbiente.\nNel giugno 2019 Livigno riceve da Legambiente il Cigno Nero. Il deposito di materiali da costruzione, l\u2019inquinamento causato da eventi turistici e un piano urbanistico sospetto hanno messo in dubbio la corretta e limpida gestione dell\u2019amministrazione locale.\nSport.\nScacchi.\nIn settembre a Livigno si svolge un torneo internazionale di scacchi (\"Livigno Chess Open\") organizzato dal circolo scacchistico cittadino \"Amos Cusini\", giunto nel 2012 alla terza edizione. A vincere il torneo nel 2010 \u00e8 stato il grande maestro russo Igor Naumkin, nel 2011 il grande maestro russo Sergej Volkov e nel 2012 il grande maestro italiano Alberto David.\nStralivigno.\nOgni anno, nel mese di luglio, la citt\u00e0 ospita la Stralivigno, una manifestazione podistica internazionale competitiva di 21\u00a0km.\nSci.\nNota meta per lo sci, Livigno ospita molti club dedicati allo sci freestyle. L'area sci di Livigno ha un totale di 115\u00a0km di piste, di cui 30\u00a0km di piste per sciatori principianti, 65\u00a0km per sciatori esperti e 20\u00a0km per freerider.\nNel mese di dicembre si svolge La Sgambeda, gara internazionale di granfondo di sci di fondo.\nXXV Giochi olimpici invernali Milano-Cortina.\nInsieme ad altre due localit\u00e0 del polo valtellinese - Bormio e Valdidentro per le paralimpiadi - Livigno \u00e8 tra le mete scelte per i XXV Giochi olimpici invernali del 2026. Presso le sedi competitive di Livigno - Mottolino, Sitas-Tagliede e Carosello 3000 - si terranno le gare di snowboard e freestyle, mentre in zona \"Aquagranda - Active You!\" (centro benessere e sportivo) andr\u00e0 a svilupparsi il villaggio olimpico e paralimpico, sede non competitiva e solo in parte temporanea."}
{"id": "12084", "revid": "2153148", "url": "https://it.wikipedia.org/wiki?curid=12084", "title": "Algebra commutativa", "text": "In algebra astratta, l'algebra commutativa \u00e8 il settore che studia strutture algebriche commutative (o abeliane) come gli anelli commutativi, i loro ideali e strutture pi\u00f9 ricche costruite sui suddetti anelli come i moduli e le algebre. Attualmente costituisce la base algebrica della geometria algebrica e della teoria dei numeri algebrica.\nDavid Hilbert dovrebbe essere considerato il vero fondatore del soggetto, ai tempi in cui veniva chiamata \"teoria degli ideali\". Sembra che egli abbia pensato a ci\u00f2 attorno al 1900 come approccio alternativo che potesse sostituire uno strumento impegnativo come la teoria delle funzioni complesse. Secondo Hilbert gli aspetti computazionali erano meno importanti di quelli strutturali. Il concetto di modulo, presente in qualche forma nei lavori di Kronecker, costituisce un miglioramento tecnico rispetto all'atteggiamento di lavorare utilizzando solo la nozione di ideale. La larga adozione di questo concetto \u00e8 attribuita all'influenza di Emmy Noether.\nFacendo riferimento al concetto di schema, l'algebra commutativa pu\u00f2 essere vista come teoria locale o teoria affine nell'ambito della geometria algebrica.\nLo studio delle strutture algebriche basate su anelli non necessariamente commutativi \u00e8 chiamato algebra non commutativa; esso \u00e8 perseguito, oltre che in teoria degli anelli, nella teoria delle rappresentazioni e in aree non strettamente algebriche come la teoria delle algebre di Banach.\nArgomenti legati all'algebra commutativa:"}
{"id": "12086", "revid": "287204", "url": "https://it.wikipedia.org/wiki?curid=12086", "title": "Ingegneria chimica", "text": " \nLingegneria chimica \u00e8 un ramo dell'ingegneria che applica principi di fisica, chimica, scienza dei materiali e di altre discipline collegate alla progettazione di sistemi e soluzioni per produrre in serie prodotti chimici, petrolchimici e farmaceutici.\nUna parte sostanziale dell'ingegneria chimica ricade all'interno della cosiddetta ingegneria di processo, cio\u00e8 quella parte delle scienze politecniche che si occupa delle \"trasformazioni\" delle sostanze e dei materiali. Questi processi di trasformazione sono studiati ed analizzati come premessa alla realizzazione dell'impianto chimico utilizzato per svolgere tali processi, che rappresenta perci\u00f2 la sintesi finale di tutto lo studio.\nL'implementazione di un processo chimico in un impianto richiede la realizzazione di uno schema ordinato di operazioni di trasformazione dove gli elementi sono collegati in serie, in parallelo e con linee di riciclo. Di qui, l'importanza che nell'ingegneria chimica riveste anche la conoscenza informatica, con l'uso di linguaggi di programmazione (MATLAB, Fortran, C++), di simulatori di processo (Aspen, DynSys), software di modellazione molecolare (Amber 8, Gaussian) e programmi per il controllo di processo (LabView, programmi per la gestione dei PLC).\nL'ingegneria chimica ha inoltre molti punti in comune con l'ingegneria dei sistemi, in quanto richiede e si avvale di metodologie analitiche per poter esaminare le varie sfaccettature di ogni singola unit\u00e0 e descrivere in termini quantitativi e qualitativi le propriet\u00e0 e le prestazioni del sistema (processo o impianto) in analisi.\nStoria dell'ingegneria chimica.\n\u00c8 possibile distinguere la storia dell'ingegneria chimica, che si sviluppa dalla fine del XIX secolo, in tre epoche:\nIl primo corso di laurea in ingegneria chimica fu attivato nel MIT di Boston negli ultimi anni dell'Ottocento. In Italia, il primo corso di laurea fu istituito agli inizi del Novecento presso il Politecnico di Milano. Il Politecnico si specializzer\u00e0 negli anni nei settori della termodinamica, cinetica chimica e catalisi industriale e uno dei suoi docenti, Giulio Natta, ricever\u00e0 il Premio Nobel per la Chimica.\nPercorso di studio.\nConfronto tra chimica e ingegneria chimica.\nSebbene i chimici e gli ingegneri chimici abbiano in comune molte conoscenze scientifiche e tecniche di base (tra cui la chimica inorganica, la organica e la biochimica), i rispettivi percorsi di studio e professionali sono profondamente differenti per varie ragioni. In particolare:\nBranche dell'ingegneria chimica.\nNell'ambito dell'ingegneria chimica possono essere identificati i seguenti rami:\nAltre branche dell'ingegneria correlate.\nAltre branche dell'ingegneria che nel percorso di studi presentano molte affinit\u00e0 con l'ingegneria chimica sono:\nSbocchi professionali.\nIl laureato in ingegneria chimica ha competenze professionali che riguardano la produzione industriale di sostanze chimiche e nello stesso tempo coprono un ampio campo di tecnologie di trasformazione tipiche di tutta l'industria manifatturiera: dalla trasformazione degli alimenti alla produzione e distribuzione dei combustibili, dall'industria farmaceutica all'abbattimento di inquinanti, per citare solo alcuni esempi. L'ingegnere chimico \u00e8 dunque un professionista in grado di operare tanto nel settore industriale quanto in quello dei servizi, svolgendo funzioni di natura tecnica, di pianificazione e coordinamento per quanto riguarda la ricerca e sviluppo di nuovi processi, il progetto, la gestione e l'ottimizzazione di un impianto chimico.\nPerci\u00f2, il laureato in Ingegneria chimica ha opportunit\u00e0 d'impiego a livello dirigenziale presso:\nI risultati di indagini svolte su un campione significativo di laureati in Ingegneria chimica negli ultimi anni dimostrano che il titolo offre ottime opportunit\u00e0 nella ricerca di un impiego qualificato: quasi nove laureati su dieci trovano un lavoro con qualifica di ingegnere entro tre mesi dal completamento degli studi. Tra i laureati con un periodo di attivit\u00e0 compreso tra uno e due anni, la percentuale di ingegneri chimici inquadrati con un contratto di lavoro a tempo indeterminato \u00e8 del 70% circa. I dati dimostrano anche un elevato livello di soddisfazione professionale ed economica, oltre a un giudizio largamente positivo sulla qualit\u00e0 della formazione ricevuta.\nA volte ci si specializza anche nel campo della sintesi chimica organica.\nL'ingegneria per l'ambiente e il territorio e l'ingegneria dei materiali sono le specializzazioni secondarie che presentano i maggiori punti di contatto con questo corso di laurea.\nBibliografia.\nDi seguito viene riportato un elenco di testi relativi all'ambito dell'ingegneria chimica, suddivisi per argomento trattato."}
{"id": "12087", "revid": "293377", "url": "https://it.wikipedia.org/wiki?curid=12087", "title": "Metodo scientifico", "text": "Il metodo scientifico \u00e8 la modalit\u00e0 con cui la scienza procede per raggiungere una conoscenza della realt\u00e0 affidabile e verificabile. Esso consiste nella raccolta di dati empirici sotto la guida delle ipotesi teoriche da vagliare e nella analisi rigorosa, logico-razionale e, dove possibile, matematica di questi dati: come enunciato per primo da Galileo, associando le \u00absensate esperienze\u00bb alle \u00abdimostrazioni necessarie\u00bb.\nNel dibattito epistemologico si assiste in proposito alla contrapposizione tra i sostenitori del metodo induttivo e quelli del metodo deduttivo, con l'approccio scientifico che \u00e8 valutato diversamente anche in base al suo campo di applicazione, ossia se si riferisce alle scienze naturali, o viceversa a quelle umanistiche (nel primo caso si parla di \u00abscienze dure\u00bb, nel secondo di \u00abscienze molli\u00bb).\nSebbene la paternit\u00e0 ufficiale del metodo scientifico nella forma rigorosa descritta sia attribuita storicamente a Galileo, da cui anche il nome metodo galileiano, studi sperimentali e riflessioni filosofiche in merito hanno radici anche nell'antichit\u00e0, nel Medioevo e nel Rinascimento.\nIl problema del metodo.\nLa ricerca sul metodo scientifico \u00e8 nata come conseguenza dell'evidente successo, pratico e teorico, ottenuto nei secoli dalla scienza, con la convinzione (o la speranza) che tale successo sia riconducibile all'applicazione, appunto, di un metodo semplice e facilmente esportabile a molte altre discipline, se non a tutte. Da Galileo ad oggi, per\u00f2, la scienza \u00e8 evoluta e si \u00e8 articolata in sempre nuove discipline rendendo difficile definire una precisa metodologia universalmente applicata ed applicabile nei diversi secoli e nelle diverse discipline.\nL'espressione \"metodo scientifico\", inoltre, pu\u00f2 essere usata per riferirsi a concetti sensibilmente diversi. In particolare, \u00e8 possibile distinguere due significati principali, anche se esistono molte sfumature e non \u00e8 possibile trovare una vera e propria soluzione di continuit\u00e0 fra i due concetti.\nDa una parte, si pu\u00f2 intendere il metodo scientifico in un senso astratto, come l'insieme dei criteri (teorici ma anche operativi) sulla base dei quali un risultato, teorico o sperimentale, pu\u00f2 essere considerato effettivamente scientifico e deve essere accettato come tale dagli altri scienziati e in generale dallo stato (si pensi, per esempio, all'utilizzo di \"prove scientifiche\" in tribunale). In particolare, si tratterebbe di quei criteri che permetterebbero di distinguere un discorso scientifico da un discorso metafisico, religioso o pseudoscientifico. La questione \u00e8 altrimenti nota come problema della demarcazione.\nDall'altra, il metodo scientifico pu\u00f2 riferirsi non alle caratteristiche in base alle quali un certo risultato \u00e8 considerato scientifico ma al percorso concretamente seguito per raggiungere il risultato stesso e riferirsi, quindi, pi\u00f9 squisitamente alla pratica quotidiana e concreta dello scienziato, o almeno alla pratica adottata dalla comunit\u00e0 scientifica nel suo complesso, nella sua attivit\u00e0 di ricerca. Numerosi filosofi o storici della scienza, da Whewell (1794-1866) a Feyerabend (1924-1994), hanno affermato che gli scienziati molto spesso sembrano pervenire alla formulazione di una nuova teoria tramite processi intuitivi che poco o nulla hanno in comune con quello che viene idealmente descritto come metodo scientifico. Charles Sanders Peirce (1839-1914) ha osservato che la formulazione di ipotesi scientifiche avviene spesso tramite un processo logico, chiamato abduzione, che accelera la ricerca della verit\u00e0, bench\u00e9 spesso si riveli fallace.\nCome si diceva, i due significati non sono completamente avulsi l'uno dall'altro. Si potrebbe sostenere, ad esempio, che se esistono dei criteri di metodo che caratterizzano il discorso scientifico (primo significato) questi dovrebbero per forza essere gli stessi adottati concretamente dagli scienziati nella loro attivit\u00e0 quotidiana (secondo significato). D'altra parte \u00e8 anche vero che il modo di procedere del singolo scienziato pu\u00f2 anche essere pi\u00f9 o meno fuori da ogni schema (si pensi alle molteplici figure in qualche modo geniali che hanno caratterizzato la storia della scienza e al loro modo di procedere per intuizione e apparentemente senza alcun metodo sistematico), e che a caratterizzare come scientifici i suoi risultati sono dunque criteri in qualche modo indipendenti dalla sua attivit\u00e0 di scoperta e ricerca (per esempio la riproducibilit\u00e0 dei suoi dati sperimentali).\nUn'ulteriore difficolt\u00e0 nasce dalla diversit\u00e0 essenziale fra le molte discipline che ambiscono a considerarsi scientifiche. Ogni disciplina ha le sue caratteristiche peculiari e la sua declinazione specifica del metodo scientifico. In primo luogo occorre distinguere fra le cosiddette scienze dure, per le quali \u00e8 applicabile in modo evidente il principio della riproducibilit\u00e0 degli esperimenti, e le scienze molli, ad esempio le scienze umanistiche. Lo studio galileiano, per esempio, della caduta dei gravi poteva avvalersi della ripetizione di ogni esperimento e del trattamento statistico dei dati misurati, procedure scarsamente applicabili se non impossibili in discipline che analizzano eventi irripetibili come la cosmologia, la sismologia, ecc. e ancor meno nelle scienze sociali. Per quanto riguarda le scienze umane in senso stretto, metodi quantitativi e statistici sono applicati in psicologia sperimentale, mentre, per esempio, in psicoanalisi ci si avvale essenzialmente di schemi interpretativi, che, secondo Popper e molti altri, sono al di fuori del metodo scientifico. Anche gli studi storici o letterari spesso si avvalgono di dati ottenuti con metodi scientifici (ad esempio per datare reperti), ma nel momento cruciale della sintesi di tutti i dati non possono appoggiarsi n\u00e9 a esperimenti n\u00e9 a modelli matematici e ricorrono a schemi interpretativi fortemente influenzati dal consenso culturale. Per esempio in storia \u00e8 facile riconoscere tratti comuni alla storiografia risorgimentale, mentre in esegesi biblica l'ipotesi documentaria \u00e8 stata considerata per due secoli una verit\u00e0 acquisita, ma oggi \u00e8 seguita solo da una porzione minoritaria dei biblisti.\nI problemi diversi dibattuti da scienziati, filosofi e sociologi.\nQueste ed altre sfumature di significato legate al concetto di \"metodo scientifico\" sono il motivo per cui, su tale concetto, si \u00e8 discusso molto e non esiste (ancora) un accordo generalmente condiviso su una possibile \"definizione\" del metodo applicabile a tutte le discipline \"scientifiche\". Il dibattito \u00e8 estremamente complesso e coinvolge non solo la pratica scientifica ma anche la speculazione filosofica e sociologica.\nSemplificando si potrebbe dire che gli scienziati di ogni disciplina sono interessati a definire le metodologie applicabili al proprio ambito, indispensabili perch\u00e9 un contributo si possa dire \"scientifico\" ed essere perci\u00f2 utilizzato dalla comunit\u00e0 dei pari (per esempio in medicina l'applicazione di sperimentazioni cliniche in doppio cieco).\nI filosofi, invece, sono interessati soprattutto a comprendere \"il contenuto di verit\u00e0\" delle affermazioni scientifiche. In forte disaccordo, per esempio, con l'idea che si possa attingere con sicurezza il sapere dalla realt\u00e0 esterna, in maniera induttiva, al riparo dalle deformazioni del nostro pensiero, si schiera Popper, il principale filosofo della scienza del XX secolo, secondo il quale noi possiamo vedere solo ci\u00f2 che la nostra mente produce: una teoria pu\u00f2 essere sottoposta a controlli efficaci e dirsi scientifica solo se formulata \"a priori\" in forma deduttiva. La peculiarit\u00e0 del metodo scientifico consiste nella possibilit\u00e0 di falsificarla, non nella presunzione di \"verificarla\".\nI sociologi e gli storici della scienza studiano la scienza come processo culturale. Diventa allora preminente capire in quale modo evolva il sapere scientifico (per gradi in modo lineare o tramite vere e proprie rivoluzioni scientifiche, come afferma Kuhn) e quali siano i meccanismi sociali tramite i quali una nuova concezione si diffonde e si impone. Secondo Charles Sanders Peirce, ad esempio, vi sono delle differenze peculiari tra il metodo scientifico ed altri metodi con cui una convinzione si afferma. Egli elenca quattro metodi variamente usati per acquisire e diffondere conoscenze:\nL'analisi del processo scientifico tramite le scienze sociali prescinde dal contenuto di verit\u00e0 o meno della scienza e perci\u00f2 implica metodologicamente e talvolta afferma esplicitamente una concezione relativistica del sapere.\nIl progresso scientifico come costruzione sociale.\nIl progresso scientifico presuppone l'esistenza di una comunit\u00e0 che stimola culturalmente la ricerca, ne convalida il metodo e ne recepisce i risultati. L'interazione del ricercatore con la comunit\u00e0 si articola in tre modi principali:\nSecondo Lee Smolin il progresso scientifico non \u00e8 legato all'applicazione meccanica di un metodo ma all'esistenza di una comunit\u00e0 di specialisti guidati da principi etici comuni: \nSecondo Smolin questi principi sono gli stessi che hanno determinato il successo delle societ\u00e0 democratiche.\nDagli ultimi anni del secolo XX molti settori disciplinari hanno avviato meccanismi per facilitare la consultazione in internet degli articoli scientifici, mantenendo strumenti di revisione paritaria. Nel XXI secolo, la percezione di un bisogno di maggiore riproducibilit\u00e0 e trasparenza ha portato allo sviluppo di criteri e strumenti per una scienza aperta.\nStoria.\nIl metodo scientifico si sviluppa storicamente, ma il suo nucleo risiede, come detto, nell'uso combinato di matematica ed esperimento. La soluzione di continuit\u00e0 rappresentata da Galileo Galilei a cavallo tra il XVI e il XVII secolo \u00e8 tale, tuttavia, da rendere improprio l'uso dei termini scienza e scienziato in riferimento ad epoche precedenti, soprattutto per quanto riguarda il problema del metodo scientifico. Prima di Galileo le figure che pi\u00f9 si avvicinavano a quella moderna di scienziato erano rappresentate essenzialmente, da una parte, da logici e matematici (e \u2014 fino ad allora con poca differenza sostanziale \u2014 astronomi), e dall'altra dagli studiosi di filosofia naturale, se si occupavano dell'universo sensibile. Pi\u00f9 in generale possiamo dire che con Galileo assistiamo alla nascita della scienza proprio come \"distaccamento\" dalla filosofia.\nEgizi.\nNegli antichi papiri egizi, si possono individuare le forme di un primitivo \"metodo scientifico\". In particolare, nelle descrizioni di interventi di chirurgia, che indicano anamnesi, diagnosi e terapia chirurgica dedicata, dalla preparazione del paziente, alla strumentazione, alla tecnica operatoria, fino alla prognosi e al decorso post-operatorio.\nInoltre, gi\u00e0 in tempi antichissimi, gli Egizi conducevano metodiche previsioni sui raccolti di grano in relazione al livello di piena delle acque del Nilo.\nNell'antica civilt\u00e0 egiziana, per\u00f2, la medicina generale era intesa in modo diverso: i papiri di terapia medica illustrano pratiche legate a superstizioni e credenze religiose, piuttosto che al collegamento diretto fra causa delle malattie e effetto delle cure.\nPerci\u00f2, bench\u00e9 gli antichi Egizi applicassero criteri scientifici nell'ambito di alcune discipline, si pu\u00f2 escludere che ne avessero codificato il metodo.\nBabilonesi.\nI Diari astronomici babilonesi sono una collezione di tavolette cuneiformi, oggi al British Museum, che riportano fianco a fianco per ogni semestre i principali eventi astronomici e politici della Mesopotamia. Bench\u00e9 la tavoletta pi\u00f9 antica risalga al VII secolo a.C., si presume che la loro redazione sia iniziata nel secolo precedente al tempo del re Nabonassar. La tavoletta pi\u00f9 recente, invece, risale al I secolo: i diari, perci\u00f2, furono compilati per 6 o 7 secoli. L'obiettivo della redazione sembra essere di verificare la corrispondenza fra eventi celesti e terrestri, che costituiva una concezione fondamentale dei popoli mesopotamici sino dal tempo dei Sumeri e che \u00e8 all'origine dell'astrologia. In tal caso questo sarebbe il pi\u00f9 antico esempio di programma di ricerca scientifica dell'umanit\u00e0.\nGreci.\n\u00c8 la nascita della filosofia, progenitrice della scienza. Essi cercavano un sapere che fosse innegabile, un sapere immutabile nel tempo, assoluto, definitivo, incontrovertibile, necessario e indubitabile. Fu definito \u00absapere\u00bb (\"sophia\"), \u00abragione\u00bb (\"logos\"), \u00abverit\u00e0\u00bb (\"al\u00e9theia\") e \u00abscienza\u00bb (\"epist\u00e9me\").\nTalete di Mileto, (624-548 a.C.) fu il primo - a nostra conoscenza - che nacque animista e mor\u00ec filosofo. Negli scritti pervenutici si legge che Talete, osservando la natura, previde con molto anticipo un grande raccolto di olive e monopolizz\u00f2 a proprio vantaggio i frantoi, diventando ricco. Ci\u00f2 introduce uno degli aspetti discriminanti fra la scienza e quelle discipline che vogliono porsi come scientifiche (si veda ad esempio l'astrologia): la capacit\u00e0 di fare previsioni, verificabili, viene ritenuto uno degli aspetti distintivi delle discipline autenticamente scientifiche. Malgrado la sua capacit\u00e0 di fare previsioni, Talete mor\u00ec d'insolazione, per essere stato obbligato a rimanere senza cappello sotto il sole, durante i Giochi Olimpici.\nAristotele (384-322 a.C.) apport\u00f2 un enorme contributo di sistematizzazione delle conoscenze fino ad allora acquisite e gett\u00f2 le fondamenta della logica formale, rimaste essenzialmente intatte fino alla fine del XIX secolo, identificando nel sillogismo la forma tipica del processo deduttivo, con cui trarre conclusioni coerenti con le premesse. Aristotele affermava:\n\u00c8 importante sottolineare come per Aristotele la conoscenza parte prima di tutto dal soggetto: non \u00e8 semplice ricezione di dati, ma \u00e8 opera dell'intelletto attivo, che andando al di l\u00e0 degli aspetti contingenti e transitori della realt\u00e0 sensibile, riesce ad \"astrarne\" le forme eterne e intelligibili.\nAristotele inoltre distingueva fra i \"possessori della scienza\", ossia coloro che conoscono le cause (il \"perch\u00e9\") e coloro che conoscono solo i fatti senza aver conoscenza delle loro cause (il \"che\"). La scienza, per Aristotele, \u00e8 sempre conoscenza delle cause.\nIl sillogismo \u00e8 una costruzione logica formata da una o pi\u00f9 proposizioni precedenti (se...) dalle quale nasce una proposizione conseguente (allora...). Il sillogismo di per s\u00e9 non d\u00e0 garanzia di verit\u00e0, ma serve solo a trarre conclusioni coerenti con le verit\u00e0 \"vere e prime\".\nIndubbio anticipatore del moderno metodo scientifico fu Archimede (287-212 a.C.). Lo studio delle sue opere (si ricordi \"Sui corpi galleggianti\", in cui enunci\u00f2 il famoso principio che porta il suo nome) impegn\u00f2 a lungo gli studiosi della prima et\u00e0 moderna, fra cui lo stesso Galileo, e costitu\u00ec un importante stimolo alla rinascita scientifica moderna.\nLa scolastica medievale.\nNell'ambito della scolastica medievale anche Tommaso d'Aquino (1225-1274), rifacendosi agli insegnamenti di Aristotele, diede un ulteriore contributo al metodo scientifico formulando una concezione di verit\u00e0 come corrispondenza tra l'intelletto e l'oggetto:\nLa verit\u00e0, secondo Tommaso, ha le caratteristiche dell'universalit\u00e0 e dell'indipendenza. Il nostro sapere, per essere valido, non deve essere determinato da fattori soggettivi e contingenti; la verit\u00e0 \u00e8 vera di per s\u00e9, al tempo di Aristotele come in ogni epoca, pertanto \u00e8 assoluta e non dipende da nient'altro.\nQueste caratteristiche della verit\u00e0 sono riconosciute come tali dalla nostra ragione, che non le apprende dal mondo circostante, sottoposto ai mutamenti della temporalit\u00e0, ma le trova gi\u00e0 all'interno di se stessa: non potrebbe altrimenti riconoscerle come immutabili.\nCome gi\u00e0 per Aristotele, le nostre conoscenze nascono dunque dal nostro intelletto: non le riceviamo induttivamente dall'esperienza. Questa distinzione tra soggetto conoscente ed esperienza sensibile sar\u00e0 fondamentale per i successivi sviluppi della scienza, dando vita alla corrente filosofica detta realismo. Nell'ambito della filosofia della scienza si ispir\u00f2 alla scolastica Alfred Tarski e di conseguenza Popper.\nAll'ambito della scolastica appartiene, tra gli altri, Ruggero Bacone (1214-1274), il quale nei suoi studi cerc\u00f2 di applicare fedelmente il metodo ipotetico-deduttivo della filosofia aristotelica, rivalutando l'importanza della sperimentazione e sminuendo viceversa le argomentazioni basate sulla tradizione.\nLeonardo da Vinci.\nAnche Leonardo (1452\u20131519), nel Rinascimento, si appropri\u00f2 del pensiero ipotetico-deduttivo aristotelico, respingendo al contempo il principio di autorit\u00e0. Il suo contributo a porre le basi del metodo scientifico fu notevole, anche se alla fine gran parte dei suoi scritti andarono persi.\nEgli anticip\u00f2 alcuni aspetti della metodologia che venne pi\u00f9 tardi concepita nel 1600 da Galileo Galilei: a titolo di esempio ci sono i suoi progetti ingegneristici, le macchine di Leonardo, i suoi disegni del corpo umano, gli studi sulla prospettiva.\nIn particolare, Leonardo afferm\u00f2 l'importanza di due fattori:\nSecondo Leonardo, infatti, ogni fenomeno in natura avviene secondo leggi razionali che vivono al di sotto delle sue manifestazioni esteriori.\nGalilei e la sperimentazione.\n Con Galileo Galilei, il primo a introdurre formalmente il metodo scientifico, furono introdotti una serie di criteri ancora oggi validi: fu abbandonata la ricerca delle essenze primarie o delle qualit\u00e0, che era il proposito della filosofia aristotelica, con la riduzione della realt\u00e0 a puro fatto quantitativo e matematico. Al metodo calcolativo, che pure derivava dalla tradizione sillogistica classica, fu inoltre affiancata l'importanza dell'osservazione empirica, che port\u00f2 a considerare \"scienza\" solo quel complesso di conoscenze ottenute dall'esperienza e a questa funzionali: secondo una celebre formula dello scienziato pisano, cio\u00e8, il libro della natura \u00e8 scritto in leggi matematiche e, per poterle capire, \u00e8 necessario eseguire esperimenti con gli oggetti che essa ci mette a disposizione.\nAncora oggi, la scienza moderna fa distinzione tra l'aspetto sperimentale e quello teorico: n\u00e9 uno n\u00e9 l'altro sono preponderanti, poich\u00e9 fa parte del metodo scientifico che un modello teorico spieghi un'osservazione sperimentale ed anticipi future osservazioni. Uno dei punti basilari \u00e8 la riproducibilit\u00e0 degli esperimenti, ovvero la possibilit\u00e0 che un dato fenomeno possa essere riproposto e studiato in tutti i laboratori del mondo.\nNon sempre \u00e8 possibile riprodurre sperimentalmente delle osservazioni naturali: ad esempio, in alcune scienze come l'astronomia o la meteorologia non \u00e8 possibile riprodurre molti dei fenomeni osservati, e allora si ricorre ad osservazioni e simulazioni digitali. Un altro esempio \u00e8 l'evoluzionismo di Charles Darwin che, per essere verificato direttamente, richiederebbe tempi d'osservazione talmente lunghi (milioni di anni) da non essere riproducibili in laboratorio; in questi casi, le verifiche sperimentali si basano sull'analisi genetica, su quella dei fossili e su esperimenti con microrganismi i cui cicli riproduttivi sono estremamente brevi.\nContemporaneo di Galilei fu Francesco Bacone, che appartiene per\u00f2 alla corrente induttivista, alla quale in seguito aderir\u00e0 anche Newton. Bacone tent\u00f2 di costruire un metodo rigoroso (l\"Organum\"), al quale egli voleva ricondurre ogni descrizione e affermazione sul mondo, e tramite il quale poter evitare quei pregiudizi (gli \"Id\u00f2la\") che ostacolerebbero una reale percezione dei fenomeni della natura.\nCon Cartesio si riaffacci\u00f2 il \"problema del metodo\", originato dal suo proposito di ricondurre la disciplina scientifica sulla strada della \"certezza\" di fronte alle molteplici possibili e arbitrarie \"opinioni\" o posizioni filosofiche.\nKant e l'Ottocento.\nSul finire del Settecento fu fondamentale il contributo di Kant (1724-1804): come gi\u00e0 per Aristotele e Tommaso (seppur in modi diversi), anche secondo Kant la nostra conoscenza non deriva dall'esperienza, ma \u00e8 \"a priori\". Kant critic\u00f2 David Hume, secondo cui l'oggettivit\u00e0 delle leggi scientifiche (in particolare quella di causa-effetto) non era valida perch\u00e9 nascerebbe da un istinto soggettivo di abitudine. Kant oper\u00f2 una sorta di \"rivoluzione copernicana\" affermando che la nostra ragione gioca un ruolo fortemente attivo nel metodo conoscitivo; le proposizioni scientifiche in grado di ampliare il nostro sapere sul mondo, infatti, non si limitano a recepire passivamente dei dati, ma sono di natura critica e deduttiva. Egli le chiam\u00f2 \"giudizi sintetici a priori\": sintetici perch\u00e9 unificano e sintetizzano la molteplicit\u00e0 delle percezioni derivanti dai sensi; \"a priori\" perch\u00e9 non dipendono da queste ultime. Nella \"Deduzione trascendentale\" Kant dimostr\u00f2 che nel nostro intelletto ci sono delle categorie che si attivano solo quando ricevono informazioni da elaborare (cio\u00e8 sono trascendentali), e giustificano il carattere di universalit\u00e0, necessit\u00e0, e oggettivit\u00e0 che diamo alla scienza; viceversa, senza queste caratteristiche, non si ha vera conoscenza. Kant pu\u00f2 essere fatto rientrare nella corrente filosofica del realismo, poich\u00e9 postulava una netta separazione tra soggetto conoscente e oggetto (o noumeno), anche se questa distinzione fu spesso foriera di equivoci.\nNel 1866, con la pubblicazione dell\"Introduction \u00e0 l'\u00e9tude de la m\u00e9decine exp\u00e9rimentale\", Claude Bernard tenta di adottare un metodo, detto \"sperimentale\", nel settore della medicina. L'emergere delle scienze umane e sociali a partire dalla fine del secolo 1800 fino al secolo 1900 ha rimesso in discussione questo modello unico del metodo scientifico.\nLa fiducia nel carattere di certezza della scienza, che era il proposito cartesiano fatto proprio nell'Ottocento dal positivismo, in particolare da Comte, comincer\u00e0 via via a declinare, specie in seguito ai lavori di Popper per il quale la scienza \u00e8 sempre congetturale e si pu\u00f2 avere certezza solo del falso.\nEinstein.\nAi primi del Novecento, Einstein (1879-1955) rivoluzion\u00f2 il metodo scientifico con un approccio che stup\u00ec i contemporanei: egli formul\u00f2 la relativit\u00e0 generale partendo non da esperimenti o da osservazioni empiriche, ma basandosi su ragionamenti matematici e analisi razionali compiuti a tavolino. Inizialmente gli scienziati erano scettici, ma le predizioni fatte dalla teoria in effetti non furono smentite dalle misurazioni di Arthur Eddington durante un'eclissi solare nel 1919, che confermarono come la luce emanata da una stella fosse deviata dalla gravit\u00e0 del Sole quando passava vicino ad esso. Einstein disse in proposito:\nLa relativit\u00e0 generale fu successivamente sostenuta da applicazioni matematiche che introducevano molte implicazioni nel campo della fisica ma soprattutto in quello dell'astronomia. Essendo la teoria rivoluzionaria, essa \u00e8 stata sottoposta a numerosi esperimenti e controlli.\nLo stesso criterio \u00e8 stato pi\u00f9 volte adottato nella scoperta di particelle previste teoricamente e successivamente non smentite da vari esperimenti scientifici.\nPopper.\nIn seguito alle teorie e all'approccio di Einstein, nel tentativo di definire un metodo scientifico valido anche nel campo delle scienze umane, i filosofi hanno cercato nuovi ragionamenti ed un importante contributo \u00e8 venuto da Karl Popper (1902-1994) e dalla sua pubblicazione \"Logica della scoperta scientifica\". Rifacendosi a Kant, Popper respinse l'approccio induttivo del positivismo logico, affermando che un metodo scientifico, per essere tale, deve essere rigorosamente deduttivo, e ribad\u00ec come la conoscenza sia un processo essenzialmente \"critico\".\nAderendo alla corrente del realismo, Popper accolse dalla tradizione aristotelico-tomista l'ideale della verit\u00e0 come corrispondenza ai fatti. La verit\u00e0, secondo Popper, \u00e8 una, oggettiva e assoluta; ed esiste sempre una proposizione in grado di descriverla. Egli distinse tuttavia tra la possibilit\u00e0 oggettiva di approdarvi (che pu\u00f2 avvenire anche per caso), e la consapevolezza soggettiva di possederla, che invece non si ha mai. Noi non possiamo mai avere la certezza di essere nella verit\u00e0, ma solo nell'errore. L'ideale della corrispondenza ai fatti \u00e8 per\u00f2 un ideale regolativo che deve sempre guidare lo scienziato, attraverso lo strumento della logica formale: ad esempio, due proposizioni in conflitto tra loro non possono essere entrambe vere.\nOltre Popper.\nCritiche, pi\u00f9 in generale, all'idea che il progresso scientifico si sviluppi realmente secondo un metodo scientifico sono state avanzate da Thomas Kuhn, che ritiene che il progresso scientifico sia non lineare e caratterizzato dall'imporsi di nuovi successivi paradigmi che costituiscono una vera e propria rivoluzione scientifica. e; altre critiche sono state mosse da Imre Lakatos, che tra l'altro era stato allievo di Popper. Lakatos tuttavia credeva nella scienza e nel progresso scientifico. A livello di indagine sull'unificazione e interdiscipliariet\u00e0 tra le varie branche della fisica, un settore chiave \u00e8 legato all'indagine di analisi dimensionale e al sistema internazionale di grandezze. \nLe critiche pi\u00f9 radicali al metodo scientifico dal punto di vista epistemologico sono dovute a Paul Feyerabend nel suo \"Contro il metodo\", e in altri lavori successivi. Feyerabend sostiene che la scienza non si sarebbe potuta sviluppare se gli scienziati avessero realmente applicato il metodo cos\u00ec come concepito da gran parte dei filosofi della scienza, e porta alcuni esempi di scienziati che hanno sostenuto una teoria contro l'evidenza dei dati sperimentali.\nBertrand Russell nel suo libro \"L'impulso della scienza sulla societ\u00e0\", affronta il tema dello sviluppo che la tecnica scientifica potr\u00e0 avere in futuro, e in particolare dei pericoli legati alla strumentalizzazione a fini personali che tale scienza potrebbe avere da parte di qualcuno, a fini di controllo.\nIl Ciclo conoscitivo.\nIl Ciclo conoscitivo definisce il percorso (ricorsivo) per raggiungere o consolidare la conoscenza di un determinato argomento. Non c'\u00e8 accordo universale su quale sia questo percorso, perch\u00e9 la sua definizione dipende anche da che cosa si intenda in generale per conoscenza, e questo costituisce un argomento di discussione della filosofia.\nIn proposito, \u00e8 particolarmente acceso il dibattito tra deduttivisti e induttivisti. Si cerca ora pertanto di passare in rassegna i due metodi, quello induttivo e quello deduttivo.\nIl metodo induttivo.\nLimitandosi al campo delle scienze naturali, fisiche e matematiche, il ciclo conoscitivo induttivo o induzione descrive il percorso seguito per arrivare alla stesura di una legge scientifica a partire dall'osservazione di un fenomeno. Si articola nei seguenti passi, ripetuti ciclicamente:\nOsservazione.\nL\"osservazione\" \u00e8 il punto di partenza (e di arrivo) del ciclo di acquisizione della conoscenza nel senso che costituisce lo stimolo per la ricerca di una legge che governa il fenomeno osservato ed anche la verifica che la legge trovata sia effettivamente sempre rispettata.\nSi tratta di identificare le caratteristiche del fenomeno osservato, effettuando delle misurazioni adeguate, con metodi esattamente riproducibili.\nIn fisica, infatti, tale parola \u00e8 spesso usata come sinonimo di misura.\nEsperimento.\nL\"esperimento\", dove possibile, \u00e8 programmato dall'osservatore che perturba il sistema e misura le risposte alle perturbazioni.\nEsistono tecniche di programmazione sperimentale, che consentono di porsi nelle condizioni migliori per perturbare in maniera minimale, ma significativa, al fine di osservare le risposte nel migliore dei modi.\nCorrelazione fra le misure.\nL'analisi della correlazione fra le misure, che si colloca nel ciclo immediatamente dopo la fase di osservazione, costituisce la parte iniziale del patrimonio tecnico-scientifico utilizzabile per la costruzione del modello.\nIl dato grezzo, che \u00e8 costituito in genere da tabelle di misure, pu\u00f2 venire \"manipolato\" in vari modi, dalla costruzione di un grafico alla trasformazione logaritmica, dal calcolo della media alla interpolazione tra i punti sperimentali, utilizzando i metodi della statistica descrittiva.\nBisogna prestare attenzione nella scelta del tipo di funzione che correla i dati perch\u00e9, citando Rescigno, le modulazioni dei dati ne cambiano il contenuto informativo. Infatti, se le manipolazioni mettono in evidenza alcune informazioni contenute nei dati, possono eliminarne altre. Quindi il contenuto informativo pu\u00f2 diventare \"inferiore\" a quello dei dati originali.\nModello fisico.\nPer facilitare il compito di scrivere la legge che esprime l'andamento di un certo fenomeno, si costruisce mentalmente un modello fisico, con elementi di cui si conosce il funzionamento, e che si suppone possa rappresentare il comportamento complessivo del fenomeno studiato.\nVa notato che spesso un medesimo fenomeno pu\u00f2 venire descritto con modelli fisici, e quindi anche con modelli matematici, diversi. Ad esempio i gas possono essere considerati come fluidi comprimibili oppure come un insieme di molecole. Le molecole possono essere pensate come puntiformi oppure dotate di una struttura; fra di loro interagenti oppure non interagenti: tutti modelli diversi. Ancora, la luce pu\u00f2 venire considerata un fenomeno ondulatorio oppure un flusso di particelle e cos\u00ec via.\nL'empirismo radicale sostiene che non \u00e8 possibile avanzare oltre la conoscenza contenuta nei dati grezzi e quindi rifiuta il fatto che la conoscenza induttiva, sulla quale si fondano leggi empiriche e modelli, costituisca nuova conoscenza.\nViceversa, la posizione realista \u00e8 molto pi\u00f9 flessibile e consente di parlare anche di concetti non direttamente osservabili, come la forza di attrazione gravitazionale o il campo elettromagnetico, la cui conoscenza \u00e8 resa possibile adattando opportuni modelli all'osservazione degli effetti di tali entit\u00e0 e utilizzando a fondo le possibilit\u00e0 dell'induzione.\nModello matematico.\nIl modello matematico si colloca al massimo livello di astrazione nel ciclo conoscitivo: la parte del ciclo che si occupa dei modelli \u00e8 il dominio delle scienze teoriche.\nIn generale un modello matematico \u00e8 costituito da pi\u00f9 elementi concatenati, ognuno dei quali \u00e8 descritto da un'equazione e caratterizzato dai parametri che entrano in tale equazione.\nIl modello deve essere validato con una fase di verifica attraverso un numero adeguato di dati sperimentali. Esso si dice \"identificabile\" appunto se \u00e8 possibile determinare tutti i parametri delle equazioni che lo descrivono.\nUna volta che il ciclo conoscitivo \u00e8 completo si pu\u00f2 iniziare ad approntare una teoria che comprenda il fenomeno osservato. Lo studio sistematico della teoria pu\u00f2 mettere in luce nuove possibili osservazioni e predire il risultato delle corrispondenti misure. Se il risultato \u00e8 positivo la teoria risulta confermata, se negativo occorre avviare un nuovo ciclo induttivo.\nIl metodo deduttivo.\nIl filosofo e logico inglese Bertrand Russell (1872-1970) sollev\u00f2 un importante problema riguardo a quello che venne considerato, fin dai tempi di Bacone, il modo di fare scienza: il metodo dell'induzione. Secondo questa metodologia, la scienza si baserebbe sulla raccolta di osservazioni riguardo ad un certo fenomeno X, da cui trarre una legge generale che permetta di prevedere una futura manifestazione di X. Ci\u00f2 che Russell osserv\u00f2, con classico \"humour\" inglese, \u00e8 che anche il tacchino americano, che il contadino nutre con regolarit\u00e0 tutti i giorni, pu\u00f2 arrivare a prevedere che anche domani sar\u00e0 nutrito... ma \"domani\" \u00e8 il giorno del Ringraziamento e l'unico che manger\u00e0 sar\u00e0 l'allevatore (a spese del tacchino)! Questa fu la celebre obiezione del \"tacchino induttivista\".\nDetto in maniera sintetica, l'induzione non ha consistenza logica perch\u00e9 non si pu\u00f2 formulare una legge universale sulla base di singoli casi; ad esempio, l'osservazione di uno o pi\u00f9 cigni dal colore bianco non autorizza a dire che tutti i cigni sono bianchi; esistono infatti anche dei cigni di colore nero.\nUna problematica analoga venne sollevata dal gi\u00e0 citato Karl Raimund Popper, il quale osserv\u00f2 che nella scienza non basta \"osservare\": bisogna saper anche \"cosa\" osservare. L'osservazione non \u00e8 mai neutra ma \u00e8 sempre intrisa di teoria, di quella teoria che, appunto, si vorrebbe mettere alla prova.\nSecondo Popper, la teoria precede sempre l'osservazione: anche in ogni approccio presunto \"empirico\", la mente umana tende inconsciamente a sovrapporre i propri schemi mentali, con le proprie categorizzazioni, alla realt\u00e0 osservata.\nIl criterio popperiano di falsificabilit\u00e0.\nKarl Popper ha quindi elaborato una definizione di metodo scientifico deduttivo basata sul criterio di falsificabilit\u00e0, anzich\u00e9 su quello induttivo di verificabilit\u00e0.\nGli esperimenti empirici non possono mai, per Popper, \"verificare\" una teoria, possono invece smentirla. Il fatto che una previsione formulata da un'ipotesi si sia realmente verificata, non vuol dire che essa si verificher\u00e0 sempre. Perch\u00e9 l'induzione sia valida occorrerebbero cio\u00e8 infiniti casi empirici che la confermino; poich\u00e9 questo \u00e8 oggettivamente impossibile, ogni teoria scientifica non pu\u00f2 che restare nello \"status\" di congettura.\nSe tuttavia una tale ipotesi resiste ai tentativi di confutarla per via deduttiva tramite esperimenti, noi possiamo (pur provvisoriamente) ritenerla pi\u00f9 valida di un'altra che viceversa non abbia retto alla prova dei fatti. La sperimentazione, dunque, svolge una funzione importante ma unicamente \"negativa\"; non potr\u00e0 mai dare certezze positive, cio\u00e8 non potr\u00e0 rivelare se una tesi \u00e8 vera, pu\u00f2 dire solo se \u00e8 falsa.\nE siccome ci\u00f2 che noi chiamiamo \"osservazione\" \u00e8 gi\u00e0 in realt\u00e0 una sorta di \"pregiudizio\", secondo Popper la formulazione di una teoria scientifica non deriva necessariamente dall'osservazione o descrizione di un dato fenomeno, poich\u00e9 non c'\u00e8 un nesso causale tra la percezione sensoriale e le idee della ragione. La genesi di una teoria non ha importanza: essa scaturisce dalle nostre intuizioni, e pu\u00f2 avvenire anche in sogno. Mentre l'osservazione, che pure rimane fondamentale, di per s\u00e9 non offre n\u00e9 costruisce teorie: essa deve avvenire in un momento successivo a quello della formulazione, e serve non a confermare ma a demolire.\nPer il metodo popperiano, quindi, ci\u00f2 che conta di una teoria scientifica non \u00e8 la sua genesi soggettiva, ma il fatto che essa sia espressa in forma criticabile e falsificabile sul piano oggettivo.\nIl criterio di falsificabilit\u00e0 fu suggerito a Popper dall'audacia della teoria della relativit\u00e0 di Albert Einstein che fu elaborata esclusivamente sulla base di esperimenti mentali e calcoli compiuti a tavolino (o come disse lui stesso per \u00abun puro gioco inventivo\u00bb), con cui il genio tedesco os\u00f2 sfidare le teorie preesistenti, e persino l'evidenza del senso comune. Popper ne dedusse che una teoria \u00e8 tanto pi\u00f9 scientifica quanto meno teme la falsificazione, ma anzi accetta di misurarsi con essa. Quanto pi\u00f9 una teoria sembri a prima vista facilmente falsificabile, tanto pi\u00f9 essa rivela la propria forza e coerenza se regge alla prova dei fatti.\nRegole per applicare il metodo deduttivo all'osservazione dei fenomeni naturali.\nLa preoccupazione metodologica scientifica \u00e8 quella di rispettare una serie di regole imposte dal pensiero logico al fine di salvaguardare la realt\u00e0 e l'obiettivit\u00e0 dei fenomeni studiati.\nLe scienze naturali, dette anche scienze empiriche per il loro carattere sperimentale, sono una forma di conoscenza basata su due elementi fondamentali, l'oggetto di studio ed il metodo impiegato.\nQuesta conoscenza \u00e8 un sapere empirico, cio\u00e8 fondato sull'esperienza, descrittivo ed esplicativo, di osservazioni singole e limitate che possono essere sia ripetute che generalizzate.\nL'oggetto di studio della scienza \u00e8 la realt\u00e0 sensibile, vale a dire il mondo che ci circonda nei suoi diversi aspetti e ci\u00f2 che rende ammissibile l'introduzione di un ente nel discorso scientifico, \u00e8 la sua osservabilit\u00e0 di principio, cio\u00e8 di registrare mediante strumenti di varia natura l'esistenza di un dato oggetto o di un fenomeno e di descriverli.\nIl metodo sperimentale, detto anche galileiano o ipotetico-deduttivo, \u00e8 una procedura conoscitiva articolata in diverse proposizioni, chiamate ragionamento sperimentale. Esso si basa sull'idea che la teoria si costruisce all'inizio, non alla fine.\nPer eseguire osservazioni scientifiche che abbiano carattere di oggettivit\u00e0, \u00e8 necessario applicare le seguenti regole, proprie del metodo deduttivo:\nDunque le basi della scienza sono quelle osservazioni di fenomeni naturali che chiunque pu\u00f2 ripetere, da qui la preoccupazione di una descrizione dei fenomeni e delle conclusioni in termini selezionati, rigorosi e univoci, in modo che ognuno possa esattamente comunicare ci\u00f2 che pensa.\nEsempi di metodologia scientifica sono:"}
{"id": "12088", "revid": "150308", "url": "https://it.wikipedia.org/wiki?curid=12088", "title": "Zero (disambigua)", "text": ""}
{"id": "12090", "revid": "198277", "url": "https://it.wikipedia.org/wiki?curid=12090", "title": "Albo d'oro del campionato italiano di calcio", "text": "Lalbo d'oro del campionato italiano di calcio include 119 campionati italiani della massima serie. Il titolo \"de iure\" di \u00abcampione d'Italia\u00bb FIGC (denominato per esteso \u00abcampione assoluto d'Italia\u00bb e assegnato complessivamente in 117 occasioni) fu conferito per la prima volta nel 1898, quando il primo campionato si disput\u00f2 con un torneo quadrangolare organizzato dalla Federazione Italiana del Football (FIF, dal 1909 FIGC) e svoltosi l'8 maggio a Torino tra , , e .\nLa fase finale a eliminazione diretta fu adottata sino alla stagione 1909-1910, nella quale venne formato un girone unico di nove squadre. Nel 1911 e nel 1912 si tenne una finale nazionale che vedeva contrapposte l'Italia nord-occidentale contro quella nord-orientale, mentre dal 1913 al 1926 (con le eccezioni dell'incompiuto torneo del 1915 e della Prima Categoria 1921-1922) il titolo di campione era assegnato con una \"finalissima\" fra Italia settentrionale e centro-meridionale: i due appuntamenti avevano spesso un valore protocollare, data la netta superiorit\u00e0 che le squadre del Nord-ovest e dell'Emilia dimostravano rispetto alle avversarie, dapprima venete e poi peninsulari. Nello stesso periodo furono assegnati nove titoli di campione del Centrosud. Il primo campionato a essere disputato senza suddivisioni territoriali fu la Divisione Nazionale 1926-1927, dopodich\u00e9 nel campionato 1929-1930 venne istituita la Serie A a girone unico, rimasta da allora stabilmente in vigore con l'eccezione della stagione 1945-1946.\nA partire dal 1924 fu utilizzato lo scudetto (un distintivo tricolore a forma di scudo), apposto sulla maglia della squadra vincitrice del precedente campionato al fine di onorarne la vittoria, mentre dal 1958 \u00e8 stata concessa la possibilit\u00e0 ai club di fregiarsi permanentemente di una stella celebrativa sulla propria divisa di gioco ogni dieci titoli italiani conquistati: attualmente solo la (36 titoli), l' (19 titoli) e il (18 titoli) possono fregiarsi di almeno una stella.\nAlbo d'oro.\nLegenda colori:\n\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0 Titolo assegnato a tavolino\n\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0 Titolo riconosciuto \"a posteriori\"\n\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0 Titolo revocato"}
{"id": "12091", "revid": "599013", "url": "https://it.wikipedia.org/wiki?curid=12091", "title": "Spettroscopia", "text": "La spettroscopia, in fisica, indica la misurazione e lo studio di uno spettro elettromagnetico. Uno strumento che permette di misurare uno spettro viene chiamato spettrometro, spettrografo o spettrofotometro; quest'ultimo termine si riferisce ad uno strumento per la misura dello spettro elettromagnetico.\nStoria.\nCon la scoperta della natura ondulatoria della luce, il termine spettro venne riferito all'intensit\u00e0 della luce in funzione della lunghezza d'onda o della frequenza. Pi\u00f9 semplicemente, la spettroscopia \u00e8 la scienza della misurazione dell'intensit\u00e0 della luce a diverse lunghezze d'onda. Le rappresentazioni grafiche di queste misurazioni sono chiamate spettri. Attualmente il termine spettro \u00e8 stato generalizzato ulteriormente, ed \u00e8 riferito a un flusso o un'intensit\u00e0\ndi radiazione elettromagnetica o particelle (atomi, molecole o altro) in funzione della loro energia, lunghezza d'onda, frequenza o massa.\nDescrizione.\n\u00c8 noto che la luce emessa da una sorgente si propaga nello spazio in ogni direzione. Se essa incontra un corpo \u201copaco\u201d (in cui le radiazioni non possono propagarsi), si genera un cono d'ombra. Se la superficie \u00e8 levigata i raggi possono subire una riflessione, se non \u00e8 levigata possono subire una diffusione. Se invece penetrano in un corpo trasparente ma vengono deviati, allora si ha il fenomeno della rifrazione, che provoca la scomposizione della luce policromatica in radiazioni di diverso colore (lunghezza d'onda) che possono essere raccolte su uno schermo dando origine allo spettro. L'esperimento di scindere la luce nei suoi colori componenti fu effettuato da Newton nel 1666, ponendo le basi della spettroscopia.\nEsistono 3 tipi di spettri:\nL'analisi spettrale dunque, non solo \u00e8 utile per analizzare le stelle, ma anche per studiare qualsiasi altro corpo che assorba e rifletta radiazioni elettromagnetiche.\nTeoria dell'assorbimento.\nPer eseguire un'analisi spettrofotometrica si misura l'entit\u00e0 dell'assorbimento di una radiazione luminosa con un campione posto davanti ad una sorgente di radiazioni.\nPer interpretare i fenomeni che avvengono \u00e8 necessario conoscere le caratteristiche delle sorgenti luminose e la struttura della materia.\nL'assorbimento della radiazione provoca un aumento dell'energia interna della sostanza che assorbe. Ci\u00f2 implica una eccitazione delle particelle componenti (elettroni, atomi, molecole, ecc.), che produce fenomeni caratteristici per ogni sostanza. Secondo la meccanica quantistica l'energia delle particelle costituenti la materia \u00e8 quantizzata, pu\u00f2 cio\u00e8 assumere solo certi valori discreti.\nIn condizioni normali una particella si trova nello stato di minima energia. Quando una radiazione colpisce una particella, se l'energia dei fotoni \u00e8 uguale alla differenza fra l'energia dello stato eccitato della particella e quella di uno stato fondamentale, la radiazione viene assorbita e la particella passa dallo stato fondamentale a quello eccitato.\nPoich\u00e9 ad ogni sistema molecolare \u00e8 associata una distribuzione caratteristica dei livelli energetici (elettronici, vibrazionali, rotazionali) l'assorbimento di una data radiazione \u00e8 una propriet\u00e0 caratteristica di quel sistema e non di altri. La meccanica quantistica consente di spiegare perch\u00e9 l'assorbimento di una determinata radiazione \u00e8 specifico per ogni sostanza e d\u00e0 luogo ad un caratteristico spettro di assorbimento. Essa inoltre, mediante lo sviluppo delle regole di selezione, permette di stabilire quali transizioni siano proibite e quali invece siano permesse.\nLa materia.\nGli spettri di assorbimento rilevano quali frequenze sono state sottratte alla radiazione incidente nel passaggio attraverso il campione e permettono di misurare l'intensit\u00e0 con cui queste frequenze sono assorbite.\nStrumenti e tecniche.\nLe tecniche basate sullo studio delle radiazioni assorbite che trovano maggior applicazione nei laboratori di analisi sono suddivise in base alle caratteristiche delle radiazioni in:\nApplicazioni analitiche.\nOgni sostanza assorbe a caratteristiche lunghezze d'onda. Questo consente di individuare un'analita sulla base del suo spettro di assorbimento, come fosse la sua impronta digitale, cio\u00e8 di effettuare un'analisi qualitativa. \nIl profilo dello spettro di assorbimento dipende da vari parametri, quali, lo stato di aggregazione della sostanza, la natura del solvente, il pH della soluzione. L'assorbimento ad una certa lunghezza d'onda dipende dalla natura e dalla concentrazione dell'analita.\nTipi di spettroscopia.\nVarie.\nSi possono fare altre suddivisioni in base al principio di funzionamento della spettroscopia: spettroscopia di emissione, spettroscopia di fluorescenza, spettroscopia di assorbimento, spettroscopia di diffusione, spettroscopia fotoelettronica.\nIn base al tipo di analisi dei dati: spettroscopia in trasformata di Fourier (metodo estesamente applicato nella misura di spettri di vario tipo al fine di passare da uno spettro registrato nel dominio del tempo ad uno leggibile nel dominio delle frequenze, comunemente applicato nella spettroscopia infrarossa (FTIR) e nella spettroscopia di risonanza magnetica nucleare (FTNMR) da circa venti anni)."}
{"id": "12098", "revid": "1305772", "url": "https://it.wikipedia.org/wiki?curid=12098", "title": "Cattolicesimo (disambigua)", "text": "Con cattolicesimo si possono intendere varie realt\u00e0; nel Cristianesimo:\nOpere con titolo cattolicesimo"}
{"id": "12101", "revid": "3732", "url": "https://it.wikipedia.org/wiki?curid=12101", "title": "XSLT", "text": ""}
{"id": "12103", "revid": "7", "url": "https://it.wikipedia.org/wiki?curid=12103", "title": "Seattle Sound", "text": ""}
{"id": "12105", "revid": "1543377", "url": "https://it.wikipedia.org/wiki?curid=12105", "title": "Boves", "text": "Boves (\"Beuves\" in piemontese) \u00e8 un comune italiano di abitanti della provincia di Cuneo in Piemonte.\nFaceva parte della Comunit\u00e0 montana delle Alpi del Mare e nel suo abitato scorre il Colla.\nOrigini del nome.\n. Il toponimo \"Boves\" \u00e8 documentato gi\u00e0 nel 1095. Secondo G. D. Serra proverrebbe da \"*Bovicis\", ablativo plurale di \"*Bovicus\", dal cognome gallico \"Bovus\". \"Bovisius\" (dal 1098) e \"Bovexius\" (dal 1258) [anche \"Bovixium\"] sarebbero \u00abforme sostantivate dell'aggettivo derivato\u00bb da \"*Bovicus\" (A Rossebastiano). Compaiono in iscrizioni inoltre i nomi di persona gallici \"Bouecius\" (Spagna) e \"Boicus\" (Veneto; da\"*Bowico-\"), anche questi dal gallico \"*bou-\", \"*bouo-\" \u02bfbue, vacca\u02be. Altre attestazioni: \"Bovixium\" (815 [?], 1098), \"de Bovese\" (1200), \"de Boueso\" (1222), \"Buysius\" (1329). [II]\nStoria.\nDa remotissimi tempi abitata, fu colonia romana nel periodo in cui le legioni romane dilagarono alla conquista della Gallia Cisalpina.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nAffacciatasi alla storia dell'era cristiana come \"castrum\" e \"locus\" Boves \u00e8 ricordata per la prima volta in un documento dell'815 con il nome di BOVIXIUM. 815 Un diploma di Ludovico il Pio, figlio di Carlo Magno riconosce i diritti dell'abbazia di San Dalmazzo di Pedona su chiese e localit\u00e0 del Contado di Bredolo, pi\u00f9 antico documento finora ritrovato in cui compaia il nome Bovixio.\nLa sua storia \u00e8 simile a quella di ogni altro \"borgo\" della provincia che ebbe a subire le conseguenze di scorrerie saracene e di lotte tra feudatari e signorotti che cercavano potere e benefici. Possesso dei Marchesi del Vasto, pass\u00f2 poi alle dipendenze dei Marchesi di Busca (1144), a quelli di Ceva (1214), appartenne al Marchesato di Saluzzo, ai Visconti e dal 1396 agli Acaja, per riunirsi infine ai domini sabaudi del 1418 conseguendo autonomia comunale, con l'approvazione dei propri statuti.\nI secoli XVI e XVII vedono il territorio bovesano percorso di volta in volta da truppe francesi, spagnole, imperiali, che seminano saccheggi, carestie, pestilenze. La comunit\u00e0 tuttavia reagisce con caparbiet\u00e0 a difesa della propria libert\u00e0 e dei propri valori, affidandosi a protezioni divine con \"voti civici\" alla Madonna dei Boschi (1630) e con la costruzione di un santuario a Sant' Antonio (1647), ma soprattutto potenziando attivit\u00e0 economiche, costruendo infrastrutture a servizio dell'agricoltura (il canale Naviglio) e dell'artigianato (sega ad acqua, battitoio per la canapa, mulini, martinetto a maglio meccanico...), salvaguardando i propri diritti all'uso di acque e pascoli anche con liti contro Comuni vicini, ed infine favorendo una oculata espansione urbanistica.\nIl 27 aprile 1796 truppe napoleoniche prendono possesso di Boves che solo nel maggio 1814 potr\u00e0 festeggiare il ritorno al Regno di Sardegna.\nNel periodo risorgimentale Boves d\u00e0 un suo contributo di sangue ai moti insurrezionali ed alle guerre d'indipendenza attraverso l'impiego di suoi figli volontari, come Tommaso Beraudo, comandante dei Bersaglieri toscani, caduto nella battaglia di Curtatone e Montanara nel 1848.\nNumerosi alpini di Boves morirono durante la prima e la seconda guerra mondiale. Ad essi vanno aggiunti i tanti cittadini inermi fucilati nei lunghi mesi di Resistenza all'occupazione tedesca e coloro che furono inghiottiti dalle operazioni militari sui vari fronti o nei campi di concentramento.\nLa citt\u00e0 di Boves fu il teatro del primo atto di rappresaglia contro la popolazione civile inerme, noto come eccidio di Boves: il 19 settembre 1943, all'indomani dell'armistizio dell'8 settembre, la 1\u00aa Divisione Panzer SS \"Leibstandarte SS Adolf Hitler\" colp\u00ec la citt\u00e0 dalle colline circostanti, dando fuoco a oltre 350 abitazioni e lasciando sul terreno decine di vittime.\nSimboli.\nLo stemma della Citt\u00e0 \u00e8 stato riconosciuto con decreto del Capo del governo del 21 agosto 1931, la sua blasonatura \u00e8 la seguente:\nCon regio decreto del 23 febbraio 1931 venne concesso il gonfalone, consistente in un drappo di azzurro.\nLo stemma effettivamente in uso differisce da quello riconosciuto in quanto il bue si presenta d'argento e sullo sfondo sono presenti le montagne del massiccio della Bisalta, anch'esse di colore argento.\nOnorificenze.\nLa citt\u00e0 di Boves \u00e8 tra le istituzioni decorate al valor militare per la guerra di Liberazione insignita il 22 luglio 1963 della medaglia d'oro al valor militare e il 16 gennaio 1961 della medaglia d'oro al merito civile per la sua attivit\u00e0 nella lotta partigiana durante la seconda guerra mondiale:\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Boves sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nA Boves \u00e8 molto presente la coltivazione dei fagioli, tanto che ogni anno si celebra la Festa del Fagiolo in cui vengono presentate nuove ricette a base di legumi.\nLa presenza di cave di argilla di ottima qualit\u00e0 fece nascere negli anni 80 dell'Ottocento una fabbrica di laterizi, la Fornace Giordano dotata di forni Hoffmann che continu\u00f2 la produzione fino al 1936.\nGeografia antropica.\nAll'interno del territorio di Boves vi sono 10 frazioni: Rosbella, San Giacomo, Mellana, Sant'Anna, San Mauro, Fontanelle, Castellar, Cerati, Rivoira e Madonna dei Boschi.\nInfrastrutture e trasporti.\nDal 1887 al 1960 Boves era servita dalla ferrovia Cuneo-Boves-Borgo San Dalmazzo, che fino al 1937 costituiva l'originario tracciato della linea Cuneo-Ventimiglia, sul quale erano presenti la stazione di Boves e una fermata a servizio della frazione Fontanelle. Dopo la chiusura dell'impianto la sede \u00e8 stata riutilizzata quale sede della strada \"Bovesana\".\nDal 1903 al 1935 fu inoltre operativa anche la linea tramviaria Boves-Cuneo, gestita dalla Compagnia Generale dei Tramways Piemontesi). L'edificio della Stazione tramviaria \u00e8 ancora in opera presso all'inizio del viale alberato di via Cuneo.\nCanzoni popolari.\nTra le canzoni popolari tipiche della citt\u00e0, va ricordata \"Nate 'd Beuves\" (Noialtri di Boves) scritta in piemontese e spesso indicata come \"l'inno\" della citt\u00e0.\nNate 'd Beuves\nFeve largh ch'a-j passa la famija\nBovesan-a con tuit ij s\u00f2 pi bon\na l'han coragi, fer\u00ebssa e energ\u00eca\nt\u00f9it ansem a son re dij bontempon.\nNate 'd Boves pura rassa\np\u00ebr le feste soma semper st\u00e0it ij prim\nan alegr\u00eca gnun ch'an passa\np\u00ebr travaj i soma pr\u00f2pe dar\u00e8 a gnun\nl'han brusanla, l'han ruinane\nma a fa nient i l'oma gi\u00e0 riconstru\u00ec\ne minca tan is baronoma\ne i cantoma la canson \u00ebd n\u00f2st pais.\nS'i voroma peuj vard\u00e8 la st\u00f2ria\nson quatr v\u00f2te che Beuves l'han brus\u00e0\nsensa 'd blaga ma pur a l'\u00e8 na gl\u00f2ria\ne minca na vira p\u00ec bel a l'\u00e8 dvent\u00e0."}
{"id": "12107", "revid": "1379517", "url": "https://it.wikipedia.org/wiki?curid=12107", "title": "Riardo", "text": "Riardo \u00e8 un comune italiano di abitanti della provincia di Caserta in Campania.\nGeografia fisica.\nSituato nell'alto casertano, sul versante settentrionale dei Monti Trebulani.\nStoria.\n\u00c8 un centro di origine antichissime (IV secolo a.C.), gi\u00e0 conosciuto dagli antichi romani per le sue acque minerali. Il suo castello, costruito dai longobardi, risale all'VIII secolo.\nMolto probabilmente durante la Seconda Guerra Punica Annibale pass\u00f2 per Riardo, e si narra che abbia buttato del sale sul villaggio che avrebbe poi chiamato Riardum. Tuttavia l'etimologia del nome \u00e8 incerta e tuttora al centro di dibattiti. Un'altra ipotesi \u00e8 che l'acqua minerale, allora probabilmente molto frizzante, desse l'impressione di \"ardere\" a chi la beveva, da qui \"rivus ardens\" poi diventato Riardo.\nSecondo altre fonti, il comune era chiamato in origine \"Liardo\" o \"Leardo\", tramutato poi in Riardo.\nDurante il periodo normanno e svevo, il feudo di Riardo \u00e8 appartenuto alla famiglia Carafa.\nNel 1229 il pontefice Gregorio IX, che aveva appoggiato l'insurrezione dei baroni nel regno di Sicilia, invase la provincia di Terra di Lavoro. Il re Giovanni di Gerusalemme, per impedire il passaggio dell'Imperatore Federico II che aveva liberato il territorio di Calvi dall'esercito pontificio, pass\u00f2 per Riardo, dove soggiorn\u00f2 per tre giorni.\nA seguito della conquista del regno di Sicilia da parte di Carlo I d'Angi\u00f2, il feudo di Riardo fu ceduto a Simone IV Conte di Monforte.\nNel 1690 il feudo fu acquistato da Gedeone Cafaro che ne acquis\u00ec il titolo di Duca.\nDurante la Seconda Guerra Mondiale, a seguito dell'avanzata degli Alleati nel sud Italia, Riardo fu abbandonata dai tedeschi nella notte tra il 22 e il 23 ottobre 1943.\nEconomia.\nHa sede nel comune lo stabilimento di produzione delle acque minerali Ferrarelle e Santagata, le cui fonti acquifere sono a Riardo."}
{"id": "12116", "revid": "120303155", "url": "https://it.wikipedia.org/wiki?curid=12116", "title": "Worm", "text": "Un worm (termine della lingua inglese tradotto letteralmente in \"verme\"), nella sicurezza informatica, \u00e8 una particolare categoria di malware in grado di autoreplicarsi. \nStoria.\nL'idea di un programma auto-replicante fu teorizzata per la prima volta da John von Neumann nel 1949 quando il matematico ipotizz\u00f2 degli automi capaci di creare delle copie del loro codice. Il primo codice capace di auto-replicarsi e di diffondersi si ebbe tuttavia solo nel 1971 con la creazione di Creeper, considerato il primo worm della storia: esso fu scritto da Bob Thomas per diffondersi su Arpanet ed infettare i PDP-10.\nIl termine \"worm\" per indicare un programma auto-replicante viene per\u00f2 usato per la prima volta solo nel 1975 nel romanzo di fantascienza \"Codice 4GH\" (titolo originale: \"The Shockwave Rider\") di John Brunner. La storia \u00e8 ambientata in un lontano futuro in cui una gigantesca rete informatica che fa capo ad un unico supercomputer viene usata da un governo mondiale per controllare tutta l'umanit\u00e0. Il personaggio principale riesce a far saltare la rete introducendo da un terminale un \"worm\" (nella versione italiana \u00e8 tradotto con \"tenia\") che costringe il computer a rivelare al mondo tutte le manovre del governo globale registrate nella sua memoria.\nUno dei primi worm di epoca moderna diffusi sulla rete fu il Morris worm, creato da Robert Morris, figlio di un alto dirigente della NSA il 2 novembre 1988, quando internet era ancora agli albori. Tale virus riusc\u00ec a colpire tra le 4000 e le 6000 macchine, si stima il 4-6% dei computer collegati a quel tempo in rete.\nDescrizione.\n\u00c8 simile ad un virus ma, a differenza di questo, non necessita di legarsi ad altri programmi eseguibili per diffondersi, ma a tale scopo utilizza altri computer, ad esempio tramite e-mail e una rete di computer.\nModalit\u00e0 di diffusione.\nTipicamente un worm modifica il computer che infetta, in modo da venire eseguito ogni volta che si avvia la macchina e rimanere attivo finch\u00e9 non si spegne il computer o non si arresta il processo corrispondente. Il worm tenta di replicarsi sfruttando la rete Internet in diverse maniere: spesso i mezzi di diffusione sono pi\u00f9 di uno per uno stesso worm.\nIl mezzo pi\u00f9 comune impiegato dai worm per diffondersi \u00e8 la posta elettronica: il Programma maligno ricerca indirizzi e-mail memorizzati nel computer ospite ed invia una copia di s\u00e9 stesso come file allegato (\"attachment\") a tutti o parte degli indirizzi che \u00e8 riuscito a raccogliere. I messaggi contenenti il worm utilizzano spesso tecniche di social engineering per indurre il destinatario ad aprire l'allegato, che spesso ha un nome che permette al worm di camuffarsi come file non eseguibile. Alcuni worm sfruttano dei bug di client di posta molto diffusi, come Microsoft Outlook Express, per eseguirsi automaticamente al momento della visualizzazione del messaggio e-mail. Tutti i worm pi\u00f9 recenti effettuano la falsificazione dell'indirizzo mittente, creando un fastidioso effetto collaterale di proliferazione di messaggi: alcuni software antivirus, montati tipicamente sui server, respingono il messaggio infetto e notificano il fatto al mittente, ma dato che questo \u00e8 falso tale notifica arriva ad un destinatario diverso da chi ha realmente inviato la mail e che nulla ha a che fare con l'invio del worm.\nQuesti eseguibili maligni possono anche sfruttare i circuiti del file sharing per diffondersi. In questo caso si copiano tra i file condivisi dall'utente vittima, spacciandosi per programmi ambiti o per crack di programmi molto costosi o ricercati, in modo da indurre altri utenti a scaricarlo ed eseguirlo.\nLa tipologia forse pi\u00f9 subdola di worm sfrutta dei bug di alcuni software o sistemi operativi, in modo da diffondersi automaticamente a tutti i computer vulnerabili connessi in rete.\nDanni causati.\nPossiamo grossolanamente dividere gli effetti nocivi cagionati da un worm in due tipologie: \"danni diretti\", causati dall'esecuzione del worm sulla macchina vittima, e \"danni indiretti\", derivanti dalle tecniche utilizzate per la diffusione.\nUn worm semplice, composto solamente dalle istruzioni per replicarsi, di per s\u00e9 non crea gravi danni diretti al di l\u00e0 dello spreco di risorse computazionali. Spesso per\u00f2 questi programmi per nascondersi interferiscono con il funzionamento di software volti a scovarli e a contrastarne la diffusione, come antivirus e firewall, impedendo cos\u00ec il funzionamento normale del computer ospite. La maggior parte dei worm, cos\u00ec come i virus, contiene una parte detta \"payload\", che ha il solo scopo di causare dei danni al sistema infettato. Molto di frequente un worm funge da veicolo (tecnica chiamata \"dropping\") per l'installazione automatica sul maggior numero di macchine di altri malware, come per esempio backdoor o keylogger, che potranno poi essere sfruttati da un malintenzionato cracker o addirittura da un altro worm.\nI danni indiretti sono gli effetti collaterali dell'infezione da parte di un worm di un elevato numero di computer connessi in rete sul corretto funzionamento e sull'efficacia delle comunicazioni che avvengono tramite infrastrutture informatiche. I messaggi di posta elettronica inviati dai worm per replicarsi vanno infatti ad ingrossare la mole di posta indesiderata che arriva nelle caselle e-mail, sprecando risorse preziose in termini di banda e di attenzione. Come gi\u00e0 accennato infatti la diffusione di un worm genera un enorme volume di e-mail inutili e dannose. I worm che sfruttano vulnerabilit\u00e0 note di alcuni software causano invece malfunzionamenti di tali programmi, con conseguenze quali l'instabilit\u00e0 del sistema operativo e a volte spegnimenti e riavvii forzati, come nel caso del recente worm Blaster (noto anche come \"Lovsan\" o \"Msblast\")."}
{"id": "12117", "revid": "15756", "url": "https://it.wikipedia.org/wiki?curid=12117", "title": "Cassina de' Pecchi", "text": "Cassina de' Pecchi (\"Cassina de Pecci\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia. \u00c8 situato lungo la Strada statale 11 Padana Superiore a circa 16 chilometri a nord-est dal centro di Milano.\nCassina de' Pecchi ha ricevuto il riconoscimento di \"Citt\u00e0 sostenibile delle bambine e dei bambini\" nel 1999, relativamente ai comuni con popolazione inferiore a abitanti.\nL'attuale territorio comunale \u00e8 il risultato dell'annessione di Camporicco nel 1841 e di Sant'Agata Martesana nel 1870.\nGeografia fisica.\nIl comune di Cassina de' Pecchi fa parte della citt\u00e0 metropolitana di Milano e della zona della Martesana.\nConfina a ovest con Cernusco sul Naviglio, a nord con Bussero, a sud con Vignate, a est con Gorgonzola e a sud-est con Melzo. Il territorio completamente pianeggiante e attraversato dal naviglio Martesana ed \u00e8 costeggiato a est dal torrente Molgora. Sono presenti inoltre numerose rogge e canali che, prendendo l'acqua dal naviglio, formano una rete di irrigazione che copre l'intero territorio.\nStoria.\nSimboli.\nLo stemma di Cassina de' Pecchi \u00e8 stato concesso con regio decreto del 7 gennaio 1932.\nNello stemma sono combinati i simboli delle famiglie che maggiormente hanno contribuito alla storia locale: le api (o pecchioni), arma parlante dei Pecchio di Milano, e l'albero ripreso dal blasone dei Serbelloni che furono feudatari di Cassina de' Pecchi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 940 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIl Paese \u00e8 sede dell'associazione \"Fuori la voce\", composta da giovani cassinesi che si occupa di organizzare eventi a tema dedicati ai giovani come, ad esempio, \"Fuori la maschera\", festa organizzata in occasione del Carnevale.\nOgni due anni in estate il paese \u00e8 animato dal Palio delle Contrade, manifestazione sportiva, anch'essa organizzata dai ragazzi di Fuori la voce, che coinvolge tutta la cittadinanza.\nGeografia antropica.\nFrazioni.\nIl territorio comunale comprende, oltre al capoluogo, la frazione Sant'Agata Martesana e le localit\u00e0 Camporicco, Colombirolo, Villa Magri, Villa Pompea e Villa Quiete.\nSant'Agata Martesana.\nSant'Agata Martesana \u00e8 l'unica frazione del Comune di Cassina de' Pecchi e, per motivi sia geografici sia storici sia culturali, pu\u00f2 essere considerato un paese autonomo rispetto al capoluogo.\nSant'Agata \u00e8 stato comune autonomo fino al 1870 e ancora oggi \u00e8 una parrocchia autonoma anche se \u00e8 in corso la costituzione di una unit\u00e0 pastorale che comprende le tre parrocchie del comune.\nDal punto di vista culturale, Sant'Agata ha delle proprie ricorrenze e un proprio calendario di eventi, in particolare:\nEconomia.\nAgricoltura.\nL'agricoltura a Cassina de' Pecchi \u00e8 da sempre caratterizzata da due fattori. Il primo \u00e8 la vicinanza con il Naviglio Martesana che, attraverso il reticolo idrico minore, formato da rogge e fossi, fornisce l'acqua per la coltivazione. Il secondo \u00e8 il fatto di essere in una posizione di confine tra la Brianza, caratterizzata da piccoli appezzamenti posseduti e gestiti a livello familiare, e la Bassa Pianura Padana caratterizzata da grandi propriet\u00e0 date in affitto e coltivate da molte famiglie alle dipendenze di un \"fittavolo\".\nDelle numerose cascine che caratterizzavano il territorio, alcune sono ancora in attivit\u00e0 come la Cascina Giavarina, la Cascina San Moro, la Cascina Moretti, la cascina Zanini e la Cascina Fumagalli, altre sono state abbandonate come la Cascina Malpaga, la Cascina Malachina e la Cascina Bindellera (oggi di propriet\u00e0 del comune che sta pensando ad un progetto di recupero per fini pubblici), altre ancora sono state recuperate (demolendole come la Cascina Sant'Agata oggi residenza o la Cascina Casale sede della biblioteca comunale e del teatro civico o tentando di mantenere almeno parte dell'esistente come per il Mulino Dugnani).\nDopo la recente espansione urbanistica, l'area maggiormente dedicata all'agricoltura \u00e8 quella della frazione Sant'Agata, le coltivazioni pi\u00f9 comuni sono il granoturco e il foraggio utilizzati per l'alimentazione delle vacche da latte.\nIndustria.\nLe principali aree industriali di Cassina de' Pecchi si trovano a sud ovest in localit\u00e0 Camporicco, a nord ovest a ridosso del comune di Cernusco sul Naviglio e lungo la Padana Superiore in direzione di Gorgonzola. Sono inoltre presenti diverse attivit\u00e0 di tipo artigianale.\nI settori prevalenti sono le telecomunicazioni con la Nokia Siemens ex Siemens (ex GTE) che ha chiuso le attivit\u00e0 produttive, lasciando in vita al momento i resti di quello che \u00e8 stato uno dei primari centri di sviluppo dei ponti radio a livello mondiale, e gli uffici della Telecom (la Sirti ha ormai dismesso i suoi uffici), la metalmeccanica con la ex Nicola e Albia (oggi parte della societ\u00e0 ITP Benelli Spa, attiva nel settore dell'Oil &amp; Gas), le aziende ad alta tecnologia con Selerant (software) e Logic (sistemi avionici).\nVi \u00e8 inoltre da segnalare la presenza di un importante deposito di carburante presso la Cascina San Moro.\nInfrastrutture e trasporti.\nCassina de' Pecchi \u00e8 servita dalla Linea 2 della metropolitana di Milano con l'omonima stazione. \u00c8 inoltre raggiungibile uscendo ai caselli di Agrate oppure Cavenago/Cambiago della A4 Milano-Venezia, al casello Melegnano della A1 Autostrada del Sole o all'uscita Carugate della Tangenziale Est di Milano, oppure uscendo all'uscita Cassina de' Pecchi/Cernusco sul Naviglio dalla nuova superstrada SP 103 Cassanese (si congiunge nel tratto Nord dell'A35) che in una direzione va verso Milano (assieme alla SP 14 Rivoltana (si congiunge nel tratto Sud dell'A35) anch'essa riqualificata a superstrada) e nell'altra finisce a Liscate dove c'\u00e8 l'interscambio con la Tangenziale Est Esterna di Milano (TEEM, A58) e con la BreBeMi (A35)."}
{"id": "12123", "revid": "84184", "url": "https://it.wikipedia.org/wiki?curid=12123", "title": "Miglio", "text": ""}
{"id": "12131", "revid": "278670", "url": "https://it.wikipedia.org/wiki?curid=12131", "title": "Astrofisica", "text": "Lastrofisica (dal greco \u1f04\u03c3\u03c4\u03c1\u03bf\u03bd \u00abastro\u00bb e \u03c6\u03cd\u03c3\u03b9\u03c2 \u00abnatura, fisica\u00bb) \u00e8 la branca della fisica e dell'astronomia che studia le propriet\u00e0 fisiche, ovvero tutti i vari fenomeni, della materia celeste.\nStoria.\nSebbene l'astronomia sia tanto antica quanto la storia stessa, per lungo tempo fu tenuta separata dallo studio della fisica. Nella visione aristotelica del mondo, il mondo celeste tendeva verso la perfezione \u2013 laddove i corpi nel cielo sembravano mossi da sfere perfette simili ad orbite perfettamente circolari \u2013 mentre il mondo terreno sembrava destinato all'imperfezione; tra questi due regni non veniva vista alcuna correlazione.\nAristarco di Samo (c. 310\u2013250 a.C.) per primo support\u00f2 la teoria di Filolao ovvero che i moti dei corpi celesti potrebbero essere spiegati supponendo che la Terra e tutti gli altri pianeti nel Sistema Solare orbitassero attorno al Sole. Sfortunatamente, nel mondo geocentrico del tempo, la teoria eliocentrica di Aristarco venne giudicata assurda ed eretica, e per secoli, l'apparente visione dovuta al senso comune che il Sole e gli altri pianeti girassero attorno alla Terra venne quasi ritenuta indiscussa fino allo sviluppo dell'eliocentrismo copernicano nel XVI secolo. Ci\u00f2 fu dovuto al predominio del modello geocentrico sviluppato da Tolomeo (83-161 ca. d.C.), un astronomo ellenizzato dell'Egitto romano, nel suo trattato \"Almagesto\".\nIl solo sostenitore noto di Aristarco fu Seleuco di Seleucia, un astronomo babilonese il quale si disse avesse dimostrato gi\u00e0 nel II secolo a.C. l'eliocentrismo attraverso il ragionamento. Questo pu\u00f2 avere coinvolto il fenomeno delle maree, che egli correttamente teorizz\u00f2 essere causate dall'attrazione esercitata dalla Luna, notando inoltre che l'altezza delle maree dipende dalla posizione della Luna rispetto al Sole. In alternativa, egli pu\u00f2 avere determinato le costanti di un modello geometrico riguardo alla teoria eliocentrica, servendosene per sviluppare metodi per calcolare le posizioni dei pianeti, possibilmente usando i primi metodi trigonometrici che erano allora disponibili, pressappoco come Copernico. Alcuni hanno anche interpretato i modelli planetari sviluppati da Aryabhata (476-550), un astronomo indiano, e Ja'far ibn Muhammad Abu Ma'shar al-Balkhi (787-886), un astronomo persiano, come dei modelli eliocentrici.\nNel IX secolo, il fisico e astronomo persiano, Ja'far Muhammad ibn M\u016bs\u0101 ibn Sh\u0101kir, ipotizz\u00f2 che i corpi del cielo e le sfere celesti fossero soggetti alla stessa legge fisica della Terra, diversamente dagli antichi i quali credevano che le sfere celesti seguissero le loro leggi fisiche diverse da quelle della Terra. Egli propose anche che ci fosse un'attrazione di forza fra i \"corpi celesti\", vagamente prefigurando la legge di gravit\u00e0.\nAll'inizio dell'XI secolo, Ibn al-Haytham (Alhazen) scrisse il \"Maqala fi daw al-qamar\" (\"Sulla luce della Luna\") poco prima del 1021. Questo fu il primo tentativo di successo nel combinare l'astronomia matematica con la fisica, e il primo tentativo di applicare il metodo sperimentale all'astronomia e astrofisica. Egli confut\u00f2 l'opinione universalmente accreditata che la luna riflettesse la luce solare come uno specchio e correttamente concluse che essa \"emette luce da quelle porzioni della sua superficie laddove la luce del sole batte\". Per provare che la \"luce viene emessa da ogni punto della superficie illuminata della luna\", egli costru\u00ec un \"ingegnoso marchingegno sperimentale\". Ibn al-Haytham \"formul\u00f2 una chiara concezione della relazione fra un ideale modello matematico e il complesso dei fenomeni osservabili; in particolare, fu il primo a fare un uso sistematico del metodo variando le condizioni sperimentali in una costante ed uniforme maniera, in un esperimento mostrante che l'intensit\u00e0 della \"poca quantit\u00e0 di luce\" (\"light-spot\") formata tramite la proiezione della luce lunare attraverso due piccole aperture sopra un paravento diminuisce costantemente come una delle aperture viene gradualmente ostruita\".\nNel XIV secolo, Ibn al-Shatir realizz\u00f2 il primo modello di moto lunare che misurava le osservazioni fisiche, e che fu pi\u00f9 tardi usato da Copernico. Dal XIII al XV secolo, Tusi e Ali Ku\u015f\u00e7u fornirono la primissima evidenza empirica riguardante la rotazione della Terra, utilizzando il fenomeno delle comete per confutare la pretesa tolemaica che la stazionariet\u00e0 della Terra poteva essere determinata attraverso l'osservazione. Ku\u015f\u00e7u inoltre rigett\u00f2 la fisica aristotelica e la filosofia naturale, permettendo all'astronomia e alla fisica di diventare empirica e matematica invece che filosofica. Agli inizi del XVI secolo, il dibattito sul moto della Terra fu proseguito da Al-Birjandi (d. 1528), il quale analizzando cosa poteva succedere se la terra fosse rotante, sviluppa un'ipotesi simile alla nozione di Galileo Galilei di \"inerzia circolare\", che descrive nella seguente prova osservativa:\nSuccessivamente l'eliocentrismo fu rivisitato da Niccol\u00f2 Copernico nel XVI secolo, Galileo Galilei scopr\u00ec le quattro pi\u00f9 luminose lune di Giove nel 1609, e document\u00f2 le loro orbite rispetto a quel pianeta, contraddicendo il dogma geocentrico della Chiesa cattolica del tempo, e scampando a gravi pene solo per il fatto di sostenere che la sua astronomia fu un lavoro di matematica, non di filosofia naturale (fisica), e perci\u00f2 puramente astratta.\nLa disponibilit\u00e0 di accurati dati tratti dall'osservazione (principalmente dall'osservatorio di Tycho Brahe) condusse la ricerca verso spiegazioni teoriche per i comportamenti osservati. Per prima, solo le regole empiriche furono scoperte, come le leggi di Keplero sul moto planetario, all'inizio del XVII secolo. Dopo questo secolo, Isaac Newton colm\u00f2 le lacune fra le leggi di Keplero e la dinamica di Galileo, scoprendo che le stesse leggi regolanti la dinamica degli oggetti sulla Terra regolano il moto dei pianeti e della luna. La meccanica celeste, l'applicazione della gravit\u00e0 newtoniana e le leggi di Newton per spiegare le leggi di Keplero sul moto planetario, furono la prima unificazione fra fisica ed astronomia.\nDopo che Isaac Newton pubblic\u00f2 il suo libro, \"Philosophi\u00e6 Naturalis Principia Mathematica\", la navigazione marittima venne trasformata. A partire dal 1670 circa, il mondo intero fu misurato usando essenzialmente gli strumenti di latitudine moderni e i migliori orologi disponibili. La necessit\u00e0 di navigare diede impulso a sempre pi\u00f9 accurate osservazioni e strumenti astronomici, fornendo agli scienziati un ambiente propizio e sempre pi\u00f9 dati disponibili.\nAlla fine del XIX secolo fu scoperto che scomponendo la luce del Sole si potevano osservare una moltitudine di linee spettrali (regioni dove c'era poca o nessuna luce). Gli esperimenti con gas caldi mostr\u00f2 che le stesse linee possono essere osservate negli spettri dei gas, linee specifiche corrispondenti ad elementi chimici unici. In questo modo fu provato che gli elementi chimici trovati nel Sole (principalmente idrogeno) furono anche trovati sulla Terra. In verit\u00e0, l'elemento elio fu il primo scoperto nello spettro del Sole e solo pi\u00f9 tardi sulla Terra, da qui il suo nome. Durante il XX secolo, la spettroscopia (lo studio di queste linee spettrali) progred\u00ec, particolarmente in conseguenza della l'avvento della fisica quantistica che fu necessaria per capire osservazioni ed esperimenti astronomici.\nDescrizione.\nL'ambito tradizionale di interesse dell'astrofisica comprende le propriet\u00e0 fisiche (densit\u00e0, temperatura, composizione chimica e nucleare della materia, luminosit\u00e0 e forma dello spettro emesso, propriet\u00e0 di eventuali particelle emesse) di stelle, galassie, mezzo interstellare e mezzo intergalattico, e di eventuali altre forme di materia presenti nell'universo; essa studia inoltre la formazione e l'evoluzione dell'universo nel suo insieme, detta cosmologia.\nMa accanto a questa definizione pi\u00f9 tradizionale, negli ultimi anni ha assunto sempre pi\u00f9 importanza un'altra definizione dell'astrofisica: quella che utilizza il cosmo come un laboratorio non per investigare le propriet\u00e0 degli oggetti celesti sulla base di teorie fisiche ben note da esperimenti di laboratorio bens\u00ec per determinare nuove leggi della fisica che non possono altrimenti essere investigate nei laboratori terrestri. Si parla allora di fisica fondamentale nello spazio, un campo il cui primo problema (le propriet\u00e0 del neutrino) ha ricevuto recentemente il suggello del premio Nobel.\nLa ricerca astrofisica, pi\u00f9 di qualunque altro settore della fisica, richiede la padronanza di tutte le discipline fisiche: la meccanica dei corpi solidi e dei fluidi, la magnetoidrodinamica, l'elettromagnetismo e il trasporto della radiazione, la meccanica statistica, la relativit\u00e0 speciale e generale, la fisica nucleare e delle particelle elementari, e perfino alcuni campi avanzati della fisica della materia quali superconduttivit\u00e0 e superfluidit\u00e0.\n\u00c8 possibile caratterizzare l'attivit\u00e0 di ricerca in astrofisica sulla base della distinzione in astrofisica osservativa (spesso chiamata anche astronomia), astrofisica di laboratorio e astrofisica teorica.\nAstrofisica osservativa.\nDallo spazio riceviamo principalmente radiazione elettromagnetica (fotoni), ma anche alcune particelle (raggi cosmici e neutrini).\nLa radiazione elettromagnetica si distingue sulla base della sua lunghezza d'onda; le tecniche osservative e gli oggetti\nosservati variano fortemente a seconda della lunghezza d'onda di osservazione.\nUn'ulteriore distinzione fra queste tecniche osservative riguarda la localizzazione dei telescopi. Infatti, l'atmosfera terrestre assorbe tutta la radiazione UV, X, gamma e buona parte di quella millimetrica e IR. Ne consegue che i telescopi radio, ottici, alcuni IR e quelli nella regione TeV sono sulla Terra, mentre quelli IR, UV, X e gamma sono portati fuori dall'atmosfera da satelliti. Nel millimetro e in certe regioni IR si sfrutta il fatto che basta alzarsi in volo su un aereo (IR) o su un pallone sonda (millimetro) per riuscire a vedere le sorgenti cosmiche.\nOltre ai fotoni, la Terra \u00e8 bombardata da sciami di particelle di varia origine, chiamate raggi cosmici. Si tratta di particelle di vario tipo (principalmente protoni, elettroni, e alcuni nuclei, ma anche antiprotoni), che eseguono complicati moti nella nostra galassia, a causa della presenza del campo magnetico (che invece non influenza i fotoni).\nPer questo motivo \u00e8 impossibile stabilire quale sia l'oggetto che d\u00e0 origine ai raggi cosmici, il che ha finora impedito la nascita di una vera astronomia dei raggi cosmici, e cio\u00e8 una disciplina che metta in relazione la radiazione (materiale) che riceviamo a Terra con le propriet\u00e0 fisiche delle loro sorgenti. Tuttavia, queste particelle svolgono un ruolo fondamentale nella generazione della radiazione elettromagnetica osservata a Terra (per esempio, nel radio, X, e gamma); \u00e8 necessario perci\u00f2 studiare le propriet\u00e0 dei raggi cosmici (il loro numero e la loro distribuzione in energia) per conoscere la materia che emette la radiazione non termica che osserviamo.\nL'altra categoria di particelle che riveliamo a Terra sono i neutrini, che non vengono deflessi dal campo magnetico, e che dunque possono essere facilmente messi in connessione con le loro sorgenti. A tutt'oggi, solo due sorgenti di neutrini sono state stabilite con certezza (il Sole, grazie alla sua prossimit\u00e0, e la supernova 1987A), ma \u00e8 in corso la realizzazione di ulteriori 'telescopi a neutrini', con la capacit\u00e0 di rivelare molte altre sorgenti nell'universo, quali supernove e GRB.\n\u00c8 inoltre possibile che esistano altri sciami di particelle che inondano la Terra e che per il momento non sono state rivelate. Da una parte, si tratta di onde gravitazionali (gravitoni), la cui esistenza viene considerata ampiamente probabile sulla base della Relativit\u00e0 generale, ma che sono troppo deboli per essere state rivelate con la tecnologia esistente. E dall'altra, esiste la possibilit\u00e0 che la cosiddetta materia oscura sia costituita da tipi di particelle non ancora identificate, e forse neanche postulate; sono operativi, o in costruzione, numerosi 'telescopi' per queste nuove particelle.\nAstrofisica di laboratorio.\nSebbene si possa dire, in un certo senso, che tutta la fisica appartenga all'astrofisica di laboratorio, ci sono alcuni argomenti della fisica di fondamentale, e forse ora esclusivo, interesse dell'astrofisica. Si tratta primariamente di:\nAstrofisica teorica.\nLa maggior parte dei fenomeni astrofisici non \u00e8 direttamente osservabile: si pensi per esempio ai processi che forniscono l'energia che il Sole irradia nello spazio, che avvengono nelle zone pi\u00f9 profonde del Sole, oppure al Big Bang, che \u00e8 avvenuto circa 13,7 miliardi di anni fa.\nPer questo motivo l'astrofisica ricorre frequentemente al supporto di modelli teorici, e cio\u00e8 rappresentazioni idealizzate dei processi allo studio, le cui conseguenze sono per\u00f2 calcolabili con precisione grazie alle teorie fisiche esistenti. Sono precisamente queste conseguenze (chiamate predizioni), che confrontate con le osservazioni, a permettere di stabilire la correttezza (o l'erroneit\u00e0) dei modelli stessi. Questi modelli consentono talvolta dei calcoli analitici (e cio\u00e8, con carta e penna), ma nella maggior parte delle situazioni si fa ricorso al computer, che consente calcoli\nnumerici assai pi\u00f9 complessi di quelli analitici: si parla allora di simulazioni, che vengono usate specialmente in cosmologia.\nProblemi classici dell'astrofisica teorica sono: la struttura e l'evoluzione stellare (comprese le fasi di nascita e morte delle stelle, che sono al momento quelle peggio comprese), la dinamica delle stelle all'interno delle galassie, l'evoluzione chimica delle galassie, le propriet\u00e0 del mezzo interstellare, la formazione delle galassie nell'universo e l'evoluzione della struttura su larga scala, le propriet\u00e0 di alcuni oggetti particolari (pulsar, buchi neri e AGN) che richiedono l'applicazione delle teorie fisiche terrestri (soprattutto la Relativit\u00e0 generale) a regimi che non sono riproducibili (perch\u00e9 troppo grandi/troppo caldi/...) nei laboratori terrestri, le propriet\u00e0 dei raggi cosmici.\nMa accanto a questi problemi, la cui soluzione richiede (probabilmente) null'altro che la fisica gi\u00e0 nota, ce ne sono altri che invece richiedono modifiche della fisica come noi la conosciamo. Il primo esempio \u00e8 il flusso dei neutrini a Terra, la cui osservazione aveva mostrato una deficienza, rispetto ai modelli teorici, di circa un fattore 3; questa discrepanza fra modelli e osservazioni, a lungo considerata il frutto di un'incompleta\ncomprensione di alcuni aspetti dell'astrofisica di base (la rotazione del Sole, o le sue propriet\u00e0 convettive) oppure della fisica nucleare sulla quale i modelli sono basati, si \u00e8 invece scoperto essere dovuta ad un fenomeno nuovo e interessante, le oscillazioni dei neutrini, che sono tipiche di alcune particelle elementari, e che non era assolutamente possibile prevedere al momento della costruzione del primo esperimento.\nAltri esempi famosi sono la presenza della materia oscura, rivelata da semplici misure astronomiche (circa il 90% di tutta la massa dell'universo \u00e8 in una forma ignota) e la ancor pi\u00f9 misteriosa energia del vuoto, che \u00e8 ci\u00f2 che genera l'accelerazione nell'espansione dell'universo recentemente."}
{"id": "12132", "revid": "919135", "url": "https://it.wikipedia.org/wiki?curid=12132", "title": "Spazio vettoriale", "text": "In matematica, uno spazio vettoriale, anche detto spazio lineare, \u00e8 una struttura algebrica composta da:\nSi tratta di una struttura algebrica di grande importanza, ed \u00e8 una generalizzazione dell'insieme formato dai vettori del piano cartesiano ordinario (o dello spazio tridimensionale) dotati delle operazioni di somma di vettori e di moltiplicazione di un vettore per un numero reale. Gli spazi vettoriali pi\u00f9 utilizzati sono quelli sui campi reale formula_1 e complesso formula_2, denominati rispettivamente \"spazi vettoriali reali\" e \"spazi vettoriali complessi\".\nSi incontrano spazi vettoriali in numerosi capitoli della matematica moderna e nelle sue applicazioni: questi servono innanzitutto per studiare le soluzioni dei sistemi di equazioni lineari e delle equazioni differenziali lineari. Con queste equazioni si trattano moltissime situazioni: quindi si incontrano spazi vettoriali nella statistica, nella scienza delle costruzioni, nella meccanica quantistica, nella teoria dei segnali, nella biologia molecolare, ecc. Negli spazi vettoriali si studiano anche sistemi di equazioni e disequazioni e in particolare quelli che servono alla programmazione matematica e in genere alla ricerca operativa.\nStrutture algebriche preliminari agli spazi vettoriali sono quelle di gruppo, anello e campo. Vi sono poi numerose strutture matematiche che generalizzano e arricchiscono quella di spazio vettoriale; alcune sono ricordate nell'ultima parte di questo articolo.\nDefinizione.\nUno spazio vettoriale su un campo formula_3 \u00e8 un insieme formula_4 dotato di due operazioni che soddisfano una certa lista di assiomi. Gli elementi di formula_4 sono detti \"vettori\" e quelli di formula_3 scalari. Le operazioni sono:\nGli assiomi che queste due operazioni devono soddisfare sono i seguenti:\nSi usano generalmente alfabeti diversi per vettori e scalari: ad esempio, i vettori si simboleggiano con caratteri in grassetto, sottolineati o sormontati da una freccia. Da queste propriet\u00e0, possono essere immediatamente dimostrate le seguenti formule, valide per ogni formula_24 e ogni formula_25:\ndove formula_27 \u00e8 l'elemento neutro dell'addizione in formula_3 e formula_29 \u00e8 l'elemento neutro dell'addizione in formula_30\nUno \"spazio vettoriale reale\" o \"complesso\" \u00e8 uno spazio vettoriale in cui formula_3 \u00e8 rispettivamente il campo formula_1 dei numeri reali o il campo formula_2 dei numeri complessi.\nUna nozione correlata \u00e8 quella di modulo.\nPrimi esempi.\nDi seguito si elencano alcuni importanti esempi di formula_3-spazi vettoriali dove formula_3 \u00e8 un campo. Siano formula_36 due interi positivi.\nSpazi Kn.\nL'insieme:\nformato da tutte le sequenze finite e ordinate di elementi di formula_3, con le operazioni di somma e di prodotto per uno scalare definite termine a termine (\"puntuali\"), \u00e8 detto l\"'formula_39-spazio numerico\", \"spazio delle formula_39-uple\" o \"spazio formula_39-dimensionale delle coordinate\" e pu\u00f2 essere considerato il prototipo di formula_3-spazio vettoriale.\nSi osserva che gli spazi formula_43 e formula_44 posseggono una infinit\u00e0 continua di elementi, mentre formula_45 ha cardinalit\u00e0 numerabile e per ogni formula_46 primo lo spazio formula_47 \u00e8 costituito da un numero finito di vettori, per la precisione formula_48\nPolinomi.\nL'insieme formula_49 dei polinomi a coefficienti in formula_3 e con variabile formula_51, con le operazioni usuali di somma fra polinomi e prodotto di un polinomio per uno scalare, forma un formula_3-spazio vettoriale.\nMatrici.\nL'insieme delle matrici formula_53 con le operazioni di somma tra matrici e prodotto di uno scalare per una matrice, \u00e8 un formula_3-spazio vettoriale.\nFunzioni.\nL'insieme formula_55 (denotato anche formula_56 ) di tutte le funzioni da un fissato insieme formula_57 in formula_3, dove:\nDa notare che formula_70, formula_49, formula_72 sono casi particolari di quest'ultimo rispettivamente con formula_73\nAltro esempio, l'insieme formula_74 di tutte le funzioni da un aperto formula_57 dello spazio euclideo formula_43 in formula_1, \u00e8 un formula_1-spazio vettoriale.\nNozioni basilari.\nLo studio della struttura di spazio vettoriale si svolge sviluppando le nozioni di sottospazio vettoriale, di trasformazione lineare (in questo caso si parler\u00e0 di omomorfismo di spazi vettorali), di base e di dimensione.\nSottospazi.\nUn sottospazio vettoriale di uno spazio vettoriale formula_4 \u00e8 un sottoinsieme formula_80 che eredita da formula_4 una struttura di spazio vettoriale. Per ereditare questa struttura, \u00e8 sufficiente che formula_80 sia non vuoto e sia chiuso rispetto alle due operazioni di somma e prodotto per scalare. In particolare, formula_80 deve contenere lo zero di formula_4.\nEsempi.\nUna retta passante per l'origine \u00e8 un sottospazio vettoriale del piano cartesiano formula_85; nello spazio vettoriale formula_86 tutti i piani e tutte le rette passanti per l'origine sono sottospazi.\nGli spazi formati dalle matrici simmetriche o antisimmetriche sono sottospazi vettoriali dell'insieme delle matrici formula_87 su formula_3.\nAltri importanti sottospazi vettoriali sono quelli di formula_89, quando formula_57 \u00e8 un insieme aperto di formula_43: gli insiemi formati dalle funzioni continue, dalle funzioni differenziabili e dalle funzioni misurabili.\nGeneratori e basi.\nUna combinazione lineare di alcuni vettori formula_92 \u00e8 una scrittura del tipo:\nUna combinazione lineare \u00e8 l'operazione pi\u00f9 generale che si pu\u00f2 realizzare con questi vettori usando le due operazioni di somma e prodotto per scalare. Usando le combinazioni lineari \u00e8 possibile descrivere un sottospazio (che \u00e8 generalmente fatto da un insieme infinito di vettori) con un numero finito di dati. Si definisce infatti il sottospazio generato da questi vettori come l'insieme di tutte le loro combinazioni lineari.\nUn sottospazio pu\u00f2 essere generato a partire da diversi insiemi di vettori. Tra i possibili insiemi di generatori alcuni risultano pi\u00f9 economici di altri: sono gli insiemi di vettori con la propriet\u00e0 di essere linearmente indipendenti. Un tale insieme di vettori \u00e8 detto base del sottospazio.\nSi dimostra che ogni spazio vettoriale non banale possiede almeno una base; alcuni spazi hanno basi costituite da un numero finito di vettori, altri hanno basi costituenti insiemi infiniti. Per questi ultimi la dimostrazione dell'esistenza di una base deve ricorrere al lemma di Zorn.\nAlla nozione di base di uno spazio vettoriale si collega quella di sistema di riferimento di uno spazio affine.\nDimensione.\nSi dimostra che tutte le basi di uno spazio vettoriale posseggono la stessa cardinalit\u00e0 (questo risultato \u00e8 dovuto a Felix Hausdorff). Questa cardinalit\u00e0 viene chiamata dimensione di Hamel dello spazio; questa entit\u00e0 in genere viene chiamata semplicemente \"dimensione\" dello spazio. La distinzione pi\u00f9 rilevante fra gli spazi vettoriali vede da una parte gli spazi di dimensione finita e dall'altra quelli di dimensione infinita.\nPer ogni intero naturale formula_39 lo spazio formula_95 ha dimensione formula_39: in effetti una sua base \u00e8 costituita dalle formula_39 formula_39-uple aventi tutte le componenti nulle con l'eccezione di una uguale alla unit\u00e0 del campo. In particolare l'insieme costituito dal solo formula_27 del campo pu\u00f2 considerarsi uno spazio a formula_27 dimensioni, la retta dotata di un'origine \u00e8 uno spazio unidimensionale su formula_1, il piano cartesiano \u00e8 uno spazio di dimensione formula_102 lo spazio formula_86 ha dimensione formula_104\nAnche i polinomi con grado al pi\u00f9 formula_39 formano un sottospazio vettoriale di dimensione formula_106 mentre la dimensione dell'insieme delle funzioni formula_107 \u00e8 pari alla cardinalit\u00e0 di formula_57.\nTra gli spazi infinito dimensionali si trovano quelli formati dall'insieme dei polinomi in una variabile o in pi\u00f9 variabili e quelli formati da varie collezioni di funzioni ad esempio gli spazi Lp.\nI vettori di uno spazio di formula_39 dimensioni, facendo riferimento a una base fissata di tale spazio, possono essere rappresentati come formula_39-uple di scalari: queste sono le loro coordinate. Questo fatto consente di affermare che ogni spazio formula_39-dimensionale su formula_3 \u00e8 sostanzialmente identificabile con formula_95.\nTrasformazioni lineari e omomorfismi.\nUna trasformazione lineare fra due spazi vettoriali formula_4 e formula_80 sullo stesso campo formula_3 \u00e8 una applicazione che manda vettori di formula_4 in vettori di formula_80 rispettando le combinazioni lineari. Dato che le trasformazioni lineari rispettano le operazioni di somma di vettori e di moltiplicazioni per scalari, esse costituiscono gli omomorfismi per le strutture della specie degli spazi vettoriali. Per denotare l'insieme degli omomorfismi da formula_4 in formula_80 si scrive formula_121. Particolarmente importanti sono gli insiemi di endomorfismi; questi hanno la forma formula_122.\nSi osserva che per le applicazioni lineari di formula_121 si possono definire le somme e le moltiplicazioni per elementi di formula_3, come per tutte le funzioni aventi valori in uno spazio su questo campo. L'insieme formula_121 munito di queste operazioni costituisce a sua volta uno spazio vettoriale su formula_3, di dimensione formula_127. Un caso particolare molto importante \u00e8 dato dallo spazio duale formula_128, che ha le stesse dimensioni di formula_4.\nSpazio vettoriale libero.\nUn esempio particolare spesso usato in algebra (e una costruzione piuttosto comune in questo campo) \u00e8 quello di \"spazio vettoriale libero\" su un insieme. L'obiettivo \u00e8 creare uno spazio che abbia gli elementi dell'insieme come base. Ricordando che, dato un generico spazio vettoriale, si dice che un suo sottoinsieme formula_130 \u00e8 una base se gli elementi di formula_130 sono linearmente indipendenti e ogni vettore si pu\u00f2 scrivere come combinazione lineare finita di elementi di formula_130, la seguente definizione nasce naturalmente: uno spazio vettoriale libero formula_4 su formula_134 e campo formula_3 \u00e8 l'insieme di tutte le combinazioni lineari formali di un numero finito di elementi di formula_134 a coefficienti in formula_3, cio\u00e8 i vettori di formula_4 sono del tipo:\ndove i coefficienti non nulli sono in numero finito, e somma e prodotto sono definite come segue:\nDa tener ben presente che queste somme sono dette formali perch\u00e9 sono da considerarsi appunto dei puri simboli. In pratica gli elementi di formula_134 servono solo come \"segnaposto\" per i coefficienti. Oltre a questa definizione pi\u00f9 intuitiva ne esiste una del tutto equivalente in termine di funzioni da formula_134 su formula_3 con supporto finito formula_145, cio\u00e8:\ndove per il secondo insieme le operazioni di somma e prodotto sono quelle naturali e la corrispondenza \u00e8:\nSpazi vettoriali con strutture aggiuntive.\nLa nozione di spazio vettoriale \u00e8 servita innanzi tutto a puntualizzare propriet\u00e0 algebriche riguardanti ambienti ed entit\u00e0 geometriche; inoltre essa costituisce la base algebrica per lo studio di questioni di analisi funzionale, che si pu\u00f2 associare a una geometrizzazione dello studio di funzioni collegate a equazioni lineari. La sola struttura di spazio vettoriale risulta comunque povera quando si vogliono affrontare in modo pi\u00f9 efficace problemi geometrici e dell'analisi funzionale. Infatti va osservato che con la sola struttura di spazio vettoriale non si possono affrontare questioni riguardanti lunghezze di segmenti, distanze e angoli (anche se la visione intuitiva degli spazi vettoriali a 2 o 3 dimensioni sembra implicare necessariamente queste nozioni di geometria elementare).\nPer sviluppare le \"potenzialit\u00e0\" della struttura spazio vettoriale risulta necessario arricchirla in molteplici direzioni, sia con ulteriori strumenti algebrici (ad es. proponendo prodotti di vettori), sia con nozioni topologiche, sia con nozioni differenziali. In effetti si pu\u00f2 prospettare una sistematica attivit\u00e0 di arricchimento degli spazi vettoriali con costruzioni che si aggiungono a quella di combinazione lineare al fine di ottenere strutture di elevata efficacia nei confronti di tanti problemi matematici, computazionali e applicativi. Per essere utili, queste costruzioni devono essere in qualche modo compatibili con la struttura dello spazio vettoriale, e le condizioni di compatibilit\u00e0 variano caso per caso.\nSpazio normato.\nUno spazio vettoriale in cui \u00e8 definita una norma, cio\u00e8 una \"lunghezza\" dei suoi vettori, \u00e8 chiamato spazio normato. L'importanza degli spazi vettoriali normati dipende dal fatto che a partire dalla norma dei singoli vettori si definisce la distanza fra due vettori come norma della loro differenza e questa nozione consente di definire costruzioni metriche e quindi costruzioni topologiche.\nSpazio di Banach.\nUno spazio normato completo rispetto alla metrica indotta \u00e8 detto spazio di Banach.\nSpazio di Hilbert.\nUno spazio vettoriale complesso (risp. reale) in cui \u00e8 definito un prodotto scalare hermitiano (risp. bilineare) definito positivo, e quindi anche i concetti di \"angolo\" e \"perpendicolarit\u00e0\" di vettori, \u00e8 chiamato spazio prehilbertiano. Uno spazio dotato di prodotto scalare \u00e8 anche normato, mentre in generale non vale il viceversa.\nUno spazio dotato di prodotto scalare che sia completo rispetto alla metrica indotta \u00e8 detto spazio di Hilbert.\nSpazio vettoriale topologico.\nUno spazio vettoriale munito anche di una topologia \u00e8 chiamato spazio vettoriale topologico.\nAlgebra su campo.\nUno spazio vettoriale arricchito con un operatore bilineare che definisce una moltiplicazione tra vettori costituisce una cosiddetta algebra su campo. Ad esempio, le matrici quadrate di ordine formula_39 munite del prodotto di matrici formano un'algebra. Un'altra algebra su un campo qualsiasi \u00e8 fornita dai polinomi su tale campo muniti dell'usuale prodotto fra polinomi.\nGeneralizzazioni.\nFibrati vettoriali.\nUn fibrato vettoriale \u00e8 una famiglia di spazi vettoriali parametrizzata con continuit\u00e0 da uno spazio topologico formula_57. Nello specifico, un fibrato vettoriale su formula_57 \u00e8 uno spazio topologico formula_151 equipaggiato con una funzione continua formula_152 tale che per ogni formula_153 la fibra formula_154 \u00e8 uno spazio vettoriale.\nModuli.\nUn modulo \u00e8 per un anello quello che uno spazio vettoriale \u00e8 per un campo. Sebbene valgano gli stessi assiomi che si applicano ai campi, la teoria dei moduli \u00e8 complicata dalla presenza di elementi (degli anelli) che non possiedono reciproco.\nSpazi affini.\nIntuitivamente, uno spazio affine \u00e8 uno spazio vettoriale la cui origine non \u00e8 fissata. Si tratta di un insieme formula_155 dotato di una funzione formula_156, dove formula_4 \u00e8 uno spazio vettoriale su un campo formula_3, generalmente indicata con il segno formula_159:\ntale che:"}
{"id": "12134", "revid": "148107", "url": "https://it.wikipedia.org/wiki?curid=12134", "title": "Catione", "text": "Un catione \u00e8 uno ione con carica positiva.\nDescrizione.\nQuesto termine fu introdotto da Faraday in riferimento alle specie chimiche che si dirigono verso il catodo durante l'elettrolisi. Faraday non aveva per\u00f2 un'idea chiara sulla natura di queste particelle. Si dovette aspettare la fine del secolo XIX perch\u00e9 Arrhenius nella sua tesi di dottorato formulasse il concetto in maniera pi\u00f9 compiuta. Egli suppose che alcuni composti chimici (che oggi chiamiamo ionici), per esempio il cloruro di sodio, dissolvendosi in acqua si scindano in particelle cariche positivamente (i cationi appunto) e negativamente (gli anioni). Questa ipotesi era in accordo con i dati sperimentali disponibili al tempo (per esempio conduttivit\u00e0 e pressione osmotica delle soluzioni e anomalie della legge di Raoult), ma non fu sufficiente per farla accettare immediatamente.\nIn seguito, con lo sviluppo della teoria atomica si giunse a una comprensione completamente soddisfacente del concetto di catione (e di ione in generale): \"i cationi sono specie chimiche in cui il numero dei protoni presenti \u00e8 maggiore di quello degli elettroni\". \nSono dunque cationi il protone isolato &lt;chem&gt;H+&lt;/chem&gt;, le particelle alfa &lt;chem&gt;^4He^2+&lt;/chem&gt;, gli ioni sodio &lt;chem&gt;Na+&lt;/chem&gt;, quelli ammonio &lt;chem&gt;NH4^+&lt;/chem&gt;, ecc.\nI cationi liberi si trovano in quantit\u00e0 significative nelle corone stellari, dove la temperatura \u00e8 sufficientemente elevata per ionizzare gli atomi. I loro spettri di assorbimento e di fluorescenza sono rilevabili dalla Terra e differiscono da quelli dei rispettivi atomi. Questo fatto cre\u00f2 inizialmente confusione, alcuni astronomi ritennero di aver scoperto nuovi elementi, uno di questi fu chiamato coronio. Le discussioni in proposito proseguirono per diversi anni prima di venire a capo della questione.\nSi possono produrre cationi in fase gassosa fornendo agli atomi o alle molecole energia superiore alla loro energia di ionizzazione, per esempio sottoponendoli a radiazione elettromagnetica di frequenza sufficientemente elevata, a fasci di elettroni, a un campo elettrico sufficientemente intenso, ecc.\nLa ionizzazione \u00e8 il processo su cui si basa la spettroscopia fotoelettronica una tecnica d'indagine della materia molto potente.\nMolto pi\u00f9 semplice \u00e8 la produzione di cationi in soluzione. Come aveva gi\u00e0 intuito Arrhenius, la dissoluzione di numerosi sali avviene secondo lo schema:\nNel caso per esempio del solfato di sodio in acqua, si ha:\n&lt;chem&gt;(aq)&lt;/chem&gt; e &lt;chem&gt;(sol)&lt;/chem&gt; stanno a indicare che gli ioni in soluzione sono solvatati, ossia sono coordinati dalle molecole del solvente. \u00c8 questa interazione la forza motrice della dissoluzione. Tipicamente solo quei solventi che hanno una costante dielettrica elevata sono in grado di favorire la dissoluzione di composti ionici. Soddisfano questo requisito l'acqua, il fluoruro di idrogeno, l'acido solforico, la formammide, ecc.\n\u00c8 per\u00f2 possibile promuovere la formazione di cationi in numerosi altri solventi sfruttando interazioni specifiche, per esempio l'effetto macrociclo.\nQueste tematiche sono il campo tradizionale di interesse della chimica di coordinazione."}
{"id": "12141", "revid": "766678", "url": "https://it.wikipedia.org/wiki?curid=12141", "title": "Spazio lineare", "text": ""}
{"id": "12143", "revid": "554814", "url": "https://it.wikipedia.org/wiki?curid=12143", "title": "Nirvana (gruppo musicale)", "text": "I Nirvana sono stati un gruppo grunge statunitense formatosi nella citt\u00e0 di Aberdeen (Washington) attivo dal 1987 sino al 1994, anno della morte del \"frontman\" Kurt Cobain.\nPrincipali artefici del successo del genere grunge e in generale dell'alternative rock, furono uno tra i gruppi pi\u00f9 noti nella musica dei primi anni novanta e una delle ultime band grunge prima dell'avvento del punk revival. Fondatori e membri del gruppo sin dall'esordio furono Kurt Cobain (voce e chitarra) e il bassista Krist Novoselic. Vari batteristi hanno invece militato nel gruppo, tra i quali il primo di rilevante importanza fu Chad Channing, con cui il gruppo registr\u00f2 l'album d'esordio \"Bleach\" (1989) e il successivo demo di Butch Vig, che port\u00f2 i Nirvana all'attenzione delle case discografiche pi\u00f9 importanti. Channing fu in seguito sostituito a causa della scarsa potenza sonora e della vacillante solidit\u00e0 ritmica. La formazione definitiva fu raggiunta verso la fine del 1990, quando Dave Grohl, ex batterista degli Scream, si un\u00ec al gruppo.\nIl gruppo ha venduto quasi 75 milioni di dischi, di cui venticinque milioni solo negli Stati Uniti. I Nirvana sono stati inseriti al 30\u00ba posto nella lista dei 100 migliori artisti secondo \"Rolling Stone\". I Nirvana sono stati inseriti nella Rock and Roll Hall of Fame nel 2014, il primo anno in cui il gruppo era eleggibile; la biografia del museo del gruppo afferma che i Nirvana \u00abhanno iniziato una rivoluzione del rock\u00bb e \u00abrimanendo con un'influenza duratura e una sfida\u00bb, prima di dichiarare \u00abla prova che il giusto gruppo con il rumore giusto pu\u00f2 cambiare il mondo\u00bb.\nStoria del gruppo.\nFormazione e primi anni (1985\u20131987).\nIl primo grande amore musicale di Kurt Cobain furono i Melvins. Una volta compiuti i sedici anni incontr\u00f2 l'allora bassista Dale Crover, futuro batterista dei Melvins (e per un breve periodo dei Nirvana) e il batterista Greg Hokanson. I tre fondarono un trio con il nome di Fecal Matter, quindi cominciarono a registrare alcune canzoni a casa di Mary, una zia di Cobain. Le canzoni registrate in quel periodo si avvicinavano molto all'heavy metal, anche se con un suono molto sporco e rumoroso e in alcuni casi al limite della cacofonia. Alcuni mesi dopo Greg abbandon\u00f2 il gruppo e Dale si trov\u00f2 a dover suonare sia il basso sia la batteria.\nNel dicembre del 1986 i due registrarono il loro secondo demo sempre a casa della zia di Cobain, questa volta su quattro piste, intitolato \"Illiteracy Will Prevail\". In questo demo vengono incise due canzoni che avrebbero fatto poi parte del repertorio dei Nirvana, \"Downer\" e \"Spank Thru\". Il tono generale dei pezzi registrati era quello di un hardcore punk violento, non privo di alcune incursioni nel noise rock.\nIntanto il \"frontman\" dei Melvins Buzz Osborne lo present\u00f2 a Krist Novoselic (interessato al punk come Cobain) e i due fondarono un gruppo chiamato The Stiff Woodies con una formazione molto variabile che ruotava intorno a Novoselic e Cobain. Il gruppo cambi\u00f2 nome numerose volte fino a Nirvana, nome assunto solo nel 1987, quando Cobain ne divent\u00f2 chitarrista e cantante e Chad Channing entr\u00f2 nel gruppo come batterista.\nPrime pubblicazioni (1987\u20131990).\nIl gruppo scelse definitivamente il nome Nirvana nel 1987: Cobain rivel\u00f2 in seguito al suo biografo Michael Azerrad di aver optato per Nirvana in quanto desiderava un nome che esprimesse un concetto gradevole e pacifico, in opposizione a gruppi come gli Angry Samoans. I Nirvana suonarono il loro primo concerto con questo nome nel marzo dello stesso anno e un paio di mesi dopo trovarono in Chad Channing un batterista fisso.\nL'anno successivo venne pubblicato il primo singolo del terzetto, \"Love Buzz\", dall'etichetta discografica indipendente di Seattle Sub Pop. Si trattava di una cover dell'omonimo brano degli Shocking Blue e ricevette una buona accoglienza. Il 15 giugno 1989 i Nirvana pubblicarono il proprio album d'esordio intitolato \"Bleach\", registrato con il produttore locale Jack Endino, che aveva gi\u00e0 collaborato con il complesso in occasione di alcuni demo. \"Bleach\" presentava un suono fortemente influenzato dai Melvins. e dall'heavy metal.\nNel 2001 in un'intervista a \"Rolling Stone\" Novoselic rivel\u00f2 che durante il tour successivo a \"Bleach\" il gruppo era solito ascoltare una musicassetta con gli Smithereens su un lato e i Celtic Frost dall'altro lato, ipotizzando che il suono dell'album possa essere scaturito da questa combinazione. Il nome derivava da una campagna pubblicitaria dell'epoca contro l'AIDS che invitava i tossicodipendenti a pulire i loro aghi con la candeggina (in inglese: \u00abbleach\u00bb).\nAll'interno dell'album era presente \"About a Girl\", brano che si distacca molto dal resto del disco essendo una ballata molto differente, ad esempio, dalla furia di \"Blew\". Questa traccia, una delle prime canzoni pop scritte da Cobain, parlava della sua fidanzata di allora, Tracy Marander. Il denaro necessario per la registrazione venne fornito dall'amico Jason Everman e stando alle note dell'album ammontava a 606,17 dollari. Everman, in seguito secondo chitarrista dei Nirvana, conobbe Cobain attraverso Dylan Carlson, e si offre lui stesso di prestare la somma necessaria al pagamento. Sebbene Everman non avesse partecipato alle registrazione, \u00e8 accreditato tra le note dell'album come chitarrista poich\u00e9 secondo Novoselic i Nirvana \u00abvolevano farlo sentire pi\u00f9 a suo agio con il gruppo\u00bb. Una volta terminate le sessioni di registrazione Everman divenne del gruppo come secondo chitarrista, ma fu scaricato dal gruppo dopo un tour negli Stati Uniti.\nIn un'intervista del 1989 Cobain not\u00f2 che lo stile del gruppo stava cambiando: \u00abLe prime canzoni erano molto aggressive, ma man mano che passava il tempo sono diventate sempre pi\u00f9 pop allo stesso modo in cui sono diventato pi\u00f9 allegro. Adesso le canzoni parlano dei problemi delle relazioni sentimentali\u00bb. Nell'aprile 1990 il trio inizi\u00f2 a lavorare con il produttore Butch Vig agli Smart Studios di Madison (Wisconsin) per registrare il seguito di \"Bleach\". Durante le sessioni Cobain e Novoselic si lamentarono dello stile di batteria di Channing e quest'ultimo si sent\u00ec frustrato in quanto poco coinvolto nella scrittura delle canzoni. Non molto dopo il termine delle sessioni Channing lasci\u00f2 il gruppo e fu rimpiazzato per breve tempo prima da Dale Crover dei Melvins, poi da Dan Peters dei Mudhoney, con cui viene registrata \"Sliver\". Poche settimane dopo Buzz Osborne dei Melvins present\u00f2 al gruppo Dave Grohl, in cerca di un nuovo complesso in seguito all'improvviso scioglimento degli Scream, gruppo hardcore punk in cui militava. Pochi giorni dopo il ritorno a Seattle egli partecip\u00f2 a un provino per entrare nel gruppo con esito positivo e che Novoselic descrisse cos\u00ec: \u00abIn un paio di minuti capimmo che era il batterista giusto per noi\u00bb.\nIl successo (1990\u20131992).\nIn disaccordo con la Sub Pop i Nirvana decisero di cercare un contratto con un'etichetta pi\u00f9 grande. In seguito alle ripetute raccomandazioni di Kim Gordon dei Sonic Youth il gruppo firm\u00f2 con la DGC Records nel 1990. Successivamente il terzetto inizi\u00f2 a registrare il suo secondo album, \"Nevermind\", scegliendo Butch Vig come produttore e i Sound City Studios di Van Nuys come studio di registrazione. Per due mesi il gruppo lavor\u00f2 su un ampio numero di tracce, alcune delle quali, come \"In Bloom\" e \"Breed\", erano gi\u00e0 nel repertorio da tempo; altre, come \"On a Plain\" e \"Stay Away\", erano ancora prive dei testi. Dopo il termine delle sessioni Vig e il gruppo avviarono il missaggio dell'album, che fu ritenuto insoddisfacente. Per questo motivo assunsero il mixer degli Slayer Andy Wallace per il missaggio finale, il quale fu in seguito criticato dai Nirvana per aver pulito eccessivamente il suono.\nInizialmente le aspettative di vendita della DGC Records erano attorno alle 250.000 copie, il risultato ottenuto da \"Goo\" dei Sonic Youth, ma il singolo \"Smells Like Teen Spirit\" ottenne un inaspettato successo, in parte grazie al frequente passaggio del video su MTV. Durante un tour in Europa negli ultimi mesi del 1991 i Nirvana si accorsero che registravano spesso il tutto esaurito, che le troupe televisive li seguivano ormai costantemente e che \"Smells Like Teen Spirit\" era quasi onnipresente in radio e MTV. A Natale del 1991 \"Nevermind\" vendeva 400.000 copie alla settimana nei soli Stati Uniti.\nL'11 gennaio 1992 l'album raggiunse la prima posizione della \"Billboard 200\", scalzando \"Dangerous\" di Michael Jackson, oltre a raggiungere la prima piazza in vari altri Stati di tutto il mondo. In quello stesso mese \"Billboard\" dichiar\u00f2 che \u00abi Nirvana sono quel gruppo raro che ha tutto: il favore della critica, il rispetto dell'industria discografica, successo commerciale e una solida schiera di fan alternativa\u00bb.\nNel febbraio 1992 in seguito al Pacific Rim tour Cobain spos\u00f2 la cantante degli Hole Courtney Love nelle Hawaii. La prima figlia Frances Bean Cobain nacque pochi mesi dopo in agosto. A causa dell'eccessiva stanchezza il gruppo decise di non intraprendere un altro tour negli Stati Uniti in supporto a \"Nevermind\", optando invece per pochi concerti verso la fine dell'anno. Pochi giorni dopo la nascita di Frances Bean i Nirvana si esibirono in uno dei loro concerti pi\u00f9 noti al festival di Reading. Mentre giravano voci sulle condizioni di salute di Cobain e su un possibile scioglimento del terzetto, Cobain si present\u00f2 sul palco su una sedia a rotelle, per poi unirsi al resto del gruppo suonando sia il materiale di \"Bleach\" sia quello di \"Nevermind\". Dave Grohl rivel\u00f2 nel 2005 al programma radio \"Loveline\" che il gruppo temeva seriamente che il concerto sarebbe stato un completo disastro, ma che esso si trasform\u00f2 in uno dei concerti pi\u00f9 memorabili dei Nirvana.\nMeno di due settimane dopo i Nirvana si esibiscono agli MTV Video Music Awards. Durante le prime prove Cobain annunci\u00f2 che durante la trasmissione il gruppo avrebbe suonato una nuova canzone e i Nirvana iniziarono a provare \"Rape Me\". I dirigenti di MTV furono scioccati dalla canzone, credendo che il testo si riferisse a loro e pur di non permettere la messa in onda di \"Rape Me\" minacciarono di escludere i Nirvana dal programma e di non trasmettere pi\u00f9 i loro video musicali. Dopo una serie di accese discussioni il gruppo decise di suonare \"Lithium\", il loro ultimo singolo.\nAll'inizio dell'esibizione Cobain simul\u00f2 le prime note di \"Rape Me\" prima di iniziare \"Lithium\", mentre verso la fine della canzone, irritato per la rottura del suo amplificatore, Novoselic decise di lanciare il basso in aria sbagliando tuttavia la misura del lancio, con il basso che gli cade sulla sua fronte, facendolo cadere dal palco. Infine mentre Cobain distrugge la strumentazione del gruppo Grohl corre alla telecamera e inizia a urlare ripetutamente \u00abHi, Axl!\u00bb, riferendosi al cantante dei Guns N' Roses Axl Rose, con il quale avevano avuto un litigio prima dell'evento.\nNel dicembre 1992 i Nirvana pubblicarono \"Incesticide\", una raccolta di rarit\u00e0 e lato B, con il proposito di bloccare il crescente mercato dei \"bootleg\" illegali dei propri concerti. Il disco conteneva sia tracce di singoli e EP gi\u00e0 pubblicati, tra cui \"Sliver\" e \"Dive\", sia tracce di alcune sessioni con la BBC, tra cui \"Been a Son\" e \"Aneurysm\", sia cover di The Vaselines e Devo.\n\"In Utero\", gli ultimi mesi e la morte di Cobain (1993\u20131994).\nPer il terzo album, \"In Utero\", il gruppo scelse il produttore Steve Albini, noto per il suo operato in \"Surfer Rosa\" dei Pixies. In particolare Cobain insistette su questa scelta, dichiarando che Albini era l'unico produttore che i Nirvana avrebbero accettato, in quanto avrebbe garantito un suono pi\u00f9 naturale e meno raffinato. Le sessioni furono soddisfacenti e rapide e il disco venne registrato e mixato in solo due settimane al Pachyderm Studio di Cannon Falls per un costo complessivo di circa 25.000 dollari.\nAlcune settimane dopo il completamento della registrazione il \"Chicago Tribune\" e \"Newsweek\" riportarono voci secondo le quali la Geffen Records considerava l'album non pubblicabile. I fan del gruppo reagirono credendo che la libert\u00e0 artistica del terzetto fosse messa in discussione dall'etichetta. Sebbene le voci sul rifiuto della Geffen erano infondate, i Nirvana erano insoddisfatti da alcuni aspetti del lavoro di Albini; pi\u00f9 precisamente consideravano i livelli del basso poco udibili e Cobain pens\u00f2 che \"Heart-Shaped Box\" e \"All Apologies\" non suonassero perfettamente. Il noto produttore dei R.E.M. Scott Litt si occup\u00f2 del remissaggio di queste due tracce, a cui Cobain aggiunse altri strumenti e la voce di sottofondo.\nNel settembre 1993 \"In Utero\" debutt\u00f2 alla posizione numero uno della \"Billboard 200\". Christopher John Farley scrisse su \"Time\" nella sua recensione di \"In Utero\": \u00abNonostante i timori di alcuni fan della musica alternativa, i Nirvana non si sono adattati alle tendenze dominanti, sebbene questo nuovo potente album possa forzare ancora una volta tali tendenze ad adattarsi ai Nirvana\u00bb. Nonostante le ottime vendite \"In Utero\" non riusc\u00ec a eguagliare il suo predecessore \"Nevermind\", ma ciononostante nell'autunno del 1993 i Nirvana intrapresero il primo grande tour negli Stati Uniti in oltre due anni, servendosi anche di Pat Smear, ex dei Germs, come secondo chitarrista.\nLa copertina dell'album, raffigurante una donna alata e scarnificata fino a vederne le interiora, fu realizzata da Alex Grey, artista psichedelico che sarebbe diventato celebre in seguito per le copertine dei Tool.\nNel novembre 1993 i Nirvana si esibirono a \"MTV Unplugged\" insieme al nuovo chitarrista Pat Smear. Il quartetto decise di non suonare i loro successi pi\u00f9 famosi, con l'eccezione di \"All Apologies\" e \"Come as You Are\". In seguito Grohl dichiar\u00f2: \u00abSapevamo di non voler fare una versione acustica di \"Teen Spirit\"... Sarebbe stato incredibilmente stupido\u00bb. La lista delle tracce suonate dal gruppo comprendeva anche alcune cover dei Meat Puppets, i cui componenti si unirono al gruppo durante l'esibizione. Dopo il termine della cover di \"Where Did You Sleep Last Night\" di Lead Belly che chiuse la scaletta il produttore Alex Coletti tent\u00f2 di convincere il quartetto a suonare un bis. Lo stesso Coletti dichiar\u00f2: \u00abKurt disse: non posso superare quest'ultima canzone. E dopo che ebbe detto questo, mi girai indietro. Perch\u00e9 sapevo che aveva ragione\u00bb. L'esibizione dei Nirvana venne trasmessa per la prima volta su MTV il 14 dicembre 1993.\nNelle prime settimane del 1994 i Nirvana iniziarono un nuovo tour europeo, che venne per\u00f2 sospeso dopo che il 1\u00ba marzo a Monaco di Baviera a Cobain furono diagnosticate una bronchite e una forte laringite. Per questo motivo il concerto del 2 marzo che si sarebbe dovuto tenere proprio a Monaco fu cancellato.\nA Roma la mattina del 4 marzo Courtney Love trov\u00f2 Cobain privo di coscienza nella propria camera d'albergo: egli venne immediatamente trasportato all'ospedale, dove si scopr\u00ec che l'incoscienza era il risultato di una combinazione di Rohypnol (medicina che utilizzava abitualmente sua moglie) e champagne. Tutte le rimanenti date del tour furono cancellate, incluse alcune nel Regno Unito.\nNelle settimane successive Cobain ricadde nella dipendenza dall'eroina, acconsentendo tuttavia a seguire un programma di riabilitazione in un centro specializzato. Dopo meno di una settimana passata nel centro Cobain salt\u00f2 il muro di cinta e torn\u00f2 a Seattle in aereo. Una settimana dopo, l\u20198 aprile 1994 venne trovato morto nella sua casa di Seattle con una lesione da arma da fuoco alla testa e i Nirvana si sciolsero immediatamente.\nDopo i Nirvana (1994\u2013presente).\nNegli anni successivi allo scioglimento sia Novoselic sia Grohl sono rimasti attivi in campo musicale, con il secondo che registr\u00f2 una serie di demo che in seguito divenne l'album d'esordio dei Foo Fighters, i quali diventarono il principale progetto musicale del batterista, ottenendo anche un grande successo commerciale e diventando una delle principali rock band contemporanee.\nOltre ai Foo Fighters Grohl ha collaborato anche con Paul McCartney, Tom Petty and the Heartbreakers, Mike Watt, Queens of the Stone Age, Tenacious D, Nine Inch Nails e Killing Joke. Inoltre ha registrato un album composto esclusivamente di canzoni heavy metal assieme a vari nomi del metal anni ottanta sotto il nome Probot. Grohl ha anche lavorato nel supergruppo Them Crooked Vultures con Josh Homme dei Queens of the Stone Age e John Paul Jones dei Led Zeppelin.\nDopo la fine dei Nirvana invece Novoselic form\u00f2 gli Sweet 75. Tuttavia questo progetto ebbe breve vita e in seguito Novoselic fece parte degli Eyes Adrift insieme a Curt Kirkwood (ex Meat Puppets) e Bud Gaugh (ex Sublime), oltre a fondare insieme a Kim Thayil dei Soundgarden e Jello Biafra dei Dead Kennedys i No WTO Combo, esibitosi in un'unica occasione in protesta contro il WTO del 1999.\nNel dicembre 2006 Novoselic ha preso il posto di Bruno DeSmartas come bassista dei Flipper per un tour in Regno Unito e Irlanda e alcune date negli Stati Uniti. Novoselic \u00e8 anche impegnato come attivista politico e ha fondato il comitato politico JAMPAC in difesa dei diritti dei musicisti. Nel 2004 ha anche pubblicato un libro intitolato \"Of Grunge and Government: Let's Fix This Broken Democracy\", che si occupa sia della sua carriera musicale sia di problemi politici e sociali.\nGrohl e Novoselic hanno inoltre collaborato nelle canzoni dei Foo Fighters: la prima, \"Walking a Line\", in cui l'ex bassista dei Nirvana ha eseguito l'accompagnamento vocale; e \"I Should Have Known\", in cui Krist suona il basso e la fisarmonica.\nL'ultima formazione dei Nirvana (Grohl, Novoselic, Smear) si \u00e8 riunita per la prima volta dal decesso di Cobain il 12 dicembre 2012 a New York in occasione del concerto in memoria delle vittime dell'uragano Sandy, con alla voce lo storico membro dei Beatles Paul McCartney, suonando l'inedito \"Cut Me Some Slack\", canzone contenuta nella colonna sonora del film-documentario \"Sound City\", prodotto dallo stesso Grohl.\nI quattro si sono poi ripetuti il 16 dicembre al \"Saturday Night Live\".\nStile e influenze.\nSebbene le radici estetiche dei Nirvana si trovassero saldamente ancorate nell'alternative rock, il gruppo nutriva un grande amore per la musica melodica. Molto forte era anche l'influenza hardcore punk, derivata dalle loro radici e ravvisabile nei testi e negli ideali propagati al pubblico. Questa ambiguit\u00e0 port\u00f2 i Nirvana a combattere con forza la loro celebrit\u00e0, diventando cos\u00ec uno dei pi\u00f9 famosi gruppi anti-rockstar della storia. Nonostante il tentativo con \"In Utero\" di allontanarsi dalle tendenze dominanti, i Nirvana sono tuttora considerati uno dei gruppi pi\u00f9 influenti di tutta la storia del rock and roll.\nPi\u00f9 precisamente i Nirvana erano influenzati da gruppi molto diversi tra loro come Black Sabbath, Pixies, Cheap Trick, The Vaselines, Meat Puppets, Devo e The Raincoats. Come ha scritto lo stesso Cobain nei suoi diari, riferendosi alla molteplicit\u00e0 di influenze del gruppo: \nI Nirvana hanno avuto un notevole impatto sulla musica dei gruppi a venire, risultando tra i principali ispiratori del fenomeno post-grunge. In quanto tali hanno ispirato numerosi artisti, tra cui Nickelback, Seether, Silverchair, Queens of the Stone Age, Weezer, Powderfinger, The Pretty Reckless e Lifehouse.\nAlbum postumi.\nDallo scioglimento dei Nirvana sono stati pubblicati molti album postumi, il primo dei quali fu \"MTV Unplugged in New York\", uscito alcuni mesi dopo la morte di Cobain. Solo due settimane pi\u00f9 tardi venne pubblicato il VHS \"Live! Tonight! Sold Out!!\", che secondo i piani originari doveva essere pubblicato insieme a un album dal vivo. Tuttavia questa pubblicazione non vide la luce subito a causa del turbamento di Grohl e Novoselic, dal momento che erano passati pochi mesi dalla morte di Cobain. L'album fu pubblicato solo nel 1996 con il nome \"From the Muddy Banks of the Wishkah\"\nNell'agosto 1997, il sito web Wall of Sound riport\u00f2 una voce secondo la quale Grohl e Novoselic stavano preparando un cofanetto con canzoni rare dei Nirvana. Quattro anni dopo l'etichetta del gruppo annunci\u00f2 che l'album era pronto e che sarebbe stato pubblicato nel mese di settembre in occasione del decimo anniversario di \"Nevermind\". Tuttavia poco prima della pubblicazione Courtney Love chiese la non pubblicazione del materiale e cit\u00f2 in giudizio Grohl e Novoselic, accusandoli di utilizzare il nome Nirvana per interessi personali. Segu\u00ec una lunga battaglia legale sui diritti delle canzoni del gruppo che dur\u00f2 pi\u00f9 di un anno.\nLa maggior parte delle controversie stava nei diritti di \"You Know You're Right\", un inedito registrato durante l'ultima sessione di registrazione del gruppo. Difatti Grohl e Novoselic intendevano pubblicarlo nel cofanetto che avrebbe dovuto contenere tutte le rarit\u00e0 del gruppo, ma Love sosteneva che la traccia fosse pi\u00f9 importante di una semplice rarit\u00e0 e che dovesse essere pubblicato in un altro album con i pi\u00f9 grandi successi. Dopo pi\u00f9 di un anno le parti si accordarono decidendo di pubblicare un album dei loro pi\u00f9 grandi successi intitolato semplicemente \"Nirvana\" e in cambio Love acconsent\u00ec a cedere alcuni demo di Cobain affinch\u00e9 potessero essere inclusi nel cofanetto.\n\"Nirvana\" fu pubblicato il 29 ottobre 2002 e oltre a \"You Know You're Right\" conteneva tutti i maggiori successi del gruppo e varie versioni di altre tracce. Il cofanetto \"With the Lights Out\" fu pubblicato nel novembre 2004 ed era composto dai demo di Cobain e da varie tracce di concerto registrate durante tutta la carriera del gruppo. L'anno seguente fu pubblicato un ulteriore cofanetto, intitolato \"Sliver - The Best of the Box\" e che conteneva le diciannove tracce di \"With the Light Out\" e tre inediti, tra cui la versione demo di \"Spank Thru\" dei Fecal Matter.\nDa allora sono stati pubblicati vari altri album, inclusi \"Live! Tonight! Sold Out!!\" su DVD nel 2006 e una ristampa di \"MTV Unplugged in New York\" sempre su DVD l'anno successivo. La pubblicazione pi\u00f9 recente \u00e8 \"Live at Reading\", contenente l'esibizione al festival di Reading del 1992 e che ha visto la luce nel novembre 2009 come CD/DVD. Nello stesso anno \u00e8 stato anche ristampato \"Bleach\" in un'edizione per il ventesimo anniversario sia su CD sia su vinile: esso includeva anche un concerto inedito dei Nirvana svoltosi il 9 febbraio 1990 al Pine Street Theatre di Portland.\nNel 2011 \"Nevermind\" \u00e8 stato restaurato per l'anniversario dei vent'anni della sua uscita; \u00e8 stato pubblicato in due versioni: \"Deluxe Edition\" e \"Super Deluxe Edition\". Quest'ultima includeva il DVD \"Live at the Paramount\", registrato al Paramount Theatre di Seattle nel 1991. Il video \u00e8 stato poi commercializzato singolarmente sia in DVD sia in Blu-ray.\nNel 2013 anche \"In Utero\" \u00e8 stato restaurato in occasione del ventesimo anniversario della sua uscita, anch'esso uscito in \"Deluxe Edition\" e \"Super Deluxe Edition\", che include un DVD uscito poi singolarmente anche nella versione Blu-ray dal titolo \"Live and Loud\", registrato nel 1993 al Central Waterfront di Seattle durante la trasmissione omonima.\nNel 2014 in occasione del Record Store Day di aprile \u00e8 stato pubblicato un vinile contenente \"Pennyroyal Tea\". Il vinile \u00e8 risultato il pi\u00f9 venduto durante la settimana del 13 aprile negli Stati Uniti.\nNella cultura di massa.\nEsistono altri due gruppi chiamati Nirvana; il primo fu popolare durante gli anni sessanta, il secondo \u00e8 invece un gruppo christian rock nato negli anni ottanta. I Nirvana furono citati a giudizio e dovettero pagare un indennizzo a entrambi i gruppi omonimi per un totale di 300.000 dollari.\nLa serie televisiva statunitense \"Cold Case - Delitti irrisolti\" ha come colonna sonora alcune canzoni dei Nirvana.\nAi Nirvana \u00e8 stata dedicata la puntata de \"I Simpson\" intitolata \"Lo show degli anni novanta\" della diciannovesima stagione, nella quale si pu\u00f2 vedere Homer che dopo il liceo cre\u00f2 un gruppo grunge ispirato appunto ai Nirvana. Nella finzione Homer \u00e8 stato temporaneamente lasciato da Marge ed \u00e8 diventato un famoso e infelice cantante grunge con il suo gruppo, i Tristorgasmo (in originale Sadgasm). In una scena si vedeva un uomo, che dichiar\u00f2 di essere il cugino di Cobain, parlare al telefono con questi per fargli sentire il suono che stava cercando per i Nirvana (questa \u00e8 una parodia del primo film \"Ritorno al futuro\"), ovvero il grunge di Homer. Alla fine Homer \u00e8 tornato insieme a Marge dopo che lei lo ha salvato quando lui si era rinchiuso nella sua residenza con alcool e siringhe (riferimento alla fine di Cobain): in realt\u00e0 non \u00e8 droga, bens\u00ec insulina, in quanto \u00e8 diventato diabetico a causa dei troppi frullati."}
{"id": "12147", "revid": "198277", "url": "https://it.wikipedia.org/wiki?curid=12147", "title": "Juventus Football Club", "text": "La Juventus Football Club (), meglio nota come Juventus (), \u00e8 una societ\u00e0 calcistica italiana con sede nella citt\u00e0 di Torino.\nFondata nel 1897 da un gruppo di studenti liceali locali, la \"Juve\", com'\u00e8 colloquialmente abbreviata, \u00e8 il secondo club professionistico per anzianit\u00e0 tra quelli tuttora attivi nel Paese, dopo il (1893); \u00e8 il pi\u00f9 titolato e con maggior tradizione sportiva oltrech\u00e9 uno dei pi\u00f9 blasonati al mondo con 70 trofei ufficiali vinti durante la militanza al vertice della piramide sportiva nazionale, tra cui il primato di 36 titoli di campione d'Italia e 11 in competizioni UEFA. Partecipa alla Serie A, il massimo campionato italiano, a cui ha preso parte stabilmente sin dall'esordio nel 1900, eccezione fatta per la stagione 2006-2007. Dopo aver esordito in divisa rosanero, ai primi del Novecento adott\u00f2 l'odierna tenuta di gioco bianconera.\nIl legame con la famiglia Agnelli, che dura in modo quasi ininterrotto dal 1923, \u00e8 il primo e pi\u00f9 duraturo sodalizio imprenditoriale-sportivo in Italia; attraverso un peculiare modello gestionale instaurato nel frattempo, quella bianconera divenne una delle prime societ\u00e0 sportive italiane a raggiungere uno status professionistico \"ante litteram\", affermandosi a livello nazionale dal decennio successivo e in ambito internazionale dalla met\u00e0 degli anni 1970. Nel decennio seguente divent\u00f2 il primo club ad aver vinto tutte e tre le maggiori competizioni europee: la Coppa UEFA (1976-1977), la Coppa delle Coppe (1983-1984) e la Coppa dei Campioni (1984-1985); coi trionfi nella Supercoppa UEFA 1984 e nella Coppa Intercontinentale 1985 divenne inoltre il primo al mondo ad avere conquistato tutti i trofei ufficiali maschili della propria confederazione di appartenenza allora vigenti, un record ulteriormente migliorato con il successo in Coppa Intertoto 1999. \nQuotata alla Borsa Italiana dal 2001, la Juventus \u00e8 una societ\u00e0 per azioni posizionata pressoch\u00e9 stabilmente, dalla seconda met\u00e0 degli anni 1990, tra i primi dieci club calcistici su scala mondiale in ambito finanziario per fatturato, valore borsistico e profitti. Numerosi calciatori sono stati premiati durante la militanza nel club con i massimi riconoscimenti individuali, come il Pallone d'oro (8) e il FIFA World Player (3), entrambi record a livello italiano condivisi con il ; il suo contributo alla nazionale italiana, ininterrotto dai primi anni 1920 oltrech\u00e9 il maggiore tra le squadre italiche, \u00e8 stato decisivo per i successi della rappresentativa nazionale. \u00c8 inoltre forte del pi\u00f9 numeroso sostegno a carattere nazionale oltrech\u00e9 molto esteso su scala globale, principalmente nei Paesi a forte emigrazione italiana, che ne fanno contemporaneamente un simbolo anticampanilistico e di italianit\u00e0. Nel 2000 la Juventus fu inserita dalla FIFA al settimo posto (prima italiana) nella classifica secolare sui migliori club al mondo, mentre nel 2009 fu nominata dall'IFFHS migliore squadra nel Paese e seconda a livello europeo, dopo il , del XX secolo.\nStoria.\nNell'autunno del 1897 vide la luce a Torino lo Sport-Club Juventus per iniziativa di un gruppo di studenti del liceo classico Massimo d'Azeglio; tra essi Luigi Forlano e i fratelli Eugenio ed Enrico Canfari. Tre anni pi\u00f9 tardi, con il nome di Foot-Ball Club Juventus, la societ\u00e0 si iscrisse al suo primo campionato italiano. Il primo titolo nazionale arriv\u00f2 gi\u00e0 nel 1905, tuttavia appena l'anno dopo il presidente della societ\u00e0, lo svizzero Alfred Dick, a seguito di accese discussioni di spogliatoio lasci\u00f2 la Juventus e, assieme a un gruppo di soci dissidenti, si un\u00ec alla per dare vita al : l'episodio, oltre a segnare l'origine del derby della Mole, fu l'inizio di una serie di problemi finanziari e sportivi che culminarono nel 1913, quando la squadra bianconera evit\u00f2 la retrocessione in Promozione grazie a un ripescaggio.\nDopo la prima guerra mondiale la Juventus, risollevatasi con la presidenza di Giuseppe Hess e Corrado Corradini, miglior\u00f2 il suo piazzamento in campionato e forn\u00ec i primi giocatori alla nazionale italiana. Edoardo Agnelli assunse la presidenza della societ\u00e0 il 24 luglio 1923. Con l'ulteriore arrivo del primo allenatore professionista, l'ungherese Jen\u0151 K\u00e1roly, giunse la vittoria del secondo tricolore nella stagione 1925-1926.\nIl primo ciclo vincente della societ\u00e0, grazie all'apporto di elementi come Giovanni Ferrari, Raimundo Orsi, Luis Monti e il trio difesivo Combi-Rosetta-Caligaris, giunse tra il 1930-1931 e il 1934-1935, quando arrivarono cinque scudetti consecutivi, uniti al raggiungimento delle semifinali di Coppa dell'Europa Centrale per quattro anni di fila; allenatore della squadra in quattro delle cinque vittoriose stagioni fu Carlo Carcano, uno dei precursori del \u00abmetodo\u00bb. Molti giocatori di quella Juventus formarono il nucleo della nazionale italiana vittoriosa nella Coppa Internazionale e nel . La prematura morte di Edoardo Agnelli, avvenuta nel 1935, coincise con la fine del cosiddetto \u00abQuinquennio d'oro\u00bb. Sul finire del periodo interbellico arriv\u00f2 comunque la prima Coppa Italia dei bianconeri (1938).\nNel secondo dopoguerra sotto la presidenza di Gianni Agnelli e in seguito di suo fratello Umberto la Juventus torn\u00f2 alla ribalta dopo tre lustri conoscendo un secondo ciclo di vittorie, grazie anche all'arrivo di Omar S\u00edvori e John Charles, che insieme a Giampiero Boniperti formarono il \u00abTrio Magico\u00bb: tre scudetti tra il 1958 e il 1961, il primo dei quali fu il decimo e le valse il diritto a poter esporre sulle maglie la stella. S\u00edvori divenne inoltre nel 1961 il primo calciatore proveniente dalla Serie A a vincere il Pallone d'oro.\nNel 1971 Boniperti divent\u00f2 presidente del club e il suo primo scudetto in tale nuova veste giunse subito alla sua prima stagione, nel 1971-1972, bissato da quello successivo del 1972-1973: furono i primi di un terzo vittorioso ciclo che nei successivi quindici anni, sotto la guida tecnica dapprima di \u010cestm\u00edr Vycp\u00e1lek, poi di Carlo Parola e infine di Giovanni Trapattoni, portarono a Torino nove scudetti, due Coppe Italia e vittorie internazionali che fecero della Juventus la prima a vincere tutte le competizioni dell'UEFA e, a seguire, la prima al mondo a conquistare tutte le competizioni ufficiali per club.\nIn particolare nel 1977 arriv\u00f2 la prima vittoria internazionale in Coppa UEFA, al termine di un'accesa finale contro gli spagnoli dell'. Il titolo nella Coppa dei Campioni 1984-1985, conseguito a Bruxelles il 29 maggio 1985 sul circa un anno dopo la vittoria da imbattuta in Coppa delle Coppe, fu invece oscurato da gravi incidenti pre-gara generati dagli \"hooligan\" britannici che portarono alla morte di 39 spettatori. Lo scudetto vinto nel 1986 chiuse il decennio di Trapattoni: durante la sua gestione complessivamente 9 elementi della Juventus giocarono nella nazionale italiana al campionato del mondo di e 6 in quella che si laure\u00f2 campione nella successiva edizione di .\nTramontata la generazione di calciatori che avevano costituito l'asse portante della squadra, la Juventus affront\u00f2 un periodo di nove anni privo di risultati in campo nazionale, anche se giunsero a Torino una Coppa Italia (1990) e due Coppe UEFA (1990 e 1993). Nel 1994 l'arrivo in panchina di Marcello Lippi fu il preludio al quarto ciclo vincente dei bianconeri: in dieci stagioni \u2014 con l'intervallo di un biennio d'interregno di Carlo Ancelotti, il quale vinse la Coppa Intertoto \u2014 la squadra fece suoi cinque scudetti e una Coppa Italia, raggiunse quattro finali di Champions League vincendo quella del 1996 a Roma e conquist\u00f2 una Coppa Intercontinentale, una Supercoppa UEFA e quattro Supercoppe di Lega.\nI successi ottenuti in campionato sotto la gestione tecnica di Fabio Capello a met\u00e0 degli anni 2000 vennero annullati dall'esito del caso Calciopoli: nell'estate 2006 la giustizia sportiva revoc\u00f2 ai bianconeri il titolo conseguito nel 2005 e li declass\u00f2 dal primo all'ultimo posto in classifica nel 2006, relegandoli d'ufficio per la prima volta nella loro storia in Serie B. La Juventus fu promossa in massima categoria un anno pi\u00f9 tardi vincendo il campionato cadetto. \nNel 2010 Andrea Agnelli, quarto esponente della dinastia torinese, assume la presidenza del club. Sotto il suo mandato, con le guide tecniche di Antonio Conte, poi Massimiliano Allegri e infine Maurizio Sarri, i bianconeri danno vita a un quinto ciclo di successi superando la squadra del Quinquennio d'oro e inanellando nove scudetti consecutivi dal 2012 al 2020, un \"unicum\" nel calcio italiano; nello stesso decennio arrivano inoltre a Torino quattro \"double\" consecutivi grazie alle vittorie in Coppa Italia, altro primato nazionale, e altrettante Supercoppe di Lega.\nColori e simboli.\nColori.\nL'uniforme di gioco della Juventus \u00e8 una maglia a strisce verticali bianche e nere, tradizionalmente abbinata a pantaloncini e calzettoni bianchi. La divisa degli esordi adottata a cavallo tra XIX e XX secolo era invece composta da una camicia rosa (abbinata a scelta con cravatta o farfallino) e pantaloni neri. In seguito a causa dei frequenti lavaggi il rosa scolor\u00ec in maniera talmente evidente che il club ne decise il cambio.\nNei primi anni del Novecento fu cos\u00ec chiesto all'inglese Savage, tra i membri della societ\u00e0, di cercare nel suo Paese una casacca da gioco pi\u00f9 consona e resistente all'usura. Savage aveva un amico di Nottingham tifoso del , la cui maglia \u00e8 a strisce bianconere: per tale ragione fu spedito a Torino un set di uniformi analogo a quello usato dai \"Magpies\".\nSimboli ufficiali.\nStemma.\nEccezion fatta per un particolare simbolo in uso dal 1979 all'inizio degli anni 1990 \u2014 e che ha solo affiancato lo stemma ufficiale \u2014 ovvero la silhouette nera di una zebra rampante, dagli albori al 2017 l'emblema identificativo della Juventus \u00e8 rimasto sostanzialmente invariato: uno scudo ovale riempito da pali bianchi e neri, con il nome del club impresso nella parte superiore, mentre in quella inferiore trovava posto il toro, simbolo civico torinese; altri dettagli erano in oro, o in alternativa in blu Savoia, quest'ultimo un omaggio alla tradizione sabauda di Torino.\nCon la stagione 2017-2018 il club ha adottato un diverso stemma volto a inaugurare una rinnovata identit\u00e0 societaria, di fatto un logo che si distacca nettamente dalla tradizionale araldica calcistica europea: si tratta di un pittogramma che riproduce la lettera \u00abJ\u00bb stilizzata, composta da strisce verticali bianconere che, incurvandosi, vanno a proiettare i bordi di uno scudo francese antico, rimandando esplicitamente anche allo scudetto; il tutto \u00e8 sormontato dalla denominazione societaria. Tale logo viene ristilizzato nella stagione 2020-2021 con l'eliminazione del \"wordmark\".\nInno.\nL'inno ufficiale della Juventus \u2014 il quinto nella storia del club \u2014 \u00e8 \"Juve (storia di un grande amore)\", scritto da Alessandra Torre e Claudio Guidetti, nella versione del cantante e musicista emiliano Paolo Belli composta nel 2007. Tra quelle composte dagli artisti pi\u00f9 noti figura \"Juvecentus\", opera di Pierangelo Bertoli nel 1997, in occasione del centesimo anniversario della fondazione del club.\nStrutture.\nStadio.\nNel biennio 1897-1898 i primi campi utilizzati dal club furono al Parco del Valentino e al Giardino della Cittadella. Fino al 1908 la squadra si spost\u00f2 nella piazza d'armi torinese, all'epoca sita tra i corsi Galileo Ferraris e Duca degli Abruzzi, tranne nel biennio 1905-1906 durante il quale il terreno di casa fu il motovelodromo Umberto I. Dal 1909 al 1922 l'impianto utilizzato fu quello di Corso Sebastopoli, e da qui al 1933 quello di Corso Marsiglia che fu teatro della conquista di quattro campionati, tre dei quali consecutivi.\nDal 1933 al 1990 il club ha disputato i suoi incontri interni allo stadio Comunale nella zona di Santa Rita. Nato col nome di Municipale \"Benito Mussolini\" per dotare la citt\u00e0 di un impianto che potesse ospitare le gare del , ribattezzato dopo la seconda guerra mondiale dapprima in Comunale e in seguito Comunale \"Vittorio Pozzo\", esso ospit\u00f2 890 incontri di campionato della Juventus; dopo la definitiva dismissione dello stadio Filadelfia, il Comunale fu condiviso dal 1963 con i concittadini del . Il Comunale fu utilizzato fino al 1990, anno in cui le due compagini cittadine si trasferirono allo stadio delle Alpi, costruito nel quartiere di Vallette in occasione del , e che fu l'impianto interno dei bianconeri dal 1990 al 2006.\nNel 2002 la giunta torinese concesse alla Juventus lo sfruttamento dell'area del Delle Alpi per novantanove anni, sicch\u00e9 nel 2008 si decise la costruzione di un nuovo stadio cittadino, sito nell'area dell'ormai abbandonato impianto. Dal 2006 al 2011 la squadra ritorn\u00f2 temporaneamente a disputare i suoi incontri interni al Comunale, rinnovato in occasione dei XX Giochi olimpici invernali e ribattezzato Olimpico; come gi\u00e0 accaduto nei decenni passati, anche stavolta l'impianto \u00e8 stato condiviso con la squadra granata. Dal 2011 il club bianconero gioca le sue partite interne allo Juventus Stadium, poi rinominato Allianz Stadium, costruito sulle ceneri del vecchio Delle Alpi e primo impianto moderno realizzato in Italia nonch\u00e9 di propriet\u00e0 di una societ\u00e0 calcistica, concepito prettamente per la disciplina.\nCentro di allenamento.\nNei suoi primi decenni la Juventus non disponeva di strutture \"ad hoc\" per le sue sedute di allenamento, sfruttando gli stessi campi amatoriali nei quali si svolgevano le prime sfide calcistiche della sua storia: la piazza d'armi cittadina, e il Velodromo Umberto I nel quartiere Crocetta, con l'eccezione della \"patinoire\" al Parco del Valentino; prima dello scoppio della Grande Guerra la societ\u00e0 usufru\u00ec fugacemente anche di quello che era il maggiore impianto polisportivo della Torino del tempo, lo Stadium.\nNel periodo interbellico i bianconeri svolgevano gli allenamenti nelle loro sedi di gara casalinghe, dapprima al Campo Juventus e poi dal 1933 allo stadio Mussolini, fino al 1943 quando venne inaugurato il primo centro d'allenamento del club, il Campo Combi nel quartiere Santa Rita, a pochi passi dal Mussolini, dove la squadra rimase per il successivo mezzo secolo.\nNel 1990 la Juventus abbandon\u00f2 il Combi per le strutture Sisport a Orbassano, dove si allen\u00f2 per un quadriennio prima di far ritorno a Santa Rita, stavolta allo stadio Comunale nel frattempo dismesso dall'attivit\u00e0 agonistica. I bianconeri lasciarono definitivamente il quartiere nel 2003, per via della riqualificazione dello stesso in vista dei XX Giochi olimpici invernali.\nInizialmente la squadra migr\u00f2 a poca distanza nel centro Sisport di via Guala, dove rimase fino al 2006 quando venne inaugurato lo Juventus Center di Vinovo, sede di allenamento per i successivi dodici anni. Dal 2018 la prima squadra maschile si allena presso il nuovo Juventus Training Center, sito all'interno del complesso J-Village nella zona della Continassa.\nSociet\u00e0.\nFondata sotto la forma di associazione, la Juventus acquis\u00ec dimensione aziendale indipendente come societ\u00e0 a responsabilit\u00e0 limitata nell'agosto 1949, essendo guidata da allora da un consiglio di amministrazione, mutando ragione sociale in una societ\u00e0 per azioni a capitale interamente privato il 27 giugno 1967. Dal 1\u00ba marzo 2009 l'azienda che controlla la maggioranza del capitale azionario del club (63,8%) \u00e8 la finanziaria Exor, \"holding\" a sua volta controllata (52,99%) dalla Giovanni Agnelli e C.; il rimanente capitale azionario \u00e8 detenuto dall'azienda irlandese Lindsell Train Investment Trust Ltd. (11,9%) e da azionisti diffusi (24,3%) attraverso l'Associazione Piccoli Azionisti della Juventus Football Club, fondata nel 2010 e costituita da oltre membri, includendo investitori quali il Royal Bank of Scotland, il governo di Norvegia, il fondo pensione degli impiegati pubblici della California (CalPERS) e la societ\u00e0 finanziaria BlackRock.\nTerza societ\u00e0 calcistica in Italia, dopo e , a essere quotata in Borsa, dal 3 dicembre 2001 al 19 settembre 2011 la Juventus fu listata nel segmento STAR. Dall'ottobre 2016 al dicembre 2018, e nuovamente dal marzo 2020, il titolo \u00e8 presente nell'indice FTSE Italia Mid Cap del mercato telematico azionario; tra il dicembre 2018 e il marzo 2020 era stato invece quotato nell'indice FTSE MIB.\nLa Juventus risulta il decimo club a livello mondiale in termini di fatturato (397,9 milioni di euro al 30 giugno 2020) in base all'edizione 2020 del Deloitte Football Money League, e si piazza all'undicesimo posto in ambito internazionale, come valore borsistico, nella classifica annuale stilata dalla rivista statunitense \"Forbes\" ( miliardi di dollari equivalenti a miliardi di euro al 31 maggio 2020), divenendo nel maggio 2016 la prima societ\u00e0 calcistica nel Paese a superare la soglia del miliardo di euro; in entrambe le graduatorie, inoltre, si afferma come la prima societ\u00e0 italiana.\nIl club \u00e8 stato inserito al nono posto nella classifica globale stilata dall'organizzazione di consulenza inglese Brand Finance sia in termini di potenza di marchio, dov'\u00e8 stato valutato con una classificazione AAA (\u00abestremamente forte\u00bb) con un score di 86.8, sia per valore dell'impresa ( miliardi di euro al 16 maggio 2019).\nTutto ci\u00f2 ne fece complessivamente, nel 2015, la seconda societ\u00e0 sportiva per patrimonio di marca in Italia \u2014 prima nel settore calcistico \u2014 dopo la Scuderia Ferrari.\nIl club \u00e8 anche tra i membri fondatori dell'European Club Association, organizzazione sorta dalla fusione tra i precedenti G-14 e European Club Forum, di cui la Juventus era fondatrice nonch\u00e9 socio permanente per meriti sportivi, rispettivamente.\nOrganigramma societario.\n\"Organigramma aggiornato al 29 ottobre 2021.\"\nImpegno nel sociale.\nLa Juventus \u00e8 attiva nel campo sociale e umanitario. Tra i programmi sociali intrapresi figurano \"Fatti e Progetti per i Giovani\", orientato al miglioramento della qualit\u00e0 di vita e a favorire l'accesso all'istruzione a giovani extracomunitari. Con l'azienda ospedaliera Regina Margherita-Sant'Anna di Torino, partecipa al progetto \"Crescere insieme al Sant'Anna\" volto alla ristrutturazione del reparto di neonatologia del Sant'Anna, e sostiene la Fondazione Piemontese per la Ricerca sul Cancro. Altro progetto comunitario, in collaborazione con l'Associazione Gruppi di Volontariato Vincenziano, \u00e8 un centro di accoglienza intitolato a Edoardo Agnelli, che accoglie madri in condizioni disagiate.\nNel 2000 il club intraprese il progetto \"Un sogno per il Gaslini\" allo scopo di dotare l'istituto Giannina Gaslini di Genova di una \"d\u00e9pendance\" (l'ex abbazia di San Gerolamo di Quarto) da adibire a luogo di studio e svago per i bambini degenti. La raccolta fondi juventina si articol\u00f2 in donazioni e iniziative di beneficenza, come la partecipazione della squadra in veste di ospite al Festival di Sanremo 2003 e al programma televisivo \"Juventus, una squadra per amico\", oltre a libri e a un album musicale, \"Il mio canto libero\", che sempre nel 2003 ottenne il disco di platino.\nNel 2009 il club promosse due iniziative per la lotta antirazzista e l'integrazione socio-culturale, \"Un calcio al razzismo\" e \"Gioca con me\", poi incluse nel 2013 dall'UNESCO nei programmi della Giornata mondiale dei diritti umani, e presentate nel 2014 al NGO UNESCO Liaison Committee a Parigi.\nDal 2017 il club partecipa con il progetto \"Juventus for Special\" al campionato di calcio a 7 \"Quarta Categoria\", promosso da CSI e FIGC, e riservato a persone con disabilit\u00e0 cognitivo-relazionali.\nSettore giovanile.\nIl settore giovanile della Juventus \u00e8 composto da 17 squadre maschili che competono a livello nazionale e internazionale nei vari tornei di categoria. A queste, dall'annata 2018-2019 si aggiunge una seconda squadra, la Juventus U23, iscritta al campionato di Serie C e che, con la vittoria della Coppa Italia Serie C al suo secondo anno di attivit\u00e0, \u00e8 diventata la prima \"squadra B\" nella storia del calcio italiano a vincere un trofeo nazionale. \nPer quanto concerne l'attivit\u00e0 di base, e analogamente a club di altri Paesi, la Juventus ha istituito scuole calcio sotto forma di club-satellite, e \"Summer Camps\" riservati agli adolescenti in Italia e in Inghilterra. Porta inoltre avanti progetti come Juventus University, la prima universit\u00e0 calcistica al mondo, Juventus National Academy (JNA), volto alla creazione di una rete di scuole calcio preadolescenziali dislocate sul territorio nazionale, e il programma Juventus Soccer Schools International (JSS) attraverso la gestione di scuole calcio in 18 Paesi. Lo Juventus Academy, istituito nel 2014, \u00e8 l'insieme di progetti societari \u2014 tra essi i citati JNA e JSS \u2014 dedicati al coinvolgimento dei giovani atleti nell'attivit\u00e0 sportiva e nella formazione educativa, aumentando la sua presenza in altri 32 Paesi a tutto il 2020. Le attivit\u00e0 delle squadre del settore giovanile si svolgono, dal 2006, al JTC Vinovo.\nStoricamente la Juventus gode di una rete di osservatori giovanili sia su tutto il territorio nazionale sia all'estero. Tra coloro i quali hanno iniziato a militare in giovane et\u00e0 nei piemontesi, nella prima parte del XX secolo si segnalano Carlo Bigatto, i campioni del mondo Gianpiero Combi e, questi anche olimpico, Pietro Rava, Carlo Parola, Giovanni Viola e soprattutto Giampiero Boniperti, da sempre legato ai colori bianconeri, dalle giovanili ai successivi incarichi dirigenziali.\nNella seconda met\u00e0 del Novecento, tra i calciatori di prestigio cresciuti nel vivaio bianconero ci sono due bandiere del club quali Giuseppe Furino e Roberto Bettega oltre a elementi quali Franco Causio e il Pallone d'oro 1982 Paolo Rossi. All'inizio del III millennio dal settore giovanile juventino si \u00e8 messo in evidenza il torinese Claudio Marchisio, entrato nella societ\u00e0 bianconera da bambino fino a diventare protagonista in prima squadra.\nDiffusione nella cultura di massa.\nNel corso degli anni la Juventus, oltre a imporsi come realt\u00e0 sportiva nazionale e internazionale, ha acquisito un posto di rilievo in ambito socioculturale. A testimonianza di ci\u00f2, diversi studiosi ritengono che la sua storia societaria s'intreccia strettamente con quella di Torino e d'Italia; ci\u00f2 in virt\u00f9 di un insieme di fattori quali il legame che dal 1923 unisce la squadra alla dinastia industriale Agnelli \u2014 e che ha dato origine al sodalizio imprenditoriale pi\u00f9 antico e duraturo dello sport italiano \u2014, che da allora ha permesso al club di essere gestito da imprenditori provenienti dalla regione settentrionale della Penisola, pur rimanendo estremamente popolare tra le classi lavoratrici a livello nazionale che generalmente erano di origini meridionali in parziale conseguenza della diffusione delle fabbriche della casa automobilistica FIAT; le numerose vittorie ottenute dalla squadra in ambito federale e confederale sono spesso coincise temporalmente con i principali successi ottenuti dalla squadra nazionale, della quale la Juventus \u00e8 la principale fornitrice, facendo di essa una delle formazioni italiane pi\u00f9 rappresentative e suscitando, di riflesso, molteplici e forti sentimenti ambivalenti in altre societ\u00e0 e nei relativi tifosi in ragione della diffusione su scala globale della propria tifoseria e a diverse rivendicazioni anticampanilistiche.\nTra le prime squadre sportive le cui partite sono state trasmesse in diretta radiofonica e televisiva in Italia, il prestigio sportivo internazionale raggiunto ha permesso alla societ\u00e0 torinese d'influire, seppur indirettamente, nella fondazione e/o nell'identit\u00e0 visiva di numerose squadre sportive in giro per il mondo, legate in parte all'emigrazione italiana, divenendo contemporaneamente uno strumento d'italianit\u00e0; mentre il consenso che suscitava come riflesso dell'identit\u00e0 sabauda-industriale della citt\u00e0 di Torino, l'avrebbe convertita in uno degli elementi che rappresentano universalmente la propria metropoli e regione d'origine. L'evoluzione storica del club, la sua popolarit\u00e0 e la larga fetta di antipatia da parte dei tifosi di squadre rivali, illustrati sia attraverso diverse analisi artistiche e/o accademiche, ne fanno oggetto e sfondo di alcuni lungometraggi, canzoni e testi letterari anche estranei all'ambito strettamente sportivo.\nAllenatori e presidenti.\nAllenatori.\nSono 44 gli allenatori ad avere avuto a tutt'oggi la conduzione tecnica della Juventus; 10 di essi hanno ricoperto l'incarico \"ad interim\".\nIl primo allenatore della storia bianconera fu l'ungherese Jen\u0151 K\u00e1roly, scelto dal presidente Edoardo Agnelli nel 1923 al fine di introdurre innovazioni dal punto di vista tattico e strategico nel gioco della squadra. K\u00e1roly allen\u00f2 la squadra per 70 incontri fino alla morte, avvenuta nel 1926.\nA vantare il mandato tecnico pi\u00f9 lungo \u00e8 tuttora Giovanni Trapattoni, rimasto alla guida della squadra per 13 stagioni di cui 10 consecutive, dal 1976-1977 al 1985-1986 e poi dal 1991-1992 al 1993-1994. Sia il numero di annate consecutive sia quello totale sono un primato per i tecnici di club italiani, ma Trapattoni vanta anche il record complessivo di panchine (596) e di trofei vinti con il club (14, primato tra gli allenatori italiani).\nDa menzionare inoltre Massimiliano Allegri, tecnico nel vittorioso ciclo degli anni 2010, l'unico nella storia del calcio italiano ad avere vinto 5 campionati consecutivi in panchina, e Carlo Carcano, \"deus ex machina\" della squadra del Quinquennio d'oro nella prima met\u00e0 degli anni 1930.\nPresidenti.\nIn pi\u00f9 di 120 anni di storia societaria alla guida della Juventus si sono avvicendati 23 presidenti e 2 comitati di gestione.\nIl primo presidente della societ\u00e0 bianconera fu Eugenio Canfari, uno dei soci fondatori. Il periodo pi\u00f9 lungo in carica \u00e8 appannaggio di Giampiero Boniperti, alla guida della Juventus per 19 anni dal 1971 al 1990. Boniperti, al pari del suo successore Vittorio Caissotti di Chiusano, presidente dal 1990 al 2003, vanta il \"palmar\u00e8s\" pi\u00f9 ampio della storia del club.\nL'imprenditore Umberto Agnelli, divenuto presidente ventiduenne nel 1956, fu il pi\u00f9 giovane a ricoprire tale carica. Da citare anche le presidenze dello svizzero Alfred Dick e del francese Jean-Claude Blanc, gli unici non italiani ad assumere la massima carica del club; in particolare, Dick fu il presidente del primo scudetto bianconero (1905). Dal 2010 la presidenza bianconera \u00e8 ricoperta dall'imprenditore Andrea Agnelli.\nCalciatori.\nIn pi\u00f9 di 120 anni di storia hanno vestito la maglia della Juventus oltre 700 calciatori, in gran parte italiani, alcuni dei quali hanno anche militato nella nazionale italiana.\nTra i giocatori italiani di rilievo che hanno indossato il bianconero figurano Carlo Bigatto, il primo giocatore-simbolo del club, Giampiero Boniperti, riconosciuto come il calciatore pi\u00f9 rappresentativo nella storia della societ\u00e0, Carlo Parola \u2014 autore della pi\u00f9 famosa rovesciata del calcio italiano \u2014, e plurivittoriosi elementi quali lo \"UEFA Golden Player\" italiano Dino Zoff, il Pallone d'oro 1982 Paolo Rossi, Gaetano Scirea, Sergio Brio, Antonio Cabrini e Stefano Tacconi \u2014 questi ultimi, quattro dei cinque soli calciatori ad aver vinto tutte le competizioni confederali per club \u2014, il Pallone d'oro 1993 Roberto Baggio, Alessandro Del Piero, giocatore-simbolo della squadra a cavallo di II e III millennio, e Gianluigi Buffon, pluripresente in maglia azzurra.\nTra i giocatori non italiani ad aver difeso i colori della Juventus, si segnalano negli anni 1950 e 1960 l'argentino Omar S\u00edvori, il quale da oriundo fu il primo Pallone d'oro bianconero nel 1961, e il gallese John Charles, i quali insieme a Boniperti formarono un trio d'attacco tra i pi\u00f9 prolifici nella storia del club e del calcio italiano; tra gli anni 1960 e 1970 ci fu il tedesco Helmut Haller, mentre dagli anni 1980 in avanti figurarono i francesi Michel Platini, tre volte consecutive Pallone d'oro durante gli anni a Torino, e Zin\u00e9dine Zidane, Pallone d'oro 1998, oltre al ceco Pavel Nedv\u011bd, primo straniero per numero di presenze in competizioni ufficiali con la maglia bianconera nonch\u00e9 Pallone d'oro 2003, e al franco-argentino David Trezeguet, miglior marcatore straniero della storia juventina.\nContributo alle nazionali di calcio.\nAl 4 ottobre 2021 la Juventus \u00e8 il club che ha fornito il maggior numero di giocatori alla nazionale italiana: a tale data infatti 147 elementi hanno ricevuto una convocazione in maglia azzurra durante la loro militanza juventina (a fronte dei 116 dell'Inter e dei 110 del Milan).\nSono 22 in totale i giocatori della Juventus militanti nelle selezioni nazionali italiane campioni del mondo: nove nel 1934 (Bertolini, Borel II, Caligaris, Combi, Ferrari, Monti, Orsi, Rosetta e Varglien I), due nel 1938 (Foni e Rava), sei nel 1982 (Zoff, Gentile, Cabrini, Scirea, Tardelli e Rossi) e cinque nel 2006 (Buffon, Cannavaro, Camoranesi, Zambrotta e Del Piero). Sono invece 7 i calciatori bianconeri laureatisi campioni d'Europa con la nazionale \u2014 pi\u00f9 di ogni altra squadra italiana \u2014: tre nell'edizione di (Bercellino, Castano e Salvadore) e quattro in quella di (Bernardeschi, Bonucci, Chiellini e Chiesa).\nI maggiori contributi della Juventus alla nazionale risalgono alla Coppa Internazionale 1933-1935 (torneo predecessore del campionato europeo di calcio), e al , quando in entrambi i casi gli azzurri ricorsero a ben 9 juventini tra gli 11 titolari: in Coppa Internazionale, l'Italia che affront\u00f2 l' il 20 ottobre 1933 schier\u00f2 Bertolini, Borel II, Caligaris, Cesarini, Combi, Ferrari, Monti, Orsi e Rosetta, mentre ai Mondiali 1978, nella prima fase contro i padroni di casa dell' e nella seconda fase contro i , gli azzurri si affidarono a Benetti, Bettega, Cabrini, Causio, Cuccureddu, Gentile, Scirea, Tardelli e Zoff \u2014 il che costituisce un primato nazionale in competizioni ufficiali.\nLa Juventus, con 25 elementi, guida la particolare classifica dei club che vantano giocatori campioni del mondo con la propria nazionale: ai succitati 22 italiani, vanno infatti aggiunti 3 francesi, ovvero Didier Deschamps e Zin\u00e9dine Zidane nell'edizione di , e Blaise Matuidi in quella di . Quanto al campionato d'Europa, oltre ai 7 sopracitati, altri 3 giocatori sono vincitori del torneo con nazionali diverse da quella italiana: Luis del Sol con la (), e Michel Platini () e Zidane () con la Francia.\nIn occasione della finale del campionato mondiale di calcio 2006 la Juventus stabil\u00ec un ulteriore primato internazionale in quanto, oltre ai succitati 5 nazionali italiani, scesero in campo 3 bianconeri con la maglia francese: Lilian Thuram, Patrick Vieira e David Trezeguet, per un totale di 8 tesserati di uno stesso club sul terreno di gioco, eguagliando cos\u00ec il primato stabilito nella finale di 72 anni prima dai cecoslovacchi dello .\nPalmar\u00e8s.\nCompetizioni nazionali.\n59 trofei (record italiano)\nCompetizioni internazionali.\n11 trofei\nCompetizioni giovanili.\nLa sezione giovanile della Juventus \u00e8 una delle pi\u00f9 vittoriose della sua categoria sia a livello nazionale, potendo vantare 9 titoli di campione d'Italia, sia internazionale, con pi\u00f9 di 100 trofei ufficiali compresi quelli di alcuni tra le competizioni pi\u00f9 importanti al mondo nella categoria, come il Torneo di Viareggio vinto per 9 volte (record). Inoltre la squadra fu finalista del Blue Stars/FIFA Youth Cup nel 1962.\nStatistiche e record.\nStatistiche di squadra.\nLa Juventus esord\u00ec nel campionato italiano l'11 marzo 1900. Quella 2021-2022 \u00e8 dunque la sua 117\u00aa stagione sportiva; nelle 116 precedenti, ha partecipato a 108 campionati di massima serie (2 di Campionato Federale, 9 di Prima Categoria Nazionale, 5 di Prima Divisione, 4 di Divisione Nazionale e 88 di Serie A propriamente detta) e uno di Serie B (nel 2006-2007), mentre in altre 7 occasioni non super\u00f2 le eliminatorie del Comitato Regionale Piemontese. Nel corso delle 115 stagioni nei campionati di massima serie la Juventus si \u00e8 classificata al primo posto in 37 occasioni (record italiano), sebbene il club abbia in realt\u00e0 vinto 36 titoli di campione d'Italia. La Juventus, inoltre, \u00e8 giunta seconda in 21 tornei e terza in 12, totalizzando il 60,87% di piazzamenti nelle prime tre rispetto alle partecipazioni.\nLa vittoria in gara ufficiale con il maggior scarto fu un 15-0 in casa del , secondo turno di Coppa Italia 1926-1927; il suddetto primato lo \u00e8 anche per la competizione, a pari merito con l'incontro tra e A.C. Bologna (17-2, disputatosi nel medesimo turno della citata edizione del torneo) e quello tra e (15-0 nel primo turno eliminatorio dell'edizione 2015-2016). In campionato il record fu invece un 11-0, realizzato due volte nel torneo 1928-1929 contro e , rispettivamente nella 2\u00aa e 6\u00aa giornata. La sconfitta con il maggior scarto fu invece uno 0-8 sub\u00ecto dal nel campionato di Prima Categoria 1912-1913.\nNell'annata 1976-1977 la Juventus stabil\u00ec il primato di punti per campionati italiani a 16 squadre (51). Nella stagione 2011-2012 stabil\u00ec il primato d'imbattibilit\u00e0 assoluta in una singola stagione della Serie A (con zero sconfitte in 38 partite), stabilendo anche il record d'imbattibilit\u00e0 nel corso di una singola stagione (42).\nTra i numerosi primati ottenuti dalla squadra nel triennio 2014-2016 ci sono il maggior numero di punti in una singola edizione di Serie A (102 nella stagione 2013-2014, anche record nei principali campionati del continente europeo). Nella stagione 2015-2016 ha inanellato il suo primo \"treble\" nazionale, unendo a campionato e coppa nazionale anche la Supercoppa di Lega.\nIn ambito nazionale la squadra ha disputato un record di 20 finali di Coppa Italia (14 vittorie, primato nazionale) e un record di 17 in Supercoppa LNP (9 vittorie, idem).\nIl club vanta il record italiano di stagioni disputate nelle competizioni UEFA, che fino all'annata 2020-2021 sono 53 (considerando che nelle stagioni 2009-2010 e 2013-2014 ha partecipato prima alla fase a gironi di Champions League, e poi a quella a eliminazione diretta di Europa League). Di esse, 35 sono relative a partecipazioni in Coppa dei Campioni/Champions League, 4 in Coppa delle Coppe e 14 complessive in Coppa UEFA/Europa League). Nel computo globale delle competizioni a livello confederale, risulta il primo club italiano e quarto a livello europeo per numero di punti conquistati (588), ed \u00e8 il club italiano e quarto nel continente con il maggior numero di partite disputate (445), vinte (245), gol realizzati (767), differenza reti (+361) e percentuale di vittorie (55,06%) a tutto il 26 agosto 2021.\nI risultati nei tre tornei stagionali permisero al club di occupare il primo posto del \"ranking\" UEFA per sette volte dalla sua istituzione nel 1979, corrispondenti ai quinquenni 1982-1986; 1983-1987; 1984-1988; 1987-1991; 1993-1997; 1995-1999 e 1996-2000 \u2014 primato italiano e secondo a livello europeo, \"ex aequo\" con il , dopo il (15).\nLa formazione bianconera ha disputato un totale di 20 finali in competizioni ufficiali a livello internazionale, decima al mondo nonch\u00e9 sesta in Europa e seconda tra i club italiani in questa graduatoria. Delle 20 finali citate, 9 sono state giocate in Coppa dei Campioni/UEFA Champions League (2 vittorie complessive), una in Coppa delle Coppe (una vittoria), 4 in Coppa UEFA (3 vittorie), una in Coppa Intertoto (una vittoria), 2 in Supercoppa UEFA (2 vittorie) e 3 in Coppa Intercontinentale (2 vittorie). Il trionfo in Coppa UEFA 1976-1977 fu il primo ottenuto da una squadra italiana, facendo peraltro della Juventus l'unica ad aver vinto una manifestazione internazionale ufficiale con una rosa composta esclusivamente da calciatori provenienti da un solo Paese, oltrech\u00e9 il primo successo nella competizione per un club dell'Europa meridionale.\nSempre in ambito internazionale, rimarr\u00e0 \u2014 fino alla finale della Conference League nella stagione 2021-2022 \u2014 l'unico club del mondo ad avere vinto tutte le competizioni per club maschili organizzate dalla confederazione di appartenenza oltrech\u00e9 il primo ad aver vinto tutte le tre principali competizioni dell'UEFA: la Juventus raggiunse tale traguardo nel 1985, e rimane l'unica ad averlo fatto sotto un'unica gestione tecnica; per tale ragione nel 1988 le fu riconosciuta la speciale targa UEFA.\nStatistiche individuali.\nAl 20 maggio 2012 il giocatore juventino primatista di presenze in Serie A \u00e8 Alessandro Del Piero con 478, cui vanno sommate 35 presenze in Serie B, che ne fanno complessivamente il bianconero con il maggior numero di gare nei campionati italiani con 513. Il precedente record fu superato il 6 febbraio 2011 e apparteneva a Giampiero Boniperti, che dal 1946 al 1961 scese in campo 443 volte.\nAncora Del Piero detiene il primato assoluto di presenze ufficiali con la maglia bianconera (705), nonch\u00e9 quello di gol (289, altro record), dei quali 188 in Serie A e 54 nelle competizioni internazionali. Il precedente primato di gol fu superato nel gennaio 2006 e apparteneva al succitato Boniperti con 182.\nIl miglior marcatore della Juventus in un campionato a girone unico fu Borel II con 32 gol in 34 gare nel campionato 1933-1934, mentre l'ungherese Ferenc Hirzer detenne in precedenza il primato assoluto di gol segnati in una singola edizione del campionato italiano con 35 in 26 incontri nella Prima Divisione 1925-1926. Infine Omar S\u00edvori detiene insieme a Silvio Piola il record di marcature in una singola partita: 6 gol, segnati all' nella 28\u00aa giornata del campionato 1960-1961.\nTifoseria.\nAl 2016 i tifosi della Juventus sono stimati tra i 12 e i 14 milioni in Italia. Secondo il sondaggio condotto dall'istituto Demos &amp; Pi e pubblicato nel settembre 2016 su \"la Repubblica\" il club risulta essere il pi\u00f9 sostenuto del Paese con il 34% di preferenze da parte del campione esaminato.\nLa societ\u00e0 vanta inoltre al 2019, in base a un'analisi pubblicata dall'agenzia d'indagini sul mercato Nielsen Sports, 41 milioni di sostenitori in Europa e 423 milioni nel resto del mondo. Numerosi sono anche i \"fan club\" sparsi a livello internazionale, in particolare nei Paesi a forte emigrazione italiana.\nIl tifo per la Juventus \u00e8 tradizionalmente eterogeneo dal punto di vista sociologico e geograficamente uniforme in tutto il Paese, \u00e8 molto marcato anche nel Mezzogiorno d'Italia e nelle isole, il che garantisce un seguito rilevante alla squadra anche durante gli incontri esterni. Tale caratteristica di diffusione del tifo fa della Juventus dal punto di vista sociologico una squadra \u00abnazionale\u00bb.\nStoria.\nIl pensiero comune d'inizio XX secolo voleva che il tifo per la Juventus fosse appannaggio delle classi borghesi, laddove quello per la rivale cittadina del traesse linfa dalle classi popolari e proletarie. Qualche decennio dopo, con l'ingresso degli Agnelli nell'amministrazione della \"Vecchia Signora\" (1923), il tifo per la squadra si diffuse anche tra gli operai meccanici dell'industria di propriet\u00e0 della famiglia, la FIAT. Essendo iniziato un fenomeno migratorio \u2014 poi divenuto massiccio nel secondo dopoguerra \u2014 verso Torino e gli altri grandi poli industriali del Settentrione da parte dei lavoratori meridionali in cerca di impiego, la Juventus gi\u00e0 dagli anni 1930 divenne il primo club italiano ad avere una tifoseria non pi\u00f9 connotata campanilisticamente o al pi\u00f9 regionalmente, ma a carattere nazionale.\nCon il consolidamento dei flussi migratori interni avvenuti tra gli anni 1950 e i primi anni 1970 la Juventus sembr\u00f2 rappresentare attraverso i suoi tifosi lo spirito del nuovo lavoratore immigrato piemontese, mentre la tifoseria del Torino rimase legata all'ambiente culturale di marca prettamente torinese e cittadina. In anni pi\u00f9 recenti le differenze sociali e culturali fra le due opposte tifoserie si sono sempre pi\u00f9 affievolite fino a essere oramai di fatto nulle.\nGemellaggi e rivalit\u00e0.\nIn ragione della posizione raggiunta dalla squadra al vertice del calcio nazionale, in maniera pressoch\u00e9 duratura dal cosiddetto \u00ab\u00bb, della diffusione del suo tifo e anche di diverse rivendicazioni anticampanilistiche, le rivalit\u00e0 sono molteplici e molto sentite: la tifoseria rivale d'elezione \u00e8 quella del concittadino Torino. A seguire quella dell'Inter, fin dagli anni 1960 e rinfocolata dopo le decisioni giudiziarie riguardanti lo scandalo del calcio italiano del 2006, oltre a quella del Milan, nonostante per lungo tempo le due societ\u00e0 abbiano tenuto buoni rapporti sportivo-commerciali con reciproci scambi di giocatori.\nPi\u00f9 recenti e legate all'imporsi alla ribalta negli anni 1980 delle loro squadre con conseguente lotta sportiva per la conquista del primato nazionale sono le rivalit\u00e0 con la tifoseria della , legata principalmente alla lotta-scudetto del campionato 1981-1982, e con quella della , che fino alla met\u00e0 di quel decennio fu la pi\u00f9 valida contendente della Juventus al titolo. Non \u00e8 inoltre da tralasciare l'antagonismo col , in essere fin dagli anni 1950, ma acuitasi all'inizio del III millennio.\nIn senso opposto, a partire dagli anni 1980 vi \u00e8 un forte legame di amicizia tra la tifoseria juventina e quella dell', andato a scemare a fine anni 1990 ma poi rinsaldatosi nei primi anni 2010. Fuori dall'Italia esistono saldi gemellaggi con i tifosi organizzati dell' dell'Aia e con quelli del . Dagli anni 2010 si \u00e8 inoltre rinforzato il rapporto con i tifosi del \u2014 squadra di Nottingham che vanta legami storici con la Juventus \u2014, cos\u00ec come \u00e8 nata un'amicizia con i sostenitori dell'.\nOrganico.\nRosa 2021-2022.\n\"Rosa aggiornata al 31 gennaio 2022\".\nStaff tecnico.\n\"Staff aggiornato al 22 luglio 2021.\"\nAttivit\u00e0 polisportiva.\nIl club svolse attivit\u00e0 polisportiva a periodi alterni sino alla fine degli anni 1970. Inizialmente, dalla fondazione fino al 1899 furono presenti le sezioni di ciclismo, atletica, lotta e podismo, sport quest'ultimo che fu quello che raggiunse i maggiori risultati. \nNella prima met\u00e0 degli anni 1920 l'attivit\u00e0 della Juventus fu nuovamente estesa ad altri sport, per iniziativa del neopresidente Edoardo Agnelli, con la nascita della Juventus Organizzazione Sportiva Anonima che fino al dopoguerra, quando venne liquidata, partecip\u00f2 ai principali campionati nazionali di diverse discipline quali le bocce, il nuoto, il disco su ghiaccio e il tennis, ottenendo con quest'ultima i maggiori successi.\nNella stagione 2017-2018 il club ha istituito una sua sezione di calcio femminile, con una prima squadra iscritta al campionato di Serie A. Con la vittoria dello scudetto al loro primo anno di attivit\u00e0, le \"Women\" hanno bissato il titolo conseguito dalla squadra maschile, facendo della Juventus il primo club capace di detenere contemporaneamente i maggiori campionati italiani di calcio, maschile e femminile; un risultato ripetutosi nelle due stagioni seguenti.\nDal 2019 il club vanta una sezione per gli eSports. Nel 2021 il team bianconero si \u00e8 laureato campione della eFootball.Pro, una delle competizioni eSports pi\u00f9 importanti al mondo tra quelle riservate alle squadre di club; nello stesso anno si aggiudica anche la \"TIMVISION Cup eSports Edition\", la prima Coppa Italia in versione digitale organizzata dalla Lega Serie A."}
{"id": "12150", "revid": "131358", "url": "https://it.wikipedia.org/wiki?curid=12150", "title": "FC Pro Vercelli", "text": ""}
{"id": "12153", "revid": "125058707", "url": "https://it.wikipedia.org/wiki?curid=12153", "title": "Football Club Casale", "text": "Il Football Club Casale A.S.D. (abbreviato FBC Casale e meglio noto come Casale) \u00e8 una societ\u00e0 calcistica italiana con sede nella citt\u00e0 di Casale Monferrato, in provincia di Alessandria.\nCostituita nel 2013 per subentrare alla fallita \"Associazione Sportiva Casale Calcio\", \u00e8 l'erede \"de facto\" della tradizione sportiva iniziata nel 1909 con la fondazione del \"Casale Foot Ball Club\".\nIl Casale annovera nel proprio palmar\u00e8s la vittoria del campionato italiano 1913-1914, risultando pertanto una delle tre squadre espressione di una citt\u00e0 non capoluogo di provincia ad aver vinto un campionato italiano di massima serie (le altre due sono la , sempre della provincia di Alessandria, e la , la cui citt\u00e0 di provenienza fece parte della provincia di Novara dal 1859 al 1927). \u00c8 inoltre una delle quattro squadre (insieme a Novara, e Alessandria) componenti il cosiddetto \"quadrilatero piemontese\", protagonista del massimo livello calcistico italiano nei primi due decenni del XX secolo.\nNella stagione 2021-2022 milita in Serie D, la quarta divisione del campionato italiano.\nStoria.\nDalla fondazione al 1913.\nNell'ottobre del 1909 il professor Raffaele Jaffe, docente presso l'Istituto Tecnico Leardi di Casale Monferrato, venne convinto da alcuni suoi studenti ad accompagnarli a Caresana per assistere ad una partita di calcio. Entusiasta dell'esperienza, propose agli studenti (segnatamente ai fratelli Cavasonza, Gallina e Varese) di fondare un proprio club.\nDopo alcune partite preparatorie, il Casale Foot Ball Club venne effettivamente fondato il 17 dicembre successivo, in un'assemblea celebrata presso l'aula 1 dell'Istituto Tecnico Leardi, con l'obiettivo dichiarato di contrapporsi alla Pro Vercelli, che in quegli anni era il club dominante del calcio italiano.\nLa scelta del colore delle maglie ricadde sul nero, sempre in contrasto con la Pro Vercelli (che vestiva le \"bianche casacche\"); il giocatore e socio fondatore Luigi Cavasonza provvide inoltre a ritagliare da un quaderno delle stelle a cinque punte di carta, applicandole rudimentalmente sul petto delle prime divise. Tale simbolo fu scelto in quanto ritenuto propiziatorio alla volont\u00e0 di raggiungere il vertice del calcio nazionale.\nIn quel periodo il nord-ovest italiano era il centro del nascente movimento calcistico nazionale: il Genoa, la e le squadre di Milano e Torino erano all'epoca le formazioni pi\u00f9 competitive. A questo gruppo riusc\u00ec presto ad aggiungersi il Casale, che venne ammesso alla Prima Categoria (all'epoca massima divisione) nel 1911.\nIn precedenza il Casale aveva gi\u00e0 militato per due stagioni nei campionati minori: nel biennio 1909-1910 si iscrisse al campionato piemontese di Terza Categoria, vincendolo ed aggiudicandosi poi - nel mese di ottobre - la \"Coppa d'Argento\", battendo in quel di Caresana la US Milanese e la Lambro. A seguito di tale successo, la dirigenza chiese l'ammissione alla Prima Categoria, ma la FIGC la rigett\u00f2. Il Casale si iscrisse quindi alla Seconda Categoria, all'epoca anche adottato come campionato delle squadre di riserva dei club pi\u00f9 blasonati. Nella stagione 1910-1911 i nerostellati si classificarono al secondo posto nel girone piemontese, mancando di poco la qualificazione al girone finale. Dopo aver perso di misura contro l' (0-1), nel mese di marzo il professor Jaffe, frattanto diventato dirigente federale, chiese all'assemblea della FIGC l'ammissione del Casale al massimo campionato. Il Consiglio Federale si riserv\u00f2 di valutare la richiesta in occasione di un doppio test-match programmato contro la Libertas di Milano: i casalesi pareggiarono 1-1 in casa il 24 settembre e vinsero per 1-0 a Milano il 27 settembre, ottenendo quindi il benestare per l'iscrizione alla Prima Categoria.\nLa stagione di esordio nel campionato nazionale fu difficile e la squadra nelle prime giornate perse varie partite: tuttavia nella seconda parte del torneo il rendimento miglior\u00f2 e il Casale concluse il girone nord-occidentale a dieci squadre al sesto posto. L'anno successivo il club nerostellato entr\u00f2 a pieno titolo tra le squadre pi\u00f9 forti della penisola, chiudendo il girone piemontese al secondo posto dietro soltanto alla Pro Vercelli (dopo una lotta accanita con e Piemonte FC), ottenendo la prima qualificazione al girone di finale dell'Italia settentrionale; qui il Casale trov\u00f2, oltre alla Pro Vercelli, anche Milan, Genoa e le venete Vicenza e Verona. I casalesi chiusero al quarto posto finale, dietro alla Pro Vercelli campione, Genoa e Milan.\nIl 14 maggio 1913 il Casale divenne la prima squadra italiana a sconfiggere una squadra professionistica inglese, battendo il Reading col punteggio di 2-1. Il valore di tale vittoria fu evidenziato dal fatto che i \"Royals\", impegnati in un \"tour\" italiano, vinsero tutte le altre amichevoli, sconfiggendo il Genoa, il Milan, la Pro Vercelli e la Nazionale di calcio italiana.\nLo scudetto del 1914.\nI nerostellati si presentarono al via della stagione 1913-1914 con una squadra competitiva e ben rafforzata.\nIl Casale super\u00f2 il girone ligure-piemontese, qualificandosi insieme al al girone finale dell'Italia Settentrionale (ed eliminando per un solo punto la Pro Vercelli, che cos\u00ec perse il titolo dopo tre successi di fila e sei finali consecutive).\nNel girone finale dell'Italia Settentrionale il Casale si trov\u00f2 nuovamente di fronte il Genoa, nonch\u00e9 Internazionale e Juventus, che avevano a loro volta eliminato il Milan. Tuttavia nel girone a sei i nerostellati riuscirono a superare nell'ordine Genoa, Inter, Juventus, e Hellas Verona, qualificandosi alla finalissima nazionale contro la Lazio, vincitrice del campionato dell'Italia Centromeridionale. Contro la squadra laziale i piemontesi si imposero per 7-1 all'andata e per 2-0 al ritorno, vincendo cos\u00ec il loro primo e unico scudetto. Casale Monferrato divenne cos\u00ec (insieme a Novi Ligure, ove la Novese nel 1922 vinse il torneo della FIGC, il quale era per\u00f2 disertato da molte squadre importanti) la pi\u00f9 piccola citt\u00e0 d'Italia in termini di popolazione ad esprimere una squadra capace di vincere il campionato nazionale di calcio.\nIn massima serie: dalla Grande Guerra al 1934.\nDopo lo storico scudetto, il Casale non riusc\u00ec a ripetersi. Nella stagione 1914-1915 riusc\u00ec a qualificarsi alle semifinali tramite il girone di qualificazione, ma fu eliminato nel girone di semifinale dal Genoa, alla fine campione. Gli scontri diretti tra genoani e nerostellati terminarono in parit\u00e0, ma al Casale risult\u00f2 fatale una sconfitta inflittale dalla Juventus, che permise al Genoa di chiudere in testa il girone con soli due punti di vantaggio sul Casale. Il campionato non fu per\u00f2 portato a termine per via dell'entrata in guerra dell'Italia e fu solo nel 1919 che la FIGC decise di assegnare il titolo di Campione d'Italia al Genoa.\nNel 1915-1916, al posto del campionato, fu indetta la Coppa Federale e il Casale riusc\u00ec a vincere il proprio girone eliminatorio, ma si ritir\u00f2 dalle finali dopo aver perso alla prima giornata contro la Juventus. Da allora a fino al 1919 l'attivit\u00e0 fu sospesa per cause belliche, riprendendo solo nel 1919-1920. Il Casale non era pi\u00f9 l'ottima squadra del 1914 e, se nel 1919-1920 riusc\u00ec a qualificarsi ai gironi di semifinale, nei quali tuttavia non brill\u00f2 chiudendo solo quarto, nel\n1920-1921 non riusc\u00ec nemmeno a passare le eliminatorie regionali: essendosi classificato al terzo posto nel girone B della Prima Categoria Piemontese, fu costretto agli spareggi per l'ammissione alle semifinali contro l'U.S. Torinese, ma dopo un primo pareggio ad oltranza dopo 145\u00b0, perse a Vercelli la ripetizione, venendo cos\u00ec precocemente eliminata.\nIl 24 luglio 1921, essendo stato respinto il Progetto Pozzo, piano di riforma dei campionati che prevedeva la riduzione delle squadre partecipanti al massimo torneo nell'Italia settentrionale a 24 societ\u00e0 contro le 64 partecipanti nel 1920-1921, il Casale secession\u00f2 insieme alle altre 23 maggiori societ\u00e0, aderendo alla C.C.I.. Nel 1921-1922, dunque, il Casale non disput\u00f2 il campionato federale, ma quello CCI. La stagione termin\u00f2 con un discreto sesto posto nel girone B della Prima Divisione C.C.I.. Dopo la ricomposizione dello scisma, con il Compromesso Colombo, si stabil\u00ec che il campionato di Prima Divisione 1922-1923 sarebbe stato a 36 squadre (suddivise in tre gironi), da ridursi per\u00f2 a 24 tramite la retrocessione di quattro squadre per girone. Il Casale riusc\u00ec a salvarsi, con un sesto posto nel girone A. Nei campionati successivi, pur salvandosi, non riusc\u00ec mai a lottare per la vittoria del campionato, raggiungendo al massimo il terzo posto nel girone A nella stagione 1924-1925.\nNel 1926, con la promulgazione della Carta di Viareggio, il Casale fu ammesso alla Divisione Nazionale, il nuovo campionato di massima serie finalmente unificante Nord e Sud nello stesso campionato (anche se per l'arretratezza del calcio meridionale le rappresentanti del sud furono solo 3 contro le 17 del nord). Al suo primo anno in Divisione Nazionale il Casale disput\u00f2 un buon torneo, sfiorando, con un 4\u00ba posto nel girone A, addirittura la qualificazione al girone finale a 6 squadre per l'assegnazione dello scudetto. Nella stagione successiva i nerostellati migliorarono il loro rendimento, riuscendo a qualificarsi al girone finale a otto squadre: nelle Finali ebbero per\u00f2 il poco gratificante ruolo di fanalino di coda del girone, chiudendo all'8\u00ba e ultimo posto, mentre lo scudetto venne vinto dal Torino capolista.\nNell'estate 1928, nel frattempo, la FIGC, condotta dal gerarca fascista Arpinati, decise di rendere finalmente il campionato di massima serie \"a girone unico\", scindendo la Divisione Nazionale in una \"Divisione Nazionale Serie A\" e in una \"Divisione Nazionale Serie B\"; per raggiungere questo obbiettivo, il Direttorio Federale ripesc\u00f2 d'ufficio numerose societ\u00e0 di Prima Divisione in Divisione Nazionale, allargando la massima serie per la stagione 1928-1929 ad addirittura 32 societ\u00e0; stabil\u00ec poi che il campionato di Divisione Nazionale 1928-1929 sarebbe stato di qualificazione: le migliori otto classificate dei due gironi avrebbero partecipato al nuovo campionato di massima serie a girone unico (\"Divisione Nazionale Serie A\" a 16 squadre), quelle tra la nona e la quattordicesima posizione avrebbero formato il campionato di \"Divisione Nazionale Serie B\", sempre a girone unico, mentre le ultime due di ogni girone sarebbero retrocesse nel nuovo campionato di terza serie, la Prima Divisione. Il Casale, tuttavia, non riusc\u00ec a qualificarsi alla Serie A, chiudendo il girone A soltanto al 10\u00ba posto, e poco valse l'allargamento della Serie A a diciotto squadre, dato che non aveva concluso il torneo al nono posto.\nLa permanenza in Serie B dur\u00f2 tuttavia soltanto una stagione: vincendo il torneo cadetto 1929-30, ritorn\u00f2 in Serie A, dopo appena una stagione di astinenza. Il primo campionato di A a girone unico disputato dai nerostellati fu negativo, con un pessimo 16\u00ba posto e il ritorno tra i cadetti evitato per un soffio. Dopo una stagione discreta (12\u00ba posto in Serie A), il Casale evit\u00f2 ancora una volta la retrocessione in B nella stagione 1932-1933, nella quale si salv\u00f2 per poco con un altro pessimo 16\u00ba posto. La retrocessione fu per\u00f2 solo rimandata di un anno: al termine del torneo 1933-1934, con un 18\u00ba e ultimo posto, fu retrocesso in Serie B. Da allora, i casalesi non riuscirono pi\u00f9 a tornare in A.\nSali e scendi: dal 1934 al 1943.\nUna volta ritornati tra i cadetti, i nerostellati non riuscirono pi\u00f9 a ritornare in A ed anzi conobbero un declino preoccupante. Nella stagione 1934-1935, con un disastroso 12\u00ba posto nel girone A di Serie B, precipitarono addirittura in Serie C e nella stagione successiva arriv\u00f2 addirittura la retrocessione in Prima Divisione Piemontese. Fortunatamente per il Casale, una volta raggiunto il fondo, la squadra ricominci\u00f2 a risalire: con un secondo posto nel campionato piemontese di Prima Divisione 1936-1937 ritorn\u00f2 in Serie C dopo appena una stagione e nella stagione successiva, risal\u00ec immediatamente addirittura in B, grazie alla vittoria del girone C della Serie C. La permanenza tra i cadetti dur\u00f2 ancora una volta solo una stagione: con un 18\u00ba posto in Serie B, ritorn\u00f2 di nuovo in Serie C.\nNei campionati successivi il Casale non riusc\u00ec a trovare pi\u00f9 lo slancio giusto per vincere il girone di C e tornare in B: il risultato migliore in questo periodo fu il 3\u00ba posto raggiunto nel girone D della Serie C (1939-1940), mentre il peggiore fu il 7\u00ba posto nel girone D della Serie C (1941-1942). Dopo il 4\u00ba posto nel girone E della Serie C nella stagione 1942-1943, la guerra impose la sospensione dei campionati a partire dalla stagione 1943-44.\nDal ritorno in B alla retrocessione in IV Serie: dal 1944 al 1952.\nNella stagione 1943-44 non fu possibile disputare un regolare campionato di calcio per via delle invasioni tedesca e anglo-americana della Penisola, per cui la FIGC indisse in luogo del regolare campionato un campionato di guerra nell'Alta Italia. Il Casale fu ammesso a questo campionato insieme a numerose squadre di A, B e C, ma fu eliminata nell'eliminatoria zonale piemontese con un poco esaltante 8\u00ba posto. Per cause belliche, non fu possibile organizzare nel 1944-1945 un campionato di guerra come quello del 1943-1944 vinto dai Vigili del Fuoco della Spezia, per cui per quella stagione il Casale fu inattivo per cause belliche.\nNel 1945, a guerra conclusa, il Casale, in quanto una delle migliori societ\u00e0 di C, fu ammessa a partecipare al campionato Misto B-C Alta Italia 1945-1946, in cui si classific\u00f2 al 6\u00ba posto nel girone A. A fine stagione, avendo deciso la FIGC di rendere il campionato di Serie B un campionato a tre gironi, fu ammesso ufficialmente in Serie B (nel 1945-1946 vi aveva partecipato come societ\u00e0 di Serie C). La permanenza tra i cadetti dur\u00f2 tuttavia ancora una volta una sola stagione: con un disastroso 22\u00ba posto nel girone A di Serie B, i nerostellati ritornarono immediatamente in C.\nCome se non bastasse, per la successiva stagione 1947-1948 si presentava un inghippo preoccupante: la FIGC aveva deciso di rendere la Serie C un campionato a 3 gironi a partire dalla stagione 1948-1949 e, dato che la Serie C 1947-1948 era composta da addirittura 18 gironi, questo significava che per essere ammessi alla nuova Serie C si era obbligati a vincere il girone, mentre tutte le rimanenti societ\u00e0 sarebbero state retrocesse nella categorie inferiore. Il Casale, comunque, riusc\u00ec a vincere il girone B della Serie C della Lega Nord, venendo quindi ammesso alla Serie C Nazionale e scansando la retrocessione in Promozione interregionale. Nei tre successivi campionati di Serie C ottenne piazzamenti dal 5\u00ba all'8\u00ba posto, salvandosi tranquillamente. Ancora una volta una riforma della FIGC minacci\u00f2 fortemente la permanenza in C del Casale: infatti nel 1951 la Federcalcio stabil\u00ec che, dalla stagione 1952-1953, la Serie C, all'epoca a quattro gironi, si sarebbe trasformata addirittura in un campionato a girone unico, a cui sarebbero state ammesse solo le migliori tre classificate di ognuno dei quattro gironi della Serie C 1951-52, pi\u00f9 le due migliori quarte. Il Casale ottenne quindi nella stagione 1951-1952 un ulteriore 8\u00ba posto nel girone A della Serie C, ma, dato che per essere ammesso alla Serie C a girone unico bisognava arrivare almeno quarti, ci\u00f2 non bast\u00f2 per evitare la retrocessione in IV Serie.\nTra C e D: dal 1952 al 1973.\nUna volta precipitato in IV Serie, il Casale non riusc\u00ec a trovare lo slancio giusto per cogliere la promozione nella Serie C \"a girone unico\": in questo periodo il miglior piazzamento fu il 4\u00ba posto nel girone A della IV Serie (1956-1957), mentre il peggiore fu costituito dal 12\u00ba nel girone A della IV Serie (1954-1955). Il Casale non fu, quindi, mai in lotta per la promozione: per essere promossi in Serie C, all'epoca, infatti, non era sufficiente vincere il girone, ma bisognava guadagnarsi la promozione sconfiggendo le vincenti degli altri gironi nei due gironi di semifinale, le cui vincenti si sarebbero contese il titolo di IV Serie.\nLa situazione cambi\u00f2 nel 1957, allorch\u00e9 la FIGC decise di abolire il girone unico nella Serie C, trasformando il campionato di terza serie in un torneo a tre gironi. Quindi, con una quarantina di posti liberi in palio per la nuova Serie C, il Casale, nella stagione 1957-1958, classificandosi al 2\u00ba posto nel girone A dell'Eccellenza della IV Serie, riusc\u00ec finalmente a ritornare in C. Una volta ritornato in C, il Casale, tuttavia, inserito nel girone A, non riusc\u00ec mai ad essere competitivo, con piazzamenti tra il 10\u00ba (1960-61) e il 14\u00ba posto (1958-1959): nel 1962-1963, anzi, arriv\u00f2 la retrocessione in Serie D, a causa del 17\u00ba posto nel girone A.\nRitornato di nuovo in D, il Casale non riusc\u00ec a rendersi competitivo per un'immediata risalita in C: se nei primi tre campionati di D ottenne piazzamenti tra il 5\u00ba e l'8\u00ba posto, nei tre campionati successivi il suo rendimento and\u00f2 ulteriormente peggiorando, culminando addirittura nel 16\u00ba posto nel Girone A nella stagione 1968-1969, che avrebbe comportato la retrocessione in Promozione; fortunatamente per i nerostellati, il Casale fu riammesso in D alla compilazione dei nuovi organici. Nella stagione 1969-1970, caratterizzata da un 10\u00ba posto nel girone A della Serie D, la societ\u00e0 nerostellata ricevette dalla F.I.G.C. la Stella d'oro al Merito Sportivo. I campionati successivi furono mediocri, con la societ\u00e0 a met\u00e0 classifica e mai in lotta per la promozione in C. Nel 1973, tuttavia, arriv\u00f2 la fusione con la \"U.S. Junior\" di Casale Monferrato (appena promossa in Serie D), che comport\u00f2 il cambiamento della denominazione in \"Associazione Calcio Juniorcasale\".\nDalla Juniorcasale al fallimento: dal 1973 al 1993.\nNel 1973 il Casale si fuse con la Junior, seconda squadra di Casale Monferrato, e prese il nome di Juniorcasale. Sotto questa denominazione, poi mantenuta fino alla stagione 1979-1980, la squadra si rinforz\u00f2 molto e gi\u00e0 al termine del campionato 1973-1974 riusc\u00ec a vincere il girone A della Serie D, ritornando in Serie C dopo un decennio di astinenza. Nei successivi campionati di terzo livello i nerostellati andarono pian piano migliorando: dal sofferto 14\u00ba posto nella stagione 1974-1975 si pass\u00f2 all'8\u00ba posto raggiunto nella stagione successiva, ulteriormente migliorato nella stagione 1976-1977 con un 5\u00ba posto. Nella stagione 1977-1978 la Juniorcasale addirittura sfior\u00f2 il ritorno in B dopo un trentennio, con un 2\u00ba posto nel girone A della Serie C alle spalle dell'Udinese. A partire dal 1978 la Serie C si scisse in Serie C1 e C2, e i piemontesi furono ammessi in C1.\nIl bruciante secondo posto nella stagione 1977-78 costitu\u00ec per\u00f2 il canto del cigno per questo ciclo nerostellato. Dopo avere sognato il ritorno tra i cadetti, infatti, i casalesi dovettero ridimensionare pian piano le proprie ambizioni: se nella stagione 1978-1979 arriv\u00f2 comunque il 7\u00ba posto nel girone A della Serie C1, gi\u00e0 l'anno successivo fu sfiorata la retrocessione in Serie C2, con un deludente 14\u00ba posto nel girone A della Serie C1. Retrocessione che fu rinviata solo di un anno: con un disastroso 15\u00ba posto nel girone A della Serie C1, i nerostellati retrocedettero in Serie C2. Dopo un mediocre 12\u00ba posto nel girone A della Serie C2 (1981-1982), il Casale sembr\u00f2 in grado di poter lottare per la promozione in Serie C1 nella stagione 1982-1983, ma alla fine arriv\u00f2 solo un 4\u00ba posto nel girone A della Serie C2. Gi\u00e0 nella stagione successiva, anzi, la tendenza al declino riprese inesorabilmente, con il disastroso 17\u00ba posto nel girone A della Serie C2 e la conseguente retrocessione nel campionato Interregionale.\nLa permanenza tra i dilettanti, tuttavia, dur\u00f2 sole due stagioni: dopo un terzo posto nel girone A nella stagione 1984-85, nella stagione successiva, vincendo il girone A dell'Interregionale, fecero rapido ritorno in Serie C2. Dopo due stagioni altalenanti, nella stagione 1988-89 arriv\u00f2 addirittura la promozione in Serie C1, grazie alla vittoria del girone A della Serie C2.\nNei due campionati successivi il Casale riusc\u00ec a salvarsi, mentre al termine della stagione 1991-1992 ritorn\u00f2 in Serie C2 dopo aver perso 0-1 lo spareggio salvezza del 7 giugno 1992 a Piacenza contro la Pro Sesto. Dopo un ottavo posto nel campionato 1992-1993, nell'estate del 1993 il Casale rinunci\u00f2 alla Serie C2 per problemi economici e venne conseguentemente radiata dalla F.I.G.C. per inadempienze finanziarie. La vecchia societ\u00e0 (matricola 60667) fall\u00ec. I piemontesi volevano ripartire dal Campionato Nazionale Dilettanti, ma la mancanza di posti nel massimo campionato dilettantistico li costrinse ad accettare l'Eccellenza piemontese.\nDalla rifondazione del 1993 in poi.\nIl Casale, costretto a ripartire dall'Eccellenza piemontese, disput\u00f2 due stagioni di scarso livello nelle quali non fu mai in lotta per la promozione. Essa arriv\u00f2 comunque al termine della terza stagione, nel biennio 1995-1996, grazie al 2\u00ba posto nel girone A del campionato, che ammise i nerostellati agli spareggi: al primo turno venne superato l'Oleggio (coi risultati di 1-0 esterno e 0-0 in casa) e al secondo turno l' (1-0 in casa e 0-0 esterno). Promosso nel C.N.D., il Casale sfior\u00f2 gi\u00e0 nella stagione successiva il ritorno in Serie C2, piazzandosi al 2\u00ba posto nel girone B del massimo campionato dilettantistico.\nNei sei campionati successivi la squadra non fu in grado di lottare per la promozione in C2, attestandosi circa a met\u00e0 classifica: il punto pi\u00f9 basso fu raggiunto nelle stagioni 1997-1998, 1998-1999 e 2001-2002 (un dodicesimo posto e due undicesimi posti, con nell'ultima stagione l'avvicendamento tra gli allenatori Stefano Lovisolo ed Agostino Alzani, con questo ultimo che prese la squadra in terz'ultima posizione per lasciarla in penultima nuovamente dopo altre sei giornate), mentre il piazzamento pi\u00f9 elevato fu costituito dal quinto posto raggiunto nella stagione 2002-2003. In compenso, nella stagione 1998-1999 il Casale si aggiudic\u00f2 la Coppa Italia Dilettanti.\nIl ritorno tra i professionisti giunse infine con la stagione 2003-2004, grazie alla vittoria del girone A della Serie D. La militanza in Serie C2 ebbe per\u00f2 breve durata: dopo una prima stagione conclusa con la salvezza ai play-out (vinti contro la Biellese), nell'annata 2005-2006 il Casale chiuse al 18\u00ba e ultimo posto nel girone A, retrocedendo in Serie D.\nNella stagione 2006-2007 i nerostellati, dopo aver rischiato l'esclusione dalla Serie D per problemi burocratici, chiusero al terzo posto nel proprio girone, venendo quindi ammessi ai play-off, ove poi vinsero la finale contro i campani del Sibilla El Brazil Cuma per 4-3 dopo i calci di rigore. Non essendo tali play-off validi per la promozione diretta e non essendosi reso necessario alcun ripescaggio in Serie C2, il Casale rimase in Serie D e ricevette solo un premio in denaro dalla FIGC. Meno fortunata fu la stagione 2007-2008, ove il Casale si salv\u00f2 ai play-out contro la Sanremese (vincendo per 3-1 l'andata in trasferta e pareggiando 2-2 il ritorno in casa). Pi\u00f9 redditizi furono i campionati 2008-2009 e 2009-2010, ove i nerostellati furono in grado di esprimere un buon gioco e realizzare varie buone prestazioni, piazzandosi in entrambi i casi al terzo posto nel proprio girone e qualificandosi in ambedue i casi per i play-off: nel 2009 persero la finale contro lo Spezia (poi ripescato tra i professionisti a seguito della rinuncia della Biellese), mentre nel 2010 riuscirono a prevalere sulla Virtus Entella.\nAl termine della stagione 2009-2010 giunse infine il ripescaggio in Lega Pro Seconda Divisione (nuovo nome della vecchia Serie C2) sia per il Casale che per la formazione di Chiavari. Dopo un inizio critico, caratterizzato da scarsi risultati, i nerostellati disputarono un buon girone di ritorno, salvandosi e classificandosi al 10\u00ba posto finale. Nella stagione seguente il Casale si qualific\u00f2 ai play-off promozione, perdendo la finale contro la Virtus Entella (vittoriosa per 3-2 all'andata e capace di pareggiare al ritorno per 2-2 con un goal segnato al 96' dal portiere ligure Paroni).\nLa suddetta mancata promozione in Lega Pro Prima Divisione (che imped\u00ec di incassare i relativi benefit in denaro), unita alla gestione societaria troppo dispendiosa, port\u00f2 infine all'esclusione del Casale dal campionato di terza serie 2012-2013, decretata in data 13 luglio 2012. Il 16 luglio la societ\u00e0 present\u00f2 ricorso, che venne poi accolto il 19 luglio, contestualmente all'acquisizione del controllo del club da parte della cordata capeggiata dall'ex presidente di e Roberto Goveani, che insedi\u00f2 alla presidenza il figlio Umberto.\nIl Casale si present\u00f2 al via della stagione con una penalizzazione di 5 punti e non pot\u00e9 evitare il 17\u00ba posto finale nel proprio girone, con susseguente retrocessione in Serie D. Nell'estate 2013 le problematiche ed irregolarit\u00e0 amministrative dell'anno precedente si ripresentarono ancor pi\u00f9 aggravate, sfociando infine del provvedimento irrogato il 31 luglio dalla L.N.D., che radi\u00f2 i nerostellati dal campionato.\nIl 14 agosto 2013, in ottemperanza alla delibera del consiglio FIGC e del presidente federale Giancarlo Abete (emesse su richiesta del sindaco di Casale Monferrato Giorgio Demezzi), il Comitato Regionale Piemonte-Valle d'Aosta della FIGC accett\u00f2 la neocostituita \"Football Club Casale Associazione Sportiva Dilettantistica\" quale legittima depositaria della tradizione sportiva nerostellata, ratificandone l'iscrizione al campionato di Promozione piemontese (costituente il livello calcistico pi\u00f9 basso a cui la formazione casalese avesse mai preso parte). L'A.S. Casale Calcio s.r.l. (ormai separata dalla tradizione sportiva) sopravvisse invece fino al 10 maggio 2016, allorch\u00e9 il Tribunale Civile di Vercelli ne dichiar\u00f2 il fallimento, con susseguente revoca dall'affiliazione alla Federazione.\nIl \"nuovo Casale\" chiuse la stagione d'esordio al 2\u00ba posto nel girone B della Promozione Piemonte-Valle d'Aosta, perdendo successivamente la finale play-off contro il Corneliano; il club venne successivamente ammesso tramite ripescaggio all'Eccellenza per la stagione 2014-2015, ove termin\u00f2 al secondo posto nel girone B, per poi perdere i play-off promozione per la Serie D contro il Castellazzo Bormida.\nNella stagione 2015-2016 i nerostellati riuscirono infine a vincere il girone B dell'Eccellenza Piemonte-Valle d'Aosta, assicurandosi la promozione in Serie D: inserito nel girone A per l'annata 2016-2017, il Casale si attesta a met\u00e0 classifica, garantendosi con margine la permanenza nella categoria.\nClassificatosi al 16\u00ba posto per la stagione 2017-2018, al Casale tocc\u00f2 lo spareggio-play-out con la 17\u00aa del girone, la Varesina. Dopo 90' a reti inviolate si pass\u00f2 ai supplementari, al termine dei quali, in virt\u00f9 del punteggio di 1-1 e del regolamento che premia la squadra ospitante (la meglio piazzata della regular season), il Casale si garant\u00ec sul campo la permanenza in serie D.\nColori e simboli.\nColori.\nFin dalla fondazione, il Casale adotta quale colore sociale il nero, scelto in quanto esattamente opposto al bianco delle casacche della Pro Vercelli (club dominante nel calcio italiano dei primi del '900, cui i casalesi intendevano contrapporsi).\nDal 1973 al 1979 la Juniorcasale indoss\u00f2 la maglia nerostellata con bordini rossoblu; questi ultimi erano i colori della Junior, la societ\u00e0 concittadina con la quale il Casale si era fuso.\nTradizionalmente la divisa casalinga \u00e8 costituita da un completo in tinta unita nera, con piccoli dettagli e finiture bianche, mentre per le gare in trasferta si adotta una casacca a colori invertiti, col bianco dominante sul nero.\nLe maglie in uso nella stagione 2016-2017, realizzate dallo sponsor tecnico Joma, rispettano questa convenzione: la prima divisa \u00e8 infatti costituita da un completo (maglia, pantaloncini e calzettoni) nero con numerazione e scritte in bianco. La seconda divisa presenta lo stesso stile, ma colori invertiti. La stella, simbolo sociale, \u00e8 apposta sul cuore (in bianco sulla prima maglia, in nero sulla seconda) e sormonta la scritta \"FBC CASALE\", a caratteri stampatelli in tinta uniforme.\nSimboli ufficiali.\nStemma.\nStoricamente lo stemma ufficiale della societ\u00e0 ha rivestito un'importanza relativa, non essendo prevista la sua applicazione sulle casacche da gioco: l'unico simbolo cucito su di esse \u00e8 infatti in genere la stella bianca a cinque punte (che pu\u00f2 declinarsi in colore nero sulle maglie esterne), ideata nel 1909 dal calciatore e socio fondatore Luigi Cavasonza quale emblema propiziatorio per le fortune del sodalizio casalese.\nLa societ\u00e0 si \u00e8 tuttavia dotata nel corso della propria esistenza di vari altri emblemi istituzionali, nei quali ricorrono oltre al simbolo della stella altri elementi evocanti la storia e i successi del club (segnatamente lo scudetto del 1913-1914, la Stella d'oro al Merito Sportivo concessa nel 1969-1970 e la Coppa Italia Dilettanti del 1998-1999). Tra i simboli pi\u00f9 longevi ed utilizzati (nelle sue varianti) vi \u00e8 lo scudo partito bianco e nero, con una fascia nera a mezza altezza contenente la ragione sociale (scritta a lettere bianche) e recante nell'angolo in alto a destra la gi\u00e0 citata stella bianca, in alto a sinistra lo scudetto tricolore connotante le squadre campioni d'Italia, in basso a sinistra la Stella d'oro al merito sportivo del CONI e in basso a destra la coccarda tricolore della Coppa Italia Dilettanti (aggiunta a partire dal 1999).\nL'emblema adottato a seguito del fallimento e della successiva rifondazione nel 2013 \u00e8 costituito da un cerchio nero bordato d'oro, contenente una grande lettera \"C\" maiuscola che abbraccia al suo interno la dicitura \"fbc 1909\". Siffatte lettere presentano un carattere tipografico affine al fraktur. Alla destra di tale monogramma sono incolonnati (dall'alto verso il basso) il simbolo sociale della stella bianca, lo scudetto tricolore dei Campioni d'Italia, la Stella d'oro al merito sportivo e la coccarda tricolore della Coppa Italia Dilettanti. Una versione alternativa di tale simbolo non prevede i riferimenti ai trofei: a latere del poligramma vi \u00e8 la sola stella bianca, ingrandita nelle dimensioni.\nInno.\nL'inno del Casale \u00e8 \"Una stella sul cuore\", composto da Enrico Pesce.\nSociet\u00e0.\nOrganigramma societario.\nAl 26 novembre 2021 l'organigramma societario del club \u00e8 cos\u00ec composto: \nSponsor.\nDi seguito la cronologia di fornitori tecnici e sponsor ufficiali.\nDiffusione nella cultura di massa.\nLa storia dello scudetto vinto dal Casale nel 1914 \u00e8 stata raccontata nel 2020 dal podcast \"La stella di cartone\", curato da Gianfelice Facchetti, Giovanni Cerino Badone, Gipo Gurrado e Marco Boarino e pubblicato sul sito del quotidiano La Repubblica.\nAllenatori e presidenti.\nDi seguito la cronologia degli allenatori e dei presidenti:\nStatistiche e record.\nPartecipazioni ai campionati regionali.\nCampionati arcaici\nTifoseria.\nStoria.\nIl primo gruppo di tifo organizzato al seguito dei nerostellati fu il \"Commando Ultras\", costituito nel 1973, cui nel 1979 si affianc\u00f2 il collettivo \"Boys Casale\". Fino al 1984 i tifosi radicali si dimostrarono attivi e vitali, presenziando costantemente con almeno 100 spettatori a gran parte delle partite (con picchi di 350/400 supporters ad affollare gli spalti in occasione dei derby contro avversarie storiche quali e ). La retrocessione del Casale nell'Interregionale, sopraggiunta in quest'ultimo anno, caus\u00f2 tuttavia una drastica riduzione delle attivit\u00e0 di tifo organizzato, che riprese vigore nel 1988 dopo che i \"Boys\" si riorganizzarono sotto la nuova denominazione \"Boys '88\" e complice la risalita dei nerostellati in Serie C1 al termine della stagione 1988-89.\nLa nuova retrocessione del Casale nelle leghe dilettantistiche al termine della stagione 1992-93, sopravvenuta a causa delle inadempienze finanziarie da parte della societ\u00e0, segn\u00f2 un ulteriore indebolimento del tifo organizzato casalese, che riprese infine a crescere nella stagione 2003-2004 (conclusasi con il ritorno in Serie C2): in occasione della partita decisiva contro il 2000 tifosi nerostellati affollarono gli spalti dello Stadio comunale. Sull'onda dell'entusiasmo ai \"Boys '88\" (gruppo guida del tifo organizzato) si affiancarono anche altri gruppi quali \"Sbamballati\", \"Vecchia guardia\" e \"Good fellas\".\nGemellaggi e rivalit\u00e0.\nLa tifoseria nerostellata non contempla gemellaggi ufficiali: essa intrattiene tuttavia rapporti amichevoli e/o rispettosi nei confronti dei sostenitori di , , , , e .\nRapporti di rivalit\u00e0 intercorrono invece con le altre squadre del \"quadrilatero piemontese\", ovvero , , , nonch\u00e9 nei confronti di e ."}
{"id": "12154", "revid": "125960550", "url": "https://it.wikipedia.org/wiki?curid=12154", "title": "Bologna Football Club 1909", "text": "Il Bologna Football Club 1909 (: ), meglio noto come Bologna (o colloquialmente con la sigla BFC, \"Bologna Football Club\"), \u00e8 una societ\u00e0 calcistica italiana per azioni con sede nell'omonima citt\u00e0 emiliana. Milita in Serie A, il massimo livello della piramide calcistica nazionale.\nFondata il 3 ottobre 1909 da Emilio Arnstein, cadde in fallimento nel 1993 e si ricostitu\u00ec a livello societario con l'attuale denominazione dopo aver acquisito nuovamente i diritti e il titolo sportivo del sodalizio precedente. I colori sociali sono il rosso e il blu e la maglia di gioco \u00e8 a pali verticali alternati della medesima cromia. Dal 1927 la squadra disputa le proprie gare interne nello Stadio Renato Dall'Ara, nato come Stadio Littoriale e chiamato, dal dopoguerra fino al 1983, Stadio Comunale, il quale pu\u00f2 ospitare spettatori.\nCon la partecipazione a 75 campionati di Serie A a girone unico su 90, i Felsinei si piazzano al 9\u00ba posto nella classifica perpetua delle formazioni nella massima categoria italiana, che tiene conto delle presenze totali nel campionato; contando i 16 campionati della massima serie prima del girone unico, suddivisi tra Prima Categoria, Prima Divisione e Divisione Nazionale, il Bologna vanta in totale 91 presenze nella massima divisione nazionale. Secondo la FIGC \u00e8 il club con l'ottava miglior tradizione sportiva in Italia.\nTra i club pi\u00f9 blasonati d'Italia, a livello nazionale annovera 7 titoli di campione d'Italia, due Coppe Italia e una Coppa Alta Italia. In ambito internazionale, il Bologna fu la prima squadra italiana a vincere un trofeo continentale, nel 1932: la Coppa dell'Europa Centrale; detiene 3 coppe Mitropa, record italiano nella competizione, e una Coppa Intertoto. Con la conquista del Torneo dell'Expo Universale di Parigi nel 1937, i Veltri, soprannome con cui erano al tempo conosciuti, si affermano come una delle migliori squadre nel panorama dell'Europa continentale. Il Bologna detiene il singolare record di due scudetti vinti allo spareggio: uno contro il nel 1929 e uno contro l' nel 1964.\nStoria.\nIl Bologna Football Club viene fondato nel 1909 come \u00absezione per le esercitazioni di sport in campo aperto\u00bb del Circolo Turistico Bolognese, su iniziativa di Emilio Arnstein e sotto la presidenza dello svizzero Louis Rauch. Il club s'iscrive ai campionati organizzati dalla FIGC dalla stagione 1910-1911 e diviene una delle protagoniste del torneo italiano all'inizio negli anni venti, con l'ingaggio dell'allenatore professionista austriaco Hermann Felsner. I Felsinei vincono il loro primo campionato italiano nella stagione 1924-1925 sconfiggendo il dopo cinque incontri nella finale di Lega Nord e l' nella finalissima, in quello che la stampa definisce lo Scudetto delle pistole. Tra la fine degli anni venti e l'inizio degli anni trenta, secondo molti addetti ai lavori, i Rossobl\u00f9 sono una delle formazioni pi\u00f9 forti e vincenti a livello mondiale: il Bologna s'impone nuovamente nel campionato italiano (1929) e due volte nella Coppa dell'Europa Centrale (1932 e 1934) \u2014 unica squadra italiana a vincere il trofeo sotto questa denominazione\u00a0\u2014 con calciatori quali Mario Gianni, Felice Gasperi, Bernardo Perin, Giuseppe Della Valle e Angelo Schiavio. Nel 1934, Renato Dall'Ara assume la presidenza della squadra.\nIl ciclo di successi continua negli anni trenta e nei primi anni quaranta con le vittorie di altri quattro scudetti (1936, 1937, 1939 e 1941) e del Trofeo dell'Esposizione (1937) a Parigi contro il , battuto 4-1; con questo \"match\", i Felsinei diventano la prima squadra italiana a sconfiggere una compagine inglese in un torneo internazionale. Quel gruppo, guidato da \u00c1rp\u00e1d Weisz prima e di nuovo da Felsner poi, divenne noto come \u00abLo squadrone che tremare il mondo fa\u00bb. Negli anni successivi, il Bologna si posiziona frequentemente dietro le squadre dell'asse Milano-Torino. Nella stagione 1945-1946 vince anche la Coppa Alta Italia. Con la fine del ciclo di vittorie e l'arrivo degli anni cinquanta, gli emiliani restano in massima divisione senza riuscire ad alzare qualche trofeo e concludendo i campionati nella parte bassa della graduatoria. Nel decennio successivo inizia a giocare Giacomo Bulgarelli, divenuto un simbolo dei Rossobl\u00f9.\nNel corso del campionato della stagione 1963-1964, cinque giocatori del Bologna \u2014\u00a0Pavinato, Fogli, Tumburus, Perani e Pascutti\u00a0\u2014 vengono trovati positivi dopo gli esami effettuati un mese prima in occasione del match con il . I calciatori, l'allenatore e il medico Poggiali sono squalificati per 18 mesi e il club penalizzato di tre punti. Tuttavia, le controanalisi dimostrano l'innocenza dei tesserati: i tre punti sono restituiti e le squalifiche annullate, permettendo il riaggancio in vetta dei Rossobl\u00f9 all'. Il campionato termina con le due squadre appaiate al primo posto: per la prima volta si rende necessario uno spareggio, da giocare a Roma. Pochi giorni prima, muore per infarto il presidente Dall'Ara, mentre sono in corso le discussioni con Moratti, presidente dell'Inter, sui dettagli per lo spareggio. Il Bologna vince la sfida per 2-0, conquistando il settimo scudetto e prendendo parte per la prima volta alla Coppa dei Campioni.\nIn seguito, la societ\u00e0 alterna allenatori e presidenti fino a quando Edmondo Fabbri guida il Bologna al successo nella Coppa Italia e nella Coppa di Lega Italo-Inglese, entrambe conquistate nel 1970. Quattro anni dopo, il club supera il ai rigori e si aggiudica la sua seconda Coppa Italia. \nA inizio anni ottanta, i Rossobl\u00f9 sono autori di una doppia retrocessione in Serie C1, alternandosi tra la prima e la seconda divisione verso la fine degli anni ottanta e l'inizio degli anni novanta. Nel 1993, il Bologna, retrocesso nuovamente in C1, fallisce ed \u00e8 rifondato sotto la denominazione di \"Bologna Football Club 1909\", ripartendo proprio dal terzo livello calcistico. Segue una rapida doppia promozione che riporta i Felsinei in Serie A e nelle competizioni europee, accogliendo i talenti di Roberto Baggio e Giuseppe Signori: nel corso della stagione 1998-1999 vince la Coppa Intertoto e raggiunge le semifinali di Coppa Italia e di Coppa UEFA. Nella stagione 2001-2002, grazie al conseguimento di 52 punti, il Bologna sfiora il posizionamento in quarta piazza in campionato e di conseguenza la possibilit\u00e0 di partecipare all'edizione successiva della Champions League, a causa di una sconfitta all'ultima giornata; tuttavia grazie al settimo posto finale godette della qualificazione in Coppa Intertoto.\nTra il 2005 ed il 2014, il Bologna retrocede due volte in Serie B, tuttavia pochi anni dopo viene promosso in massima serie. Nel 2014 l'imprenditore canadese Joey Saputo diviene il quarto presidente straniero nella storia del Bologna, avviando molti rinnovamenti societari e anche strutturali riguardanti, tra l'altro, il centro di allenamento e lo stadio, sul quale presenta in seguito un progetto di ristrutturazione completa.. Nelle stagioni seguenti in Serie A i Rossobl\u00f9 concludono sempre tra la 10\u00ba e la 15\u00ba posizione in classifica i loro campionati.\nCronistoria.\nDi seguito la cronistoria essenziale del Bologna.\nColori e simboli.\nColori.\nLa prima maglia del Bologna, nel 1909, era a quarti rossi e blu, riproducendo la divisa del collegio svizzero Wiget auf Sch\u00f6nberg di Rorschach. Nel 1910 il club si dissoci\u00f2 dal circolo e le maglie da gioco furono modificate con pali verticali rossobl\u00f9. Questo tipo di disegno \u00e8 rimasto praticamente immutato nel tempo, tranne che per la variazione annuale nella larghezza delle bande.\nUn'importante eccezione fu quella del 1925: in quell'anno il Bologna vinse il suo primo scudetto indossando un'inedita maglia verde. Tale divisa fu scelta dall'allora dirigente Enrico Sabattini, per imitazione di quella del . In realt\u00e0 il cambio di divisa fu anche suggerito dal caldo, che in quei giorni di giugno si faceva particolarmente sentire; la nuova maglia perci\u00f2 fu di cotone leggero verde scuro, con bordi e calzoncini neri.\nNei decenni successivi la maglia verde fu alternata a quella bianca come seconda divisa. Il suo ultimo utilizzo risale agli anni ottanta. Nel 1934 la divisa verde fu indossata dalla in uno spareggio-promozione giocato contro il Bari sul campo neutro di Bologna: i liguri giocarono infatti con una muta di maglie verdi donata dal presidente del Bologna Dall'Ara, visto che entrambe le squadre si erano presentate in divisa bianca. A fine anni novanta, la prima maglia sub\u00ec alcune leggere modifiche, come nelle stagioni 1998-1999 e 1999-2000, quando i pali rossobl\u00f9 pi\u00f9 laterali \u2014 non quindi i due centrali \u2014 si dipartivano dal colletto invece che dalle spalle. Nella stagione 2000-2001 fu adottata una prima maglia con due soli larghi pali, uno rosso e uno blu, con i bordi bianchi. Poche sono state le variazioni negli anni a seguire.\nNegli anni ancora seguenti \u00e8 stata introdotta anche la terza maglia, destinata ad essere usata soprattutto nelle coppe europee, solitamente a sfondo giallo o dorato con profili rossobl\u00f9. Nella stagione 2011-2012 per questa maglia viene scelto il colore celeste, in omaggio alla nazionale dell', vincitrice della coppa America dell'anno prima.\nSimboli ufficiali.\nStemma.\nLo stemma, di forma ovaloide, riporta in alto, in bianco su sfondo blu, la sigla BFC e l'anno di fondazione (1909). Sulla sinistra sono riportate le strisce con i colori sociali rossobl\u00f9, sulla destra \u00e8 riportata una croce rossa bordata di blu su sfondo bianco che richiama la bandiera cittadina; tutto questo circondato da un bordo color platino.\nNel corso della storia del Bologna, si sono alternati vari stemmi che hanno per\u00f2 sempre seguito una linea stilistica comune tra loro. Il primo logo del societario era caratterizzato da un abbinamento di colori blu scuro e rosso (anch'esso poco scuro); lo stile dei caratteri nella scritta BFC presente sulla sommit\u00e0, riporta alla grafica dell'Art Nouveau, tipica del primo decennio del Novecento.\nAl termine della stagione 1992-1993 il Bologna fallisce e il logo subisce una prima variazione storica: la nuova blasonatura societaria presenta un'aggiunta di carattere subito sotto la scritta BFC: la scritta 1909, che rappresenta l'anno di fondazione societario e anche la nuova denominazione adottata dopo il fallimento. Nel 2018, il Bologna aggiorna lo stemma con colori alterati: i bordi da dorati diventano platinati e i colori sono pi\u00f9 scuri.\nInno.\nIl primo esempio di inno del Bologna risale agli anni 1930. Di questa canzone si sa molto poco, essendo stata scoperta casualmente nel 2011. Solo negli anni 1970 si ritorna a parlare di canzoni del Bologna: il brano \"Al\u00e8 Al\u00e8, Forza Bologna\" del quartetto Passarini fu il primo a venir suonato allo stadio, venendo poi sostituito nel 1976 con la canzone di Dino Sarti \"Bologna Campione\", che fu trasmessa allo stadio nelle stagioni successive ma in seguito venne abbandonata.\nUn inno torn\u00f2 a risuonare allo stadio solamente nel 1988, con la canzone \"Le Tue Ali Bologna\", conosciuta all'epoca pi\u00f9 come \"Tu sei forte Bologna\", scritta ed interpretata da quattro famosi cantanti bolognesi: Andrea Mingardi, Luca Carboni, Gianni Morandi e Lucio Dalla. Con il passare degli anni, anche Paolo Mengoli con la canzone \"Il sogno continua\" contribu\u00ec ad arricchire il repertorio di inni sul Bologna, ma fu un'altra canzone di Mingardi, \"Cuore rossobl\u00f9\", a venir scelta dalla societ\u00e0 come canzone ufficiale, fino al 2012 quando ritorn\u00f2 a suonare allo stadio \"Le Tue Ali Bologna\", in seguito alla morte di Lucio Dalla.\nMascotte.\nNei primi anni della storia della societ\u00e0 non esisteva una mascotte associata al Bologna. In seguito i tifosi decisero di adottare la figura del Dottor Balanzone, celebre maschera bolognese di Carnevale. Inizialmente per\u00f2 veniva raramente promossa dalla societ\u00e0. Nel corso degli anni 1980 venne utilizzata una mascotte chiamata \"Bally\", diminutivo di Balanzone, ripresa trent'anni dopo col nome di \"BalanzONE\". A partire dal 2020, nel merchandising ufficiale della squadra e nelle intro televisive, appare un leone con una maglia rossoblu, animale presente nello stemma cittadino.\nStrutture.\nStadio.\nIl primo stadio in cui il Bologna gioc\u00f2 furono i Prati di Caprara \u2014 gli omonimi giardini nella periferia della citt\u00e0 \u2014 corrispondenti all'incirca alla zona dove sorge l'Ospedale Maggiore di Bologna. Questo luogo fu utilizzato per un anno, fino al 1910, nel quale il campo avverso costrinse a cambiarlo per poter adattarlo alla Prima Categoria.\nDal 1910 al 1913 la squadra disput\u00f2 le sue partite sul campo della Cesoia, un campo recintato con steccati di legno e con spogliatoi per gli atleti ricavati dall'omonima osteria. A causa di una irregolarit\u00e0 delle tribune in legno i felsinei furono sfrattati e di conseguenza furono costretti a cambiare luogo di gioco.\nNel 1913 i membri dell'allora Bologna Football Club, guidati da Rodolfo Minelli, decisero di accasarsi per disputare le proprie partite nello Stadio Sterlino. Il luogo si presentava come un campo spoglio e isolato, fu proprio il club ad addobbarlo a dovere e a costruire la prima tribuna principalmente costruita in ferro e lamiera. Nel corso del 1921 \u2014 dopo la fine della Grande guerra \u2014 la societ\u00e0 ristruttur\u00f2 e dot\u00f2 di copertura la tribuna centrale dello stadio, sostituendo la lamiera con il cemento armato; costru\u00ec anche due gradinate (curve), di cui una coperta, e una tribuna popolare, corrispondente ai futuri distinti. La voglia di rinnovamento e il percepibile dislivello del campo di gioco port\u00f2 nel 1927 all'abbandono dell'impianto.\nAllo stesso tempo, in previsione dell'oramai vicino abbandono dello Sterlino, nel 1925, iniziarono i lavori per la costruzione del nuovo stadio che doveva ospitare la squadra. Nacque cos\u00ec nel 1927 lo Stadio Littoriale, nome scelto da Leandro Arpinati, ideatore del progetto e gerarca fascista bolognese e in quel periodo presidente della FIGC. Lo stadio fu inaugurato da Benito Mussolini.\nL'impianto venne considerato il \"Primo vero stadio d'Italia\", sia per la capienza e per le funzioni polisportive, ma soprattutto perch\u00e9 fu il primo stadio al mondo dotato di un impianto d'illuminazione notturna sul campo. Dopo la scomparsa del fascismo il nome dello stadio tramut\u00f2 semplicemente in Stadio Comunale di Bologna, conosciuto in citt\u00e0 ancora pi\u00f9 semplicemente come \"il Comunale\", dopo che di fatto divenne propriet\u00e0 del comune di Bologna.\nNel 1983 l'impianto fu intitolato a Renato Dall'Ara, storico presidente rossobl\u00f9. La denominazione fu data proprio nel giorno dei venti anni dalla sua scomparsa.\nNel 2009 si \u00e8 deciso di intitolare la curva nord a Giacomo Bulgarelli, mentre nel 2017 la curva sud \u2014 gi\u00e0 denominata \"Curva San Luca\", poich\u00e9 ubicata in direzione del Santuario della Madonna di San Luca \u2014 ad \u00c1rp\u00e1d Weisz.\nCentro di allenamento.\nDal 1976 il Bologna si allena a Casteldebole. Dal 30 maggio 2001 ha preso la denominazione di Centro tecnico Niccol\u00f2 Galli, in ricordo dell'ex giocatore rossobl\u00f9. Il centro si sviluppa su una superficie di circa m\u00b2 \u2014 se compresi anche i terreni circostanti di propriet\u00e0 della societ\u00e0 \u2014 ed \u00e8 dotato di otto campi da calcio regolamentari, alcuni in erba naturale altri in erba sintetica, di cui 2 di recente costruzione. I due campi principali non sono dotati di tribune e sono accessibili al pubblico. Dal 14 dicembre 2016 \u00e8 di propriet\u00e0 della stessa societ\u00e0 sportiva. Nel 2017 il centro si \u00e8 ampliato con i due nuovi campi in erba sintetica, nuovi spogliatoi, una nuova palestra all'avanguardia ed \u00e8 stato migliorato il campo principale.\nAll'interno del centro \u00e8 stata eretta una foresteria, nella quale vengono ospitati i ragazzi che appartengono al settore giovanile e che non abitano nella regione. Per i ragazzi di et\u00e0 maggiore \u2014 solitamente gli appartenenti alla Primavera \u2014 il Bologna ha a disposizione appartamenti situati nel quartiere Meridiana del vicino territorio di Casalecchio di Reno.\nSociet\u00e0.\nJoey Saputo assume all'interno della societ\u00e0 il ruolo di \"chairman\" e il Bologna Football Club 1909 SpA \u00e8 gestito attraverso la BFC 1909 Lux Spv SA, societ\u00e0 lussemburghese a sua volta di propriet\u00e0 della BFC 1909 USA Spv LLC, gestita dal socio Joe Marsilii con cui Saputo ha interessi e localizzata negli Stati Uniti d'America, facente parte della Saputo Inc. Le societ\u00e0 controllate dalla compagnia canadese sono azioniste del Bologna per il 99,93%. La restante parte \u00e8 completata da vari soci che hanno acquisito piccole azioni della societ\u00e0.\nLa sede del Bologna si trova dal 1994 all'interno del Centro tecnico Niccol\u00f2 Galli al civico 10 di via Casteldebole a Borgo Panigale. \u00c8 anche presente una sede secondaria di minore dimensione situata in via Isonzo al civico 63, sempre nella stessa zona. La prima sede ufficiale del Bologna \u00e8 stata la Birreria Ronzani, situata in via Spaderie al civico 6, il luogo di fondazione del club. Negli anni successivi, dal 1910 al 1994, prima di essersi stabilito nella sede attuale, il Bologna ha alternato la propria sede in 12 differenti luoghi.\nOrganigramma societario.\nDal sito internet ufficiale della societ\u00e0.\nImpegno nel sociale.\nL'11 aprile 2018 il Bologna ha fondato la prima scuola calcio dedicata a ragazzi e ragazze che presentano disabilit\u00e0. Questo progetto benefico a opera della societ\u00e0 felsinea \u00e8 stato poi denominato dalla stessa societ\u00e0 BFC Senza Barriere. Questa speciale scuola calcio si allena e gioca le sue partite in palestre apposite o in certi casi sui lati del campo dello Stadio Dall'Ara prima delle gare in casa disputate dalla prima squadra. Oltre alle sedi nel bolognese, \u00e8 presente un altro punto di gioco situato a Castel San Pietro Terme.\nDalla stagione 2019-2020 \u00e8 stato dato il via al progetto Bologna For Community, che attraverso la collaborazione delle ONLUS PMG Italia e Io Sto Con\u2026Il Sorriso, offre un trasporto gratuito per tutte le persone portatrici di \"handicap\" che devono recarsi allo Stadio Renato Dall'Ara in occasione delle parite casalinghe. Il servizio \u00e8 costituito da tre navette, rispettivamente della zona ovest, est e centrale di Bologna, partenti un'ora e mezza prima della partita, e che, al termine della stessa, riporteranno indietro le persone trasportate.\nSettore giovanile.\nIl settore giovanile veltro \u00e8 composto da 15 squadre maschili, 6 che partecipano a campionati nazionali (Primavera, Under 17, Under 16, Under 15, Under 14 ed Under 13); 6 che prendono parte a campionati regionali o provinciali (Under 14 interprovinciali \u2014 contro squadre delle province di Bologna, Ferrara e Modena dilettanti e di annata superiore \u2014, Under 13 provinciali, Under 12 provinciali, Pulcini, Piccoli amici, Primi calci); altre 3 per quanto riguarda la sezione di calcio a 5 (Under 17, Under 15 ed Under 13). \nGli impianti a disposizione della societ\u00e0 sono il Centro Sportivo Biavati di Corticella, o il Campo Cavina a Borgo Panigale, per le categorie maggiori; mentre per allenamenti o gare di categorie di minor et\u00e0 si utilizza il Centro tecnico Niccol\u00f2 Galli (intitolato all'omonimo difensore, figlio di Giovanni e giovane promessa del calcio nazionale, che mor\u00ec in un incidente stradale nel 2001 poco dopo aver esordito in Serie A proprio con i felsinei). Sono utilizzati a rotazione anche altri campi minori di Bologna o comunque nella rispettiva citt\u00e0 metropolitana, pi\u00f9 di altri quelli nei comuni di Granarolo dell'Emilia, Riale e Monte San Pietro.\nTra tutti i titoli vinti dal settore giovanile rossoblu, il Bologna vanta: un Campionato Primavera 2 e una Supercoppa Primavera 2, \"double\" ottenuto nel 2019; 1 Campionato Nazionale Dante Berretti, vinto nel 1973; 2 Campionati Allievi Nazionali, vinti rispettivamente nel 1982 e nel 2001; 1 Campionato Giovanissimi Nazionali, vinto nel 1989 e infine 2 Tornei di Viareggio in cui la squadra ha trionfato nel 1967 e nel 2019.\nPer quanto riguarda la sezione Primavera, il miglior piazzamento dei Rossobl\u00f9 in campionato \u00e8 stato il sesto posto della stagione 2011-2012 e della 2016-2017.\nTra i tutti calciatori cresciuti nel settore giovanile petroniano, quelli che hanno condotto una successiva carriera degna di nota sono stati: Giacomo Bulgarelli, Angelo Schiavio, Gianluca Pagliuca, Giuseppe Della Valle, Amedeo Biavati, Cesarino Cervellati, Roberto Mancini, Fabio Bazzani, Eraldo Pecci, Claudio Terzi, Alessandro Gamberini, Mourad Meghni, Fabio Borini, Cristian Zaccardo, Federico Casarini e Alex Ferrari.\nDiffusione nella cultura di massa.\nIl Bologna, allora campione d\u2019Italia, \u00e8 stato la prima squadra di calcio italiana ospite di un programma televisivo, il 17 settembre 1939, nel programma \"Al cavallino baio\", facente parte delle trasmissioni sperimentali dell\u2019Eiar.\nLa squadra felsinea viene citata in diverse opere cinematografiche e televisive. Nel film \"Il sorpasso\" del 1962, Bruno Cortona (interpretato da Vittorio Gassman) incontrando un poliziotto bolognese fa riferimento alla squadra, indicandola come favorita per lo scudetto. Ne \"L'allenatore nel pallone\" del 1984, Oronzo Can\u00e0 (Lino Banfi) viene scambiato per Ezio Pascutti, \u00abLa grande ala sinistra del Bologna degli anni 60\u00bb, da Luciano Spinosi. Nel documentario \"Comizi d'amore\" del 1965, Pier Paolo Pasolini, notoriamente grande appassionato di calcio e tifoso della squadra, intervistava i calciatori rossobl\u00f9 Mirko Pavinato, Giacomo Bulgarelli, Ezio Pascutti, William Negri, Carlo Furlanis; nel 2012 Fabio Volo, per omaggiare Pasolini, gir\u00f2 il \"remake\" del documentario, intervistando questa volta i calciatori Cesare Natali, Saphir Ta\u00efder, Marco Motta e Panagi\u014dt\u012bs Kone.\nLo scrittore Stefano Benni, nel suo primo libro \"Bar Sport\" del 1976, dedica un capitolo a una trasferta al seguito del Bologna a Firenze; lo stesso episodio \u00e8 citato ampiamente nell'omonimo film del 2011, trasposizione dell'opera letteraria.\nNell'episodio \"Sempre avanti\" della terza stagione della serie televisiva \"L'ispettore Coliandro\", il protagonista Coliandro (interpretato da Giampaolo Morelli) \u00e8 impiegato nel servizio d'ordine allo Stadio Renato Dall'Ara, con immagini della tifoseria riprese durante l'incontro Bologna-Lazio della stagione 2008-2009: quella scena venne aspramente criticata da il gruppo dei Forever Ultras, poich\u00e9 dipingeva gli stessi come delinquenti e persone non raccomandabili, e tutta la tifoseria si astenne dagli eventi legati agli ultras riprodotti nella fiction.\nOltre agli inni scritti espressamente per la squadra da vari cantautori bolognesi, Luca Carboni fa riferimento alla \u00abmaglia del Bologna sette giorni su sette\u00bb nella canzone \"Silvia lo sai\", pur non dedicata alla squadra. Nel videoclip ufficiale della canzone \"Una vita in vacanza\" de Lo Stato Sociale pubblicato su YouTube il pianista Enrico Roberto, in corrispondenza del verso recitante \u00abE fai l'analista, di calciomercato\u00bb, interpreta il ruolo di un tifoso indossante una sciarpa del Bologna, mentre consulta un quotidiano.\nAllenatori e presidenti.\nIn totale sono 70 i tecnici che hanno assunto il ruolo di primo allenatore del Bologna, di cui 4 hanno costituito una commissione tecnica e 5 hanno ricoperto il ruolo di direttore tecnico.\nIl primo allenatore della societ\u00e0, che aveva il ruolo di giocatore-allenatore, fu lo svizzero Louis Rauch, a quel tempo anche presidente e tra i fondatori del club; il primo allenatore professionista di ruolo invece \u00e8 stato l'austriaco Hermann Felsner, a guida della squadra dal 1920.\nIl record della carica da tecnico del Bologna pi\u00f9 lunga appartiene sempre a Hermann Felsner, sulla panchina dei Rossobl\u00f9 per 15 stagioni di cui 10 consecutive, dalla stagione 1920-1921 alla 1930-1931 e dalla 1938-1939 alla 1941-1942, per un totale di 370 panchine. La seconda avventura pi\u00f9 lunga \u00e8 stabilita da tre allenatori: Cesarino Cervellati, Renzo Ulivieri e Bruno Pesaola, tutti sulla panchina bolognese per 6 stagioni; il secondo \u00e8 anche l'allenatore con pi\u00f9 panchine dopo Felsner (215).\nFelsner fu anche l'allenatore pi\u00f9 vincente della storia felsinea. Il tecnico austriaco, oltre a detenere il record di vittorie di un singolo allenatore (210), port\u00f2 in bacheca ben 4 scudetti, rispettivamente quello della stagione 1935-1936, quello della stagione 1936-1937, quello del 1938-1939 e infine quello della stagione 1940-1941.\nNessuno eguagli\u00f2 questo record; lo sfior\u00f2 soltanto, con 3 trofei vinti, l'ungherese \u00c1rp\u00e1d Weisz, che vinse 2 scudetti e inoltre il Torneo dell'Expo di Parigi, rispettivamente nella stagione 1935-1936, nella stagione 1936-1937 e nel 1937. Anche in questo caso Ulivieri risulta essere l'allenatore pi\u00f9 vincente dopo Felsner, con 97 trionfi.\nIn 112 anni di storia del club felsineo, alla guida del Bologna si sono avvicendati in totale 35 presidenti \u2014 compresi quelli onorari \u2014 e un commissario straordinario. Il primo presidente del club fu Louis Rauch, parte dei tre fondatori della societ\u00e0. Dal giugno 2015 il presidente del Bologna \u00e8 Joey Saputo, che fin da subito ha assunto il ruolo di \"chairman\".\nIl presidente pi\u00f9 vincente della storia del Bologna \u00e8 stato Renato Dall'Ara, che ha stabilito anche il record di longevit\u00e0 di un presidente rossobl\u00f9 con i suoi 30 anni di dirigenza, dal 1934 fino al 3 giugno 1964, giorno della sua morte. Con Dall'Ara la societ\u00e0 rossobl\u00f9 vinse 4 Scudetti (pi\u00f9 quello del 1964, conquistato dal Bologna poco dopo la sua scomparsa), 1 Coppa Mitropa, la Coppa Alta Italia e il Torneo dell'Expo Universale di Parigi 1937, per un totale di 7 trofei.\nDopo Dall'Ara, il presidente ad aver vinto pi\u00f9 titoli \u00e8 stato Gianni Bonaveri, con 1 Scudetto e 2 Coppe Mitropa. L'ultimo presidente, in ordine cronologico, a vincere un trofeo \u00e8 stato Giuseppe Gazzoni Frascara: con lui il Bologna vinse una Coppa Intertoto nel 1998. Gazzoni \u00e8 anche il secondo presidente pi\u00f9 longevo, dopo Dall'Ara.\nCalciatori.\nIn totale sono 937 i calciatori ad essere scesi in campo con la maglia del Bologna a partire dall'anno di fondazione, in prevalenza di nazionalit\u00e0 italiana. Sono invece 487 quelli che hanno segnato almeno un gol in rossobl\u00f9.\nI calciatori italiani pi\u00f9 rilevanti e rappresentativi della storia del Bologna sono Giacomo Bulgarelli, il primatista di presenze, Angelo Schiavio, primatista di reti e campione del mondo nel 1934, e Giuseppe Della Valle, capitano dei felsinei per 11 stagioni. Grazie all'invenzione del doppio passo, alle innumerevoli presenze e al record di reti in nazionale anche Amedeo Biavati divenne un calciatore molto rilevante nella storia veltra. Successivamente sono diventati rappresentativi altri calciatori come Giuseppe Signori, Carlo Nervo, Gianluca Pagliuca e Marco Di Vaio. Seppur militante una sola stagione nel Bologna, anche Roberto Baggio \u2014 grazie alla propria fama e alla vincita del Pallone d'oro 1993 \u2014 divenne uno dei simboli rossobl\u00f9.\nPer quanto riguarda i calciatori stranieri il danese Harald Nielsen, miglior marcatore straniero, il tedesco Helmut Haller, primatista di presenze dei calciatori stranieri, e lo svedese Kennet Andersson, il giocatore pi\u00f9 presente con la propria nazionale al tempo della militanza nel Bologna.\nHall of Fame.\nLa Hall of Fame ufficiale del Bologna doveva essere presentata ufficialmente nel novembre 2019, in occasione delle iniziative in programma per il 110\u00ba anniversario di storia del club; tuttavia questo evento \u00e8 stato rinviato a data da destinarsi.\nCapitani.\nDall'anno di fondazione, 44 calciatori del Bologna hanno indossato stabilmente la fascia da capitano. Il primo capitano della storia veltra \u00e8 stato Arrigo Gradi, uno dei tre fondatori del club. Il periodo pi\u00f9 lungo con la fascia di capitano della squadra rossobl\u00f9 \u00e8 stato quello di Giuseppe Della Valle, annoverante undici stagioni con la fascia al braccio tra il 1920 e il 1931.\nAngelo Schiavio \u00e8 il Rossobl\u00f9 che ha vinto pi\u00f9 trofei da capitano, grazie a due scudetti, una Coppa Mitropa e il Torneo dell'Expo di Parigi. Altri capitani pluripremiati sono Giacomo Bulgarelli, con due Coppe Italia e una Coppa di Lega Italo-Inglese, Mirko Pavinato, alla guida della squadra nella stagione del settimo Scudetto e nella conquista della terza Coppa Mitropa, e Carlo Reguzzoni, capitano durante la vittoria di uno scudetto e della Coppa Alta Italia.\nInfine Axel Pilmark, Diego P\u00e9rez e Blerim D\u017eemaili sono stati gli unici capitani stranieri nella storia petroniana.\nContributo alle Nazionali.\nSono stati 54 i giocatori convocati in nazionale maggiore, per un totale di 382 presenze e 63 reti segnate; questo posiziona il Bologna al 7\u00ba posto della classifica dei club italiani che hanno fornito pi\u00f9 calciatori alla nazionale. Il primo giocatore felsineo con una presenza in nazionale A \u00e8 stato Emilio Badini, sceso in campo nella partita contro la ; fu anche il primo marcatore bolognese in azzurro. Il calciatore pi\u00f9 presente in nazionale militando nel Bologna \u00e8 Giacomo Bulgarelli con 29 presenze, mentre i migliori marcatori sono Amedeo Biavati ed Ezio Pascutti, a pari merito.\nI calciatori che hanno assunto il titolo di campione del mondo militando nel Bologna sono cinque. Angelo Schiavio ed Eraldo Monzeglio trionfarono nel in Italia; invece nel in Francia, furono vincitori del titolo i Rossobl\u00f9 Amedeo Biavati, Michele Andreolo e Carlo Ceresoli. I giocatori del Bologna che hanno vinto un campionato europeo sono due: Giacomo Bulgarelli e Aristide Guarneri, entrambi facenti parte della selezione che vinse il . Altri piazzamenti degni di nota il secondo posto di Alessandro Diamanti al , e il terzo posto di Diamanti e Alberto Gilardino nella FIFA Confederations Cup 2013.\nPer quanto riguarda le nazionali straniere, il miglior piazzamento in un campionato del mondo \u00e8 stato il secondo posto di Helmut Haller nel in Inghilterra, con la Germania Ovest. Tra i calciatori con trofei vinti con le rispettive nazionali militando in rossobl\u00f9 si distingue Pierre Wom\u00e9, che con la nazionale del vinse due coppe d'Africa, rispettivamente nel 2000 in Ghana e Nigeria, e nel 2002 in Mali, oltrech\u00e9 il torneo olimpico di ; a quest'ultimo si annette Ibrahima Mbaye, che con la nazionale del ha trionfato nella Coppa d'Africa 2021 in Camerun. Sono da segnalare anche i tre successi ottenuti in Copa Am\u00e9rica da Diego P\u00e9rez, Erick Pulgar e Nicol\u00e1s Dom\u00ednguez, rispettivamente nel 2011 in Argentina, nel 2016 negli Stati Uniti e nel 2021 in Brasile.\nIn totale sono 21 le nazionali UEFA \u2014 esclusa la nazionale italiana \u2014 nelle quali ha avuto minutaggio un calciatore militante nel Bologna, per un totale di 36 calciatori e 365 presenze. La nazionale che conta pi\u00f9 presenze di giocatori felsinei \u00e8 quella della , 77 presenze totali di cui 26 di Kennet Andersson. La seconda nazionale per presenze \u00e8 invece la , con un totale di 71 presenze di cui 16 di Vaggel\u012bs Moras. La terza \u00e8 l', con 30 presenze, di cui primatista \u00c1d\u00e1m Nagy (23).\nLe reti siglate in totale sono 51, messe a segno da 17 giocatori diversi. La nazionale con il maggior numero di gol segnati da calciatori rossobl\u00f9 \u00e8 la , con 9 reti segnate da 2 diversi giocatori, con Kubilay T\u00fcrkyilmaz autore di 6 reti. La seconda nazionale \u00e8 la con 8 reti, di cui 6 di Kennet Andersson. La terza \u00e8 invece la , con 7 reti totali e con capocannoniere Vasil\u012bs Torosid\u012bs (3).\nPer quanto riguarda le nazionali appartenenti ad altre confederazioni, si contano in totale 27 calciatori, convocati in 14 selezioni calcistiche differenti. La nazionale che conta il maggior numero di calciatori petroniani convocati \u00e8 quella dell', con 5.\nStatistiche e record.\nStatistiche di squadra.\nIl Bologna ha disputato 106 stagioni sportive a livello nazionale, partecipando in ambito professionistico a 75 campionati di Serie A su 90, a 12 campionati di Serie B e 3 di Serie C. Contando anche i campionati pre-girone unico, le stagioni disputate dal Bologna nella massima divisione nazionale sono 91. La squadra ha vinto per 7 volte il campionato italiano, giungendo in seconda posizione in 6 edizioni e in terza posizione in 7. Grazie a questi numeri, i Rossobl\u00f9 si trovano al nono posto nella classifica perpetua nazionale. A livello di coppe nazionali, il Bologna ha partecipato a 78 tornei tra cui 74 edizioni su 75 della Coppa Italia, con vittoria nella stagione 1969-1970 e quattro stagioni dopo nella stagione 1973-1974, disputando appunto in totale 2 finali. Il Bologna ha anche partecipato a 3 edizioni della Coppa Italia Serie C, nelle rispettive stagioni nelle quali ha partecipato alla Serie C1. Ha partecipato e vinto anche l'unica edizione della Coppa Alta Italia.\nLa vittoria in campionato con il maggior scarto fu un 14-0 contro l', nella stagione 1922-1923. La sconfitta pi\u00f9 netta fu un 8-2, sub\u00ecto dalla .; questo primato venne eguagliato in altre occasioni, in cui il Bologna \u00e8 stato battuto con uno scarto di 6 reti: contro l' nell'89, contro il Milan nel 1991, ancora contro la Lazio nel 2013 e due volte dal (2016 e 2017).\nIl Bologna vanta inoltre 32 presenze a singole edizioni di competizioni internazionali; di esse, solo una \u00e8 relativa alla Coppe dei Campioni/Champions League e 4 alla Coppe UEFA/Europa League; la coppa europea con pi\u00f9 presenze \u00e8 la Coppa Mitropa con 8 stagioni ed \u00e8 quella con il maggior numero di trofei europei vinti dalla societ\u00e0 rossoblu. Oltre a questi, vanta il Torneo Internazionale dell'Expo Universale di Parigi, una Coppa di Lega Italo-Inglese e una Coppa Intertoto. L'ultima volta in una competizione di rilievo \u00e8 stata nella stagione 1999-2000 in Coppa UEFA. Nella classifica come club italiano nelle competizioni internazionali occupa l'11\u00ba posto su 24.\nLe vittorie nelle coppe internazionali con il maggior scarto furono un 5-0 contro lo , un 6-1 contro il e un altro 5-0 al ; le prime due furono le migliori vittorie in casa, mentre l'ultima fu quella in trasferta. In Coppa UEFA invece la vittoria pi\u00f9 alta fu contro il Betis Siviglia il 24 novembre 1998 con il risultato di 4-1. Sempre in campo internazionale, il Bologna fu la prima squadra italiana a sconfiggerne una inglese, il nel 1937 nella finale del Torneo dell'Expo di Parigi; fu anche la prima squadra italiana a battere nel territorio britannico una squadra di casa, il negli ottavi di finale della Coppa delle Fiere 1966-1967.\nStatistiche individuali.\nIl calciatore pi\u00f9 presente in assoluto nella storia felsinea \u00e8 Giacomo Bulgarelli, che detiene il record di 486 presenze, divise tra Serie A (391), record anche in questo caso, coppe nazionali (56) e competizioni europee (40); il secondo con pi\u00f9 presenze \u00e8 Tazio Roversi che ne annovera 459. Roversi \u00e8 anche il calciatore pi\u00f9 presente nelle coppe nazionali (80) seguito da Franco Cresci (73) e Giuseppe Savoldi (57). Per quanto riguarda le competizioni europee il primatista \u00e8 Marino Perani (42), Francesco Janich ne ha 41.\nPer quanto riguarda le reti segnate il record assoluto appartiene ad Angelo Schiavio (251), seguito da Carlo Reguzzoni a 168. In Serie A il leader \u00e8 Reguzzoni con 145, segue Pascutti a 130. Nelle coppe nazionali Giuseppe Savoldi \u00e8 quello ha segnato di pi\u00f9 (27), viene poi Gino Cappello (21) Harald Nielsen \u00e8 il primatista di reti nelle competizioni europee con 19 reti, davanti a Reguzzoni (18).\nI record dei giocatori pi\u00f9 presenti e i migliori marcatori, in tutte le competizioni ufficiali, della storia del Bologna:\nTifoseria.\nStoria.\nI primi agglomerati non di veri e propri tifosi, ma semplicemente di spettatori, si sono iniziati a formare gi\u00e0 dal primo campionato disputato, tra il 1910 e il 1911; si potevano contare abitualmente circa 500 persone. Per parlare di veri e propri gruppi organizzati bisogna aspettare il 1974, con la comparsa del primo storico gruppo Bologna Commandos \u2014 presente ancora oggi con il nome di \"Forever Ultras 1974\" \u2014 che per quasi cinque anni rimase l'unico gruppo organizzato a sostegno dei Rossobl\u00f9.\nPer le partite casalinghe la tifoseria organizzata si riunisce nella curva nord, dal 2009 intitolata a Giacomo Bulgarelli. La curva era in precedenza denominata Andrea Costa, dal nome della via prospiciente a quel lato dello stadio.\nSecondo il sondaggio svolto nel 2010 dall\"'Istituto Demos &amp; Pi\" e pubblicato su la Repubblica, il Bologna risulta essere l'ottava squadra per numero di tifosi in Italia. Il numero di tifosi della squadra \u00e8 stato approssimato a pi\u00f9 di sostenitori, corrispondente all'1,7% del campione intervistato.\nGemellaggi e rivalit\u00e0.\nL'unico gemellaggio riconosciuto da tutta la curva, ma portato avanti da Forever Ultras e Freak Boys, \u00e8 con gli ultras del nato negli anni '80. I Forever Ultras e Freak Boys hanno inoltre un'amicizia dal 2008 con gli ultras tedeschi del e con il gruppo di Viareggio \"Ultras Figthers Viareggio\" dal 2005. I gruppi Mai Domi e Settore Ostile sono quelli con il maggior numero di amicizie: molto sentite sono quelle con il gruppo ultras \u201cE.A.M.\u201d (Estranei Alla Massa) della e con la tifoseria organizzata di Siena e Avellino. Con la vi \u00e8 un'accesa rivalit\u00e0 dagli anni 90 ma \u00e8 forte il legame che da alcuni anni lega i gruppi dell\u2019area-Mods e i gruppi del Vecchio Astra Spal\".\" Negli anni '80 e '90 i gemellaggi e le amicizie erano molto pi\u00f9 numerosi: i pi\u00f9 forti erano quelli con Milan, Roma e Napoli, con cui adesso vi \u00e8 un'accesa rivalit\u00e0.\nLa rivalit\u00e0 pi\u00f9 sentita \u00e8 quella con la , con cui il Bologna disputa il cosiddetto \"derby\" dell'Appennino. La rivalit\u00e0 peggior\u00f2 dopo gli incidenti del 18 giugno 1989, quando il treno coi tifosi emiliani diretti in Toscana sub\u00ec un agguato nei pressi della stazione di Firenze, culminato con il lancio di una molotov che esplose all'interno di un vagone provocando il ferimento di diversi tifosi rossobl\u00f9 e lo sfiguramento di un minorenne. La seconda rivalit\u00e0 pi\u00f9 sentita \u00e8 quella col , partita che viene definita come il \"derby\" dell'Emilia. Oltre ai gi\u00e0 citati casi di Roma, Milan e Napoli, altre rivalit\u00e0 altrettanto sentite sono quelle con i corregionali del e del , con la , il , il , l' e l', a seguito di gravi incidenti tra le due tifoserie accaduti durante la semifinale di andata di Coppa UEFA a Marsiglia e in quella di ritorno giocata a Bologna, in cui rimasero coinvolti molti tra calciatori, dirigenti e tifosi di entrambe le squadre, che cost\u00f2 l'eliminazione dei rossobl\u00f9 dalla competizione. Con la la rivalit\u00e0 \u00e8 legata specialmente al caso Calciopoli, che penalizz\u00f2 il Bologna fino a farlo retrocedere in Serie B. Negli anni recenti la rivalit\u00e0 \u00e8 stata rafforzata da alcune dichiarazioni dell'ex presidente felsineo Giuseppe Gazzoni Frascara.\nNel corso degli anni ci furono scontri anche con i tifosi di , , , , e .\nOrganico.\nRosa 2021-2022.\nRuoli e numerazione, tratti dal sito web ufficiale della societ\u00e0, aggiornati al 31 gennaio 2022.\nStaff tecnico.\nLo staff tecnico tratto dal sito web ufficiale della societ\u00e0, aggiornato al 2 gennaio 2022."}
{"id": "12155", "revid": "115549", "url": "https://it.wikipedia.org/wiki?curid=12155", "title": "Torino Calcio 1906", "text": ""}
{"id": "12156", "revid": "633", "url": "https://it.wikipedia.org/wiki?curid=12156", "title": "A.S. Roma", "text": ""}
{"id": "12158", "revid": "2519", "url": "https://it.wikipedia.org/wiki?curid=12158", "title": "S. S. Lazio", "text": ""}
{"id": "12160", "revid": "45951", "url": "https://it.wikipedia.org/wiki?curid=12160", "title": "Florentia Viola", "text": ""}
{"id": "12164", "revid": "889336", "url": "https://it.wikipedia.org/wiki?curid=12164", "title": "Societ\u00e0 Sportiva Calcio Napoli", "text": "La Societ\u00e0 Sportiva Calcio Napoli, meglio nota come Napoli, \u00e8 una societ\u00e0 calcistica italiana con sede nella citt\u00e0 di Napoli. Milita in Serie A, la massima serie del campionato italiano.\nFondata nel 1926 con il nome di \"Associazione Calcio Napoli\", assunse poi la denominazione di \"SSC Napoli\" nel 1964. In seguito al fallimento della societ\u00e0 nel 2004, il presidente Aurelio De Laurentiis fonda la \"Napoli Soccer\" che ne rileva il titolo sportivo e viene iscritta alla Serie C1, per poi ritornare alla denominazione precedente con la promozione in Serie B nel 2006.\nIl colore sociale \u00e8 l'azzurro, mentre la mascotte \u00e8 il \"Ciuccio\", originariamente un cavallo inalberato. Gioca le partite interne allo stadio Diego Armando Maradona, inaugurato nel 1959.\nCon un palmar\u00e8s che comprende due scudetti (1986-1987, 1989-1990), sei Coppe Italia (1961-1962, 1975-1976, 1986-1987, 2011-2012, 2013-2014 e 2019-2020), due Supercoppe italiane (1990 e 2014) e una Coppa UEFA (1988-1989), oltre a una Coppa delle Alpi (1966) e una Coppa di Lega Italo-Inglese (1976), il Napoli \u00e8 la squadra del Meridione pi\u00f9 titolata a livello nazionale e internazionale, nonch\u00e9, con 80 partecipazioni, quella pi\u00f9 presente nei campionati di massima serie. \nIl Napoli \u00e8 anche uno dei membri associati dell'ECA (Associazione dei Club Europei), organizzazione nata in sostituzione del soppresso G-14 e costituita dai principali club calcistici del continente, riuniti in consorzio al fine di ottenere una tutela comune dei diritti sportivi, legali e televisivi di fronte alla FIFA. Il Napoli detiene attualmente il record del gol su azione pi\u00f9 tardo di tutta la Serie A, al '100 durante la trasferta del 6 febbraio 2022 contro il Venezia.\nStoria.\nDalle origini al secondo dopoguerra.\nLa fondazione dell\"Associazione Calcio Napoli\" avvenne il 25 agosto 1926 (sebbene la data venga tradizionalmente anticipata al 1\u00ba agosto) su iniziativa dell'industriale napoletano Giorgio Ascarelli, il quale ne assunse la presidenza. Di fatto, la nascita del Napoli avvenne attraverso un cambio di denominazione dell\"\", un club sorto a sua volta nel 1922 come frutto della fusione di altre due compagini, il \"Naples Foot-Ball Club\" (fondato nel 1906 e primo vero nucleo storico del Napoli anche attraverso i colori) e l\"Unione Sportiva Internazionale Napoli\" grazie all'intermediazione di Emilio Reale. Nel frattempo, il 3 agosto era stato istituito il Direttorio Divisioni Superiori, l'antesignano dell'odierna Lega Calcio, al quale il Napoli ottenne l'affiliazione, unico club del Centro-Sud insieme ai sodalizi capitolini Alba Audace e Fortitudo Pro Roma, in virt\u00f9 del piazzamento conseguito dall'Internaples nella Prima Divisione 1925-1926.\nLa societ\u00e0 esord\u00ec in massima serie nella Divisione Nazionale 1926-1927. Le prime stagioni si chiusero con una retrocessione in Prima Divisione, che all'epoca rappresentava il secondo livello del campionato italiano di calcio, ma la FIGC, in entrambe le occasioni, accord\u00f2 la riammissione per allargamento del campionato per tutte le retrocesse e per premiare gli sforzi del club partenopeo di recuperare il pesante \"gap\" con le societ\u00e0 settentrionali. Dopo i difficili inizi, la situazione per\u00f2 miglior\u00f2 rapidamente, grazie soprattutto all'apporto dell'italo-paraguayano Attila Sallustro, primo idolo dei tifosi partenopei. In questi primi anni, come allenatori, il Napoli si affid\u00f2 a ex calciatori austriaci, come Anton Kreutzer, Bino Skasa, Jean Steiger e Karl Fischer, all'ungherese Ferenc Moln\u00e1r e all'italiano Giovanni Terrile. \nIl Napoli prese parte al primo torneo di massima serie a girone unico, la Serie A 1929-1930, ottenendo la prima vittoria in tale competizione ai danni del . La societ\u00e0 scelse come allenatore il \"mister\" William Garbutt, gi\u00e0 vincitore di tre scudetti con il . Nei 6 anni in cui fu sotto la sua guida, il Napoli, grazie al contributo di giocatori come Antonio Vojak e Attila Sallustro, raggiunse notevoli risultati, come il doppio terzo posto consecutivo nelle stagioni 1932-1933 e 1933-1934 e la qualificazione alla massima competizione europea dell'epoca, la Coppa Mitropa. \nNel 1936 entr\u00f2 in societ\u00e0 il \"comandante\" Achille Lauro, armatore di grande successo, che non riusc\u00ec tuttavia ad apportare particolari benefici al club partenopeo: nella seconda met\u00e0 degli anni trenta la qualit\u00e0 della squadra and\u00f2 declinando, fino a culminare nella retrocessione nella categoria inferiore nel 1941-1942.\nTerminata la seconda guerra mondiale, il Napoli prese parte alla Divisione Nazionale 1945-1946, vincendo il girone misto Centro-Sud e riconquistando la massima serie. Torn\u00f2 in Serie B due anni dopo, retrocesso dalla CAF per illecito sportivo. La panchina venne affidata a Eraldo Monzeglio, che riport\u00f2 la squadra in Serie A e avvi\u00f2 un lungo periodo alla guida del club partenopeo. Nonostante i rinforzi del presidente Achille Lauro, tra i quali Bruno Pesaola, Hasse Jeppson e Lu\u00eds Vin\u00edcio, il Napoli non and\u00f2 oltre il quarto posto del 1952-1953 e del 1957-1958. Nel 1959 venne inaugurato lo stadio San Paolo.\nTornato in Serie B nel 1961, il Napoli venne affidato a Bruno Pesaola, il quale riport\u00f2 gli \"azzurri\" in massima serie e vincendo anche il primo trofeo della storia del club, la Coppa Italia 1961-1962, divenendo con il Vado l'unica societ\u00e0 a vincere il trofeo non militando in massima divisione. Questo successo, sanc\u00ec l'esordio del Napoli in Europa, giocando la Coppa delle Coppe, nella quale raggiunse i quarti di finale. Il 25 giugno 1964 il club assunse la denominazione di \"Societ\u00e0 Sportiva Calcio Napoli\", diventando contestualmente una societ\u00e0 per azioni. Achille Lauro ottenne una quota rilevante delle azioni in virt\u00f9 dei crediti vantati e garant\u00ec al figlio Gioacchino l'ingresso tra i soci, mentre Roberto Fiore venne eletto presidente. Alcuni dei giocatori pi\u00f9 rappresentativi dell'epoca furono Dino Zoff, Antonio Juliano, Omar S\u00edvori e Jos\u00e9 Altafini; il miglior risultato fu il secondo posto del 1968.\nL'era Ferlaino.\nIl 18 gennaio 1969 la societ\u00e0, sull'orlo del dissesto finanziario, pass\u00f2 nelle mani di Corrado Ferlaino, che avvi\u00f2 la pi\u00f9 longeva e vincente presidenza della storia partenopea. Con l'acquisto di calciatori come Sergio Clerici, Giuseppe Bruscolotti e Tarcisio Burgnich, il Napoli arriv\u00f2 in finale di Coppa Anglo-Italiana, venendo sconfitto per mano dello Swindon Town e raggiunse due volte il terzo posto (1971 e 1974) e un secondo posto nel 1975, questi ultimi due piazzamenti ottenuti grazie al \"calcio totale\" di Lu\u00eds Vin\u00edcio. Nel 1976 il club azzurro vinse la seconda Coppa Italia, superando in finale il Verona. Nella seconda met\u00e0 degli anni settanta nonostante l'acquisto del \"bomber\" Giuseppe Savoldi, il rendimento in campionato peggior\u00f2, culminando con il decimo posto del 1980.\nDopo uno scudetto sfiorato nel 1981, con il libero olandese Ruud Krol tra i protagonisti, la svolta si ebbe nell'estate del 1984: il presidente Ferlaino il 30 giugno 1984 defin\u00ec l'acquisto pi\u00f9 importante della storia del club, il campione argentino Diego Armando Maradona dal Barcellona per la cifra record di 15 miliardi di lire.\nSotto la guida di Ottavio Bianchi e con l'innesto di calciatori come Bruno Giordano, Salvatore Bagni, Claudio Garella e Alessandro Renica, nel 1987 il Napoli conquist\u00f2 il suo primo scudetto e la terza Coppa Italia.\nIl club si consolid\u00f2 ai vertici del calcio italiano con gli innesti dei brasiliani Careca e Alem\u00e3o; il Napoli arriv\u00f2 per due volte consecutive secondo (1988 e 1989) e sempre nel 1989 ottenne anche il primo alloro internazionale, la Coppa UEFA, superando nella doppia finale lo Stoccarda. Nel 1990, con Alberto Bigon allenatore, il club partenopeo conquist\u00f2 il secondo scudetto, cui fece seguito la vittoria della Supercoppa italiana. Nel 1991 con la partenza di Maradona, si chiuse il primo importante ciclo della storia azzurra.\nDeclino e rinascita.\nNegli anni seguenti il Napoli ottenne discreti risultati, un quarto posto nel 1992 con Claudio Ranieri in panchina e un sesto posto nel 1994, allenatore Marcello Lippi. La crisi finanziaria costrinse il club a privarsi dei suoi uomini migliori. Nei due anni successivi, con Vujadin Bo\u0161kov in panchina, il Napoli ottenne un settimo e un decimo posto,mentre con Luigi Simoni, raggiunse la finale di Coppa Italia 1996-1997, sconfitto poi dal . La crisi raggiunse l'apice nel 1998, con la retrocessione in Serie B dopo 33 anni consecutivi di massima serie. Il club ritorn\u00f2 in Serie A nel 1999-2000, per retrocedere dopo appena un anno. L'ingresso in societ\u00e0 di Giorgio Corbelli prima e di Salvatore Naldi poi non port\u00f2 benefici al club, che arriv\u00f2 quinto nella seconda serie italiana, e nel 2002-2003, a causa di una serie senza vittorie durata tre mesi e mezzo che fin\u00ec solo all'ultima giornata del girone d'andata contro il Messina, la squadra rischi\u00f2 anche la retrocessione, terminando l'anno con un pessimo sedicesimo posto seguito poi da un tredicesimo posto la stagione successiva.\nLa combinazione della grave crisi finanziaria, peggiorata sempre di pi\u00f9 negli ultimi dieci anni, e della conseguente crisi di risultati, port\u00f2 nell'estate del 2004 al fallimento del club con conseguente perdita del titolo sportivo. Nelle settimane successive l'imprenditore cinematografico Aurelio De Laurentiis rilev\u00f2 il titolo sportivo dalla curatela fallimentare del tribunale di Napoli e iscrisse la squadra, con la denominazione di \"Napoli Soccer\", al campionato di terza serie. Nel primo anno, la promozione non arriv\u00f2, dato che i partenopei, al terzo posto nel girone, vinsero la semifinale play-off contro la Sanbenedettese, ma persero la finale nel derby contro l'Avellino, ottenendola sul campo solo nel 2006 sotto la guida di Edoardo Reja.\nL'era De Laurentiis.\nUna volta riacquisita la denominazione originaria di \"Societ\u00e0 Sportiva Calcio Napoli\", volutamente non utilizzata nei due campionati di terza serie, nel 2007 il club consegu\u00ec l'immediata promozione in Serie A ritornandovi dopo 6 anni di assenza.\nDue anni dopo, l'arrivo in panchina di Walter Mazzarri coincise con il ritorno ad alti livelli della squadra. Nel 2011 il Napoli torn\u00f2 a giocare la massima competizione europea, la UEFA Champions League, ventuno anni dopo l'ultima partecipazione, e l'anno seguente mise in bacheca la quarta Coppa Italia, venticinque anni dopo l'ultima affermazione e quasi ventidue dopo l'ultimo trofeo assoluto del club; infine nel campionato 2012-2013 si piazz\u00f2 secondo con Edinson Cavani capocannoniere del campionato, secondo calciatore partenopeo a riuscire nell'impresa dopo Maradona. La successiva gestione dell'allenatore Rafael Ben\u00edtez vide gli azzurri vincere la quinta Coppa Italia, e proseguire i successi nella stagione successiva, con la vittoria della seconda Supercoppa italiana.\nSulla panchina azzurra giunse dunque Maurizio Sarri, che nel 2015-2016 rese il Napoli campione d'inverno (non succedeva dalla stagione 1989-1990), pur non riuscendo a vincere lo scudetto, battuto solo dalla Juventus. Gli azzurri si mantennero stabilmente ai vertici, ottenendo il terzo posto nel 2016-2017, e l'anno successivo laureandosi nuovamente campione d'inverno, ma anche stavolta la vittoria del titolo and\u00f2 nuovamente ai bianconeri; al Napoli non bast\u00f2 totalizzare 91 punti, quota record per una squadra arrivata seconda. Nel 2020, con Gennaro Gattuso in panchina, gli azzurri conquistarono la sesta Coppa Italia della loro storia, superando la Juventus ai calci di rigore. La stagione successiva, complice una serie di giocatori indisponibili per infortuni e positivit\u00e0 al COVID-19 tra dicembre e febbraio, si rivela essere molto complessa per la squadra di Gattuso, che termina quinta, con la Champions a solo un punto di distanza.\nColori e simboli.\nColori.\nLa tenuta di gioco del Napoli \u00e8 composta da una maglia azzurra con numerazione bianca, pantaloncini bianchi e calzettoni azzurri. La tenuta da trasferta generalmente \u00e8 composta da maglia bianca, pantaloncini bianchi o azzurri, calzerotti bianchi o azzurri.\nIl 29 novembre 2020, in occasione della sfida casalinga di campionato contro la Roma, la squadra scende in campo con una speciale quarta divisa a strisce bianco-azzurre, simile a quella della nazionale argentina, per commemorare il rapporto dell'ex capitano azzurro Diego Armando Maradona con la citt\u00e0 di Napoli e con i tifosi. Inizialmente era previsto che la divisa sarebbe stata presentata da remoto dallo stesso Maradona, ma, in seguito alla prematura scomparsa del campione argentino, avvenuta il 25 novembre, la divisa \u00e8 stata utilizzata come gesto di commemorazione verso l'ex calciatore.\nSimboli ufficiali.\nStemma.\nLo stemma del Napoli \u00e8 costituito da una corona circolare, la cui area esterna \u00e8 di colore blu, bordata di blu scuro, mentre l'area interna \u00e8 azzurra bordata di bianco. Al centro \u00e8 inserita la lettera \u00abN\u00bb di colore bianco. Il tutto \u00e8 impreziosito da sfumature ed effetti di luce.\nInno.\nIl Napoli non ha un vero e proprio inno ufficiale, ma di solito in seguito ad una vittoria importante i sostenitori azzurri inneggiano le note de: \"'O surdato 'nnammurato\", una delle pi\u00f9 celebri canzoni della musica napoletana.\nStrutture.\nStadio.\nIl primo campo da gioco utilizzato dal Napoli fu lo Stadio Militare dell'Arenaccia: voluto da Alberico Albricci, fu inaugurato nel 1923 e assegnato nel 1926 al neonato club partenopeo. Nel 1929 il presidente Giorgio Ascarelli commission\u00f2 la costruzione di un nuovo stadio: inizialmente denominato \"Stadio Vesuvio\", venne inaugurato il 23 febbraio 1930 con la partita tra azzurri e Juventus, terminata 2-2. Poco tempo dopo Ascarelli venne a mancare e lo stadio gli fu intitolato a furor di popolo, ma in seguito le leggi razziali imposero un ulteriore cambio di nome in \"Stadio Partenopeo\". Rinnovato e ampliato in occasione dei Mondiali 1934, l'impianto fu completamente raso al suolo dai bombardamenti alleati nel corso della seconda guerra mondiale.\nIl club si trasfer\u00ec quindi allo stadio Arturo Collana del Vomero, gi\u00e0 provvisoriamente utilizzato ai tempi dei lavori di ristrutturazione del precedente impianto. Rinominato per breve tempo \"Stadio della Liberazione\" nel dopoguerra, era tuttavia inadeguato alle esigenze del club: emblematica la situazione nella quale venne giocata Napoli-Juventus (4-3 il risultato finale) del 20 aprile 1958, con il pubblico assiepato a bordo campo.\nVenne cos\u00ec progettato un nuovo impianto nel quartiere di Fuorigrotta, denominato stadio San Paolo per celebrare la tradizione secondo la quale San Paolo, in viaggio verso Roma, avrebbe attraccato in quest'area di Napoli. Venne inaugurato il 6 dicembre 1959, in una partita contro la Juventus (2-1 per i partenopei). L'ex stadio San Paolo \u00e8 stato ristrutturato in occasione delle Universiadi 2019. Dal 4 dicembre 2020 \u00e8 intitolato all'ex capitano azzurro Diego Armando Maradona.\nCentro di allenamento.\nDa luglio 2006 il campo di allenamento del Napoli e sede sociale \u00e8 il centro sportivo di Castel Volturno, situato in provincia di Caserta.\nLa struttura si estende su un\u2019area di 2.800 metri quadrati e comprende 3 campi da calcio realizzati in erba naturale, un attrezzato laboratorio medico, uno spazio conferenze, una sala video e un salone per il merchandising.\nSociet\u00e0.\nIl Napoli \u00e8 una societ\u00e0 per azioni dal 25 giugno 1964, allorquando il proprietario dell'allora \"Associazione Calcio Napoli\", Achille Lauro, coadiuvato da altri soci come Antonio Corcione, Luigi Scuotto e Roberto Fiore, costitu\u00ec la \"Societ\u00e0 Sportiva Calcio Napoli S.p.A.\" con capitale sociale di 120 milioni di lire.\nIl 99,8% delle azioni della societ\u00e0 partenopea \u00e8 controllato dalla Filmauro S.r.l., mentre il restante 0,2% appartiene ad Aurelio De Laurentiis, presidente del CdA. Il capitale della controllante Filmauro, a sua volta, \u00e8 intestato per il 90% alla fiduciaria \"Romafides\" del gruppo UniCredit (il cui compito istituzionale \u00e8 quello di coprire il reale possessore, Aurelio De Laurentiis, e di offrire servizi di gestione per suo conto) e per il restante 10% a Jacqueline Baudit, moglie di De Laurentiis.\n\"Si riporta di seguito l'elenco delle sedi ufficiali utilizzate dalla Societ\u00e0 Sportiva Calcio Napoli nel corso della sua storia\".\nOrganigramma societario.\n\"Dal sito web ufficiale del club.\"\nImpegno nel sociale.\nAttraverso la partecipazione diretta dei propri tesserati, il club azzurro ha patrocinato iniziative a sostegno delle strutture ospedaliere cittadine, oltre a iniziative di sensibilizzazione contro la violenza nello sport e la povert\u00e0 infantile. Con l'appoggio all'associazione cittadina \"Scugnizzi\", che opera nel penitenziario minorile di Nisida, il Napoli sostiene svariati progetti volti al reinserimento sociale dei giovani detenuti una volta scontata la loro pena.\nTramite raccolte di fondi sostenute direttamente e indirettamente dai propri tesserati, il Napoli ha fornito il proprio appoggio a istituzioni come la \"Robert F. Kennedy Foundation\", Telethon, la \"Fondazione San Raffaele\", la \"Fondazione Stefano Borgonovo\" e la \"Fondazione Massimo Leone Onlus\".\nIl club partenopeo si \u00e8 inoltre impegnato con diverse iniziative a sostegno delle vittime del terremoto dell'Aquila del 2009, dalla devoluzione degli incassi delle partite alla raccolta fondi per la costruzione di un centro polisportivo antisismico nel capoluogo abruzzese.\nSettore giovanile.\nEbbe origine all'inizio degli anni venti, quando il Naples e l' non si erano ancora fuse, su iniziativa del presidente dell'Internazionale Emilio Reale. Il primo prodotto del vivaio azzurro fu Attila Sallustro, allora undicenne.\nNegli anni sessanta le giovanili al Torneo di Viareggio arrivarono al terzo posto nel 1968 e persero la finale nel 1969. In quel periodo si form\u00f2 il mediano Antonio Juliano, divenuto in seguito il secondo giocatore con pi\u00f9 presenze in maglia azzurra tra campionato e coppe (505) e altri due centrocampisti che collezioneranno oltre 150 presenze a testa con la maglia azzurra: Giovanni Improta e Vincenzo Montefusco.\nNegli anni settanta il settore giovanile vinse il Torneo di Viareggio 1975 e il Campionato Primavera 1978-1979. La rosa campione d'Italia Primavera, allenata da Mario Corso, comprendeva calciatori che debuttarono in prima squadra come Raffaele Di Fusco, Luigi Caffarelli, Costanzo Celestini, Raimondo Marino, Giuseppe Volpecina (i quali vinsero, con la prima squadra, lo scudetto del 1986-87) e Gaetano Musella.\nNegli anni ottanta il vivaio arriv\u00f2 terzo per due anni consecutivi nel Torneo di Viareggio nel 1980, 1981 e perse la finale nel 1984, ma forn\u00ec alla prima squadra il difensore Ciro Ferrara, il quale vinse tutti gli allori dell'epoca d'oro del club partenopeo, Giuseppe Taglialatela e Antonio Carannante.\nNell'epoca \"post-Maradona\" il Napoli visse un momento di profonda crisi e, di conseguenza, anche il settore giovanile venne trascurato; nonostante ci\u00f2, negli anni novanta la squadra arrivo seconda al torneo di Viareggio per due anni consecutivi nel 1990 e 1991 e quarta nel 1997. In Serie A debuttarono Fabio Cannavaro, futuro campione del mondo e Pallone d'oro nel 2006 e il fratello Paolo Cannavaro che dopo esser stato ceduto torna a Napoli nel 2006 diventando capitano e vincitore della Coppa Italia del 2011-2012. Inoltre ci fu l'affermazione\nnella Coppa Italia Primavera 1996-1997 e nel Campionato Allievi dello stesso anno. In questo periodo fu costruito il centro sportivo di Marianella, che avrebbe dovuto essere all'avanguardia a livello di formazioni giovanili, ma la struttura fu lasciata nel totale degrado fino alla sua chiusura.\nCol fallimento del 2004, il settore giovanile fu smembrato, e venne ricostituito con l'avvento di Aurelio De Laurentiis, ottenendo al primo anno un titolo Berretti di Serie C. Il lavoro dello staff diede ulteriori frutti portando alla vittoria del campionato Berretti di Serie A-B nel 2010-2011 e al ritorno di alcuni \"azzurrini\" nel giro delle nazionali giovanili. Nel 2009 fa il suo esordio in prima squadra Lorenzo Insigne che, dopo due anni in prestito, ritorna a Napoli diventando poi anche capitano del team e vincitore di 2 Coppe Italia e 1 Supercoppa Italiana. Nel 2010 ci fu la partecipazione al Torneo di Viareggio dopo 7 anni di assenza. Nella stagione 2013-2014 la primavera fa l'esordio nella prima edizione della UEFA Youth League, venendo eliminata agli ottavi dal Real Madrid.\nIl Napoli nella cultura di massa.\nLa partita di spareggio Napoli-Lazio del 23 giugno 1929, valida per l'ammissione al primo campionato di Serie A \"a girone unico\", fu il primo incontro di campionato a essere trasmesso in una rudimentale \"radiocronaca\" (non si pu\u00f2 parlare di radiocronaca vera e propria, in quanto quest'ultima venne introdotta in Italia solo qualche anno dopo); il quotidiano di Napoli \"Mezzogiorno sportivo\" aveva infatti inviato allo stadio di Milano (dove si disput\u00f2 lo spareggio) un giornalista, che durante la partita telefonava alla redazione descrivendo le varie azioni di gioco; il contenuto della telefonata veniva poi trascritto dal giornalista Michele Buonanno che inviava i dispacci a un altro giornalista, Felice Scandone, che ne leggeva il contenuto da un balcone, informando cos\u00ec la folla in trepidante attesa dell'andamento dello spareggio. La partita termin\u00f2 2-2 ed entrambe le squadre vennero ammesse al primo torneo di massima serie a girone unico.\nNel video \"All Now Remix\" del gruppo rap \"The Movement\", uno dei cantanti indossa la maglia numero 94 di Nathaniel Chalobah.\nAltri riferimenti si hanno nel film \"Quel ragazzo della curva B\", in cui appaiono, nel ruolo di se stessi, i calciatori Andrea Carnevale, Giuseppe Bruscolotti e Bruno Giordano, nel film \"Tifosi\", dove Nino D'Angelo interpreta un tifoso partenopeo, con la presenza nel ruolo di s\u00e9 stesso di Diego Armando Maradona, nel film \"Paulo Roberto Cotechi\u00f1o centravanti di sfondamento\", nel film biografico su Maradona, \"Maradona - La mano de Dios\" e in \"Colpi di fortuna\" prodotto da Aurelio De Laurentiis, e nel film Diego Maradona.\nPresidenti e allenatori.\n\"Si riporta di seguito l'elenco dei presidenti, degli allenatori e dei direttori tecnici del Napoli dalla fondazione del club\".\nCalciatori.\nTra i calciatori di rilievo che hanno giocato con la maglia del Napoli risultano Attila Sallustro, che assieme a Marcello Mihalich fu il primo calciatore del Napoli a giocare in Nazionale, Antonio Vojak, Enrico Colombari, Amedeo Amadei, l'attaccante svedese Hasse Jeppson prelevato dall'Atalanta e acquistato da Achille Lauro nel 1952 in cambio di 105 milioni di lire, il brasiliano Lu\u00eds Vin\u00edcio, Bruno Pesaola, i campioni d'Europa del 1968 Antonio Juliano e Dino Zoff, Jos\u00e9 Altafini e Omar S\u00edvori (vincitori della Coppa delle Alpi 1966), Giuseppe Savoldi (vincitore della Coppa Italia 1976) e il libero olandese Ruud Krol.\nIl 1984 vide la partenza di Krol e contestualmente l'arrivo del calciatore pi\u00f9 importante della storia partenopea, Diego Armando Maradona e universalmente riconosciuto come uno dei pi\u00f9 talentuosi calciatori di tutti i tempi, venne prelevato nell'estate di quell'anno dagli spagnoli del per la cifra record di 15 miliardi di lire. Maradona recit\u00f2 un ruolo decisivo nelle vittorie del club azzurro, il cui \"palmar\u00e8s\" \u00e8 in buona parte riconducibile al suo periodo di militanza in maglia partenopea: divenne capitano della squadra e nel giro di sette stagioni condusse il club alla vittoria di due scudetti, una Coppa Italia, una Coppa UEFA e una Supercoppa italiana, e una sorta di icona popolare per la citt\u00e0 di Napoli, da lui lasciata nel 1991 a seguito di gravi vicissitudini personali. \u00c8 insieme a Edinson Cavani e a Gonzalo Higua\u00edn l'unico calciatore del Napoli ad aver vinto la classifica cannonieri in Serie A (1987-1988, 15 reti). Nel 2000 il club partenopeo ritir\u00f2 in suo onore la maglia \"numero dieci\".\nMaradona venne coadiuvato, nel corso dell'esperienza partenopea, da una serie di calciatori di notevole livello. Tra questi Ciro Ferrara, Bruno Giordano e il brasiliano Careca, che insieme al trequartista argentino costituirono il celebre trio d'attacco \"Ma.Gi.Ca.\"\nNella storia recente, i calciatori di maggior rilievo sono stati l'uruguaiano Cavani, capocannoniere della A nel 2013 con 29 gol e vincitore della Coppa Italia 2012, e l'argentino Higuain, vincitore della Coppa Italia e della Supercoppa italiana nel 2014. Inoltre, l'argentino \u00e8 stato capocannoniere della A nel 2016 con 36 marcature, battendo il record di reti segnate in un campionato a venti squadre, fino a quel momento appartenuto a Nordahl (35 reti nel 1949-50 con il Milan). Higuain fu ceduto alla Juventus a fine stagione per \u20ac 90 milioni, nell'operazione di mercato pi\u00f9 ricca della storia del calcio italiano.\nMaglie ritirate.\nIl Napoli, a partire dall'estate del 2000, ha ritirato la maglia \"numero dieci\" indossata da Diego Armando Maradona dal 1984 al 1991, come tributo alla sua classe e al grandissimo contributo offerto in sette stagioni con la casacca partenopea. \nPer motivi regolamentari, il numero \u00e8 stato ristampato sulle maglie azzurre dal 2004 al 2006 quando la squadra militava in Serie C1, torneo per il quale \u00e8 adottata ancora la numerazione tradizionale dall'1 all'11. L'ultimo calciatore che ha indossato e siglato un gol con questa maglia in una gara ufficiale \u00e8 stato Mariano Bogliacino nella gara casalinga del 18 maggio 2006 contro lo Spezia, valevole per la finale di ritorno della Supercoppa di C1. Primato che gli appartiene anche per l'ultima apparizione in campionato, il 12 maggio 2006 nella gara in casa del Lanciano. Per quel che concerne esclusivamente il campionato, invece, va al calciatore argentino Sosa il primato di essere stato l'ultimo ad indossare la casacca \"numero dieci\" al San Paolo e contemporaneamente a segnare, nella gara contro il Frosinone del 30 aprile 2006.\nCapitani.\nIl primo capitano della squadra partenopea fu il brasiliano naturalizzato italiano Paulo Innocenti, la fascia \u00e8 stata indossata da altri due oriundi, Attila Sallustro e Bruno Pesaola. A parte i due argentini Diego Armando Maradona, Roberto Ayala e lo slovacco Marek Ham\u0161\u00edk, i restanti capitani sono tutti di nazionalit\u00e0 italiana.\nIl periodo pi\u00f9 lungo con la fascia di capitano della squadra azzurra \u00e8 stato quello di Antonio Juliano, con dodici stagioni tra 1966 e 1978.\nAl 2021, 27 calciatori hanno ricoperto tale ruolo ufficialmente.\nContributo alle Nazionali.\nIl Napoli e la Nazionale italiana.\nAl 1 gennaio 2022 sono 51 i calciatori del Napoli ad aver ricevuto la convocazione nella Nazionale maggiore italiana, 36 dei quali hanno effettivamente collezionato almeno una presenza. Il \"recordman\" di presenze \u00e8 Lorenzo Insigne (53) che con dieci reti detiene anche il record di marcature in nazionale, ed \u00e8 anche l'unico giocatore ad aver indossato la fascia di capitano della nazionale durante la militanza nel club partenopeo.\nI primi calciatori azzurri a militare in Nazionale furono Marcello Mihalich e Attila Sallustro, che debuttarono il 1\u00ba dicembre 1929 contro il Portogallo. La partita termin\u00f2 6-1, con reti di Mihalic (che realizz\u00f2 una doppietta, divenendo anche il primo azzurro a segnare in Nazionale) e di Sallustro. Negli anni trenta fecero il loro esordio anche Antonio Vojak e Pietro Ferraris. Il portiere Giuseppe Cavanna fu convocato per il Mondiale 1934 e si laure\u00f2 campione del mondo, senza per\u00f2 mai esordire con la nazionale.\nBruno Pesaola in Nazionale collezion\u00f2 l'unico gettone di presenza, come oriundo, il 26 maggio 1957.\nNegli anni sessanta approdarono in azzurro Antonio Juliano e Dino Zoff, che conquistarono il titolo europeo nel 1968 e il secondo posto nel Mondiale 1970. Juliano partecip\u00f2 anche ai mondiali del 1966 e del 1974. In quegli anni fecero il loro esordio anche Stelio Nardin e Ottavio Bianchi.\nNegli anni settanta fecero il loro esordio Andrea Orlandini e Salvatore Esposito.\nMauro Bellugi partecip\u00f2 all'Europeo del 1980.\nNella seconda met\u00e0 degli anni ottanta, inizio anni novanta, il Napoli ebbe un buon numero di convocati, tra i quali: Fernando De Napoli, Salvatore Bagni, Ciro Ferrara, Massimo Crippa, Andrea Carnevale, Giovanni Francini, Luca Fusi, Gianfranco Zola e Bruno Giordano. Furono convocati in quel periodo, senza per\u00f2 mai esordire, Giuliano Giuliani, Alessandro Renica e Francesco Romano. Salvatore Bagni partecip\u00f2 al mondiale del 1986, Fernando De Napoli, Ciro Ferrara, Giovanni Francini e Francesco Romano parteciparono all'Europeo del 1988, Fernando De Napoli, Ciro Ferrara e Andrea Carnevale parteciparono al mondiale del 1990.\nNel suo periodo in azzurro Christian Maggio fece il suo esordio contro la Grecia il 19 novembre 2008.\nAl mondiale del 2010 furono convocati tre giocatori del Napoli contemporaneamente Christian Maggio, Morgan De Sanctis e Fabio Quagliarella. Proprio quest'ultimo il 24 giugno 2010 divenne il primo calciatore del Napoli a segnare con la nazionale italiana in un mondiale, realizzando un gol nella sconfitta per 3-2 contro la ..\nChristian Maggio e Morgan De Sanctis saranno convocati anche per l'Europeo del 2012.\nNel 2012 esordisce in nazionale Lorenzo Insigne, prodotto del vivaio azzurro, fu convocato al mondiale del 2014 e per l'europeo del 2016. Il 4 giugno 2018 scende in campo per la prima volta con la fascia da capitano, nella partita amichevole pareggiata 1-1 contro i a Torino, diventando cos\u00ec il primo giocatore a indossare la fascia di capitano della nazionale durante la militanza nel club partenopeo.\nIl 24 marzo 2016 fa il suo esordio con la nazionale italiana un altro oriundo Jorginho. Nel 2019 fanno il loro esordio Alex Meret e Giovanni Di Lorenzo, questi ultimi due verranno successivamente convocati insieme a Lorenzo Insigne per il vittorioso europeo del 2020.\nStatistiche e record.\nPartecipazioni ai campionati.\nIl Napoli ha partecipato a 80 campionati di massima serie, 76 dei quali di Serie A a girone unico. In tali stagioni \u00e8 salito 20 volte sul podio:\nIl Napoli ha partecipato a 12 campionati di Serie B ottenendo 5 promozioni:\nIl Napoli ha partecipato a 2 campionati di Serie C1 ottenendo 1 promozione:\nIl Napoli ha partecipato a 70 edizioni della Coppa Italia. \u00c8 arrivato in finale in 10 occasioni:\nIl Napoli ha partecipato ad una edizione della Coppa Italia Serie C nel 2005-2006 non ottenendo nessuna vittoria e nessuna finale.\nIl Napoli ha partecipato a 4 edizioni della Supercoppa italiana:\nIl Napoli ha partecipato ad una edizione della Supercoppa di Serie C1 nel 2006 ottenendo una finale.\nStatistiche di squadra.\nIl Napoli esord\u00ec in massima serie (allora denominata \"Divisione Nazionale\") il 3 ottobre 1926. Quella corrente \u00e8 dunque la sua 92\u00aa stagione sportiva, nelle quali si \u00e8 piazzata sul podio nel 21,4% dei casi.\nLa vittoria in campionato con il maggior scarto fu un 8-1 contro la Pro Patria nella Serie A 1955-1956, invece la sconfitta con il maggior scarto fu uno 0-11 sub\u00ecto dal Torino nel campionato federale 1927-1928.\nIl Napoli e il Vado sono le uniche squadre che hanno vinto la Coppa Italia non militando in massima serie (1961-1962); sempre per quanto riguarda la Coppa Italia, il Napoli detiene il record di vittorie consecutive (20) e, insieme alla Fiorentina e alla Juventus, \u00e8 l'unica squadra ad aver vinto la Coppa Italia vincendo tutte le partite (13 su 13; accadde nella stagione 1986-1987). \u00c8 anche:\nInfine condivide con (1942-1943), Juventus (1959-1960, 1994-1995, 2014-2015, 2015-2016, 2016-2017 e 2017-2018), (1999-2000) e (2009-2010) il primato di aver vinto sul campo, nella stessa stagione, Scudetto e Coppa Italia (1986-1987).\nIl Napoli vanta inoltre, in coabitazione con (1931-1932) e Juventus (1932-1933), il record dei punti (33 su 34) ottenuti nelle gare interne in un campionato a 18 squadre con 2 punti per vittoria (16 vittorie e 1 pareggio in 17 partite), realizzato nel torneo 1989-1990. L'unica squadra che riusc\u00ec a ottenere punti al San Paolo in quella stagione fu la Sampdoria, che pareggi\u00f2 1-1; l'altro record riguarda le marcature in trasferta (53 reti) stabilito nella stagione (2016-17).\nSempre nella stagione 2016-2017, il Napoli ha vinto tutti gli scontri diretti fuori casa contro le squadre di Milano e Roma (1-2 contro il Milan, 1-2 con la Roma, 0-3 con la Lazio e 0-1 con l'Inter), impresa riuscita solo al Grande Torino, e in pi\u00f9 l\u2019anno successivo ha conseguito il record di vittorie consecutive nei campionati nazionali, con una striscia di 13 successi in Serie A nella stagione 2017-18 (le ultime cinque della stagione precedente e poi le prime otto della nuova stagione), superando il precedente record di qualche anno prima..\nStatistiche individuali.\nIl giocatore con pi\u00f9 presenze nella storia del Napoli \u00e8 Marek Ham\u0161\u00edk con 520 partite giocate, di cui 408 presenze in Serie A (anch'esso un primato).\nInvece il giocatore con pi\u00f9 reti nella storia del Napoli \u00e8 Dries Mertens con 135 reti realizzate, di cui 108 in Serie A (anch'esso un primato). \nIl record di gol in un singolo torneo appartiene a Gonzalo Higua\u00edn, con 36 reti realizzate nella stagione 2015-2016 (record per la Serie A).\nIl record di gol in una singola partita di campionato appartiene ad Attila Sallustro che sigl\u00f2 cinque reti il 12 maggio 1929 nella gara in casa contro la , valevole per il campionato di Divisione Nazionale 1928-1929, Invece in serie A il record \u00e8 di quattro reti diviso tra Hasse Jeppson in Napoli-Atalanta 6-3 il 27 settembre 1953 nella Serie A 1953-1954, Lu\u00eds Vin\u00edcio in Napoli-Palermo 4-1 il 9 giugno 1957 nella Serie A 1956-1957, Giuseppe Savoldi in Napoli-Foggia 5-0 il 18 dicembre 1977 nella Serie A 1977-1978 e Dries Mertens in Napoli-Torino 5-3 il 18 dicembre 2016 nella Serie A 2016-2017.\nNelle coppe nazionali, il giocatore pi\u00f9 presente \u00e8 Giuseppe Bruscolotti con 96 partite giocate, mentre Diego Armando Maradona sigl\u00f2 il maggior numero di reti, 29. \nIl record di gol in un singolo torneo appartiene a Giuseppe Savoldi, con 12 reti realizzate nella Coppa Italia 1977-1978, in cui realizz\u00f2 anche il record di gol in una singola partita nelle coppe nazionali il 4 maggio 1978 con una quaterna in un Napoli-Juventus 5-0.\nPer quanto concerne le competizioni europee (comprendendo anche i tornei non organizzati dall'UEFA), il record di presenze appartiene a Marek Ham\u0161\u00edk con 80 apparizioni, mentre il primato di reti compete a Dries Mertens con 28 gol. Il record di gol in una singola partita ufficiale per le gare europee appartiene a Daniel Fonseca, che sigl\u00f2 cinque reti il 16 settembre 1992 nella gara in trasferta contro gli spagnoli del Valencia, valevole per l'andata dei trentaduesimi di finale di Coppa UEFA, unico caso di cinquina esterna realizzata nelle coppe europee da un calciatore in una squadra italiana.\nTifoseria.\nStoria.\nLe origini del \"tifo organizzato\" a Napoli risalgono agli anni sessanta. Il Napoli \u00e8 al 2016 la quarta squadra italiana per numero di tifosi con circa 4,6 milioni. A livello internazionale si stima un seguito di circa 35 milioni di tifosi nel mondo e 120 milioni di simpatizzanti.\nIl tifoso medio del Napoli non appartiene a una classe specifica: secondo il giornalista Mimmo Carratelli, il tifo azzurro \u00abconfonde e compatta \"genti diversissime\", i napoletani dei quartieri-bene e quelli dei rioni popolari. Il Napoli \u00e8 \"la squadra di tutti\" [...] .\u00bb.\nQuello che accomuna tutti \u00e8 comunque la passione per la squadra: il tifo raggiunge picchi tali, che in alcune occasioni l'urlo dei tifosi al gol \u00e8 stato registrato come terremoto dai sismografi dell'Universit\u00e0 degli Studi di Napoli Federico II.\nGemellaggi e rivalit\u00e0.\nIl gemellaggio tra i supporters del Napoli e quelli del era uno dei pi\u00f9 antichi che il calcio italiano poteva vantare. Ebbe inizio il 16 maggio 1982 in seguito al pareggio per 2-2 a Napoli tra le due squadre, nell'ultima giornata della Serie A 1981-1982 che port\u00f2 alla salvezza del Genoa a scapito del Milan; il rapporto si consolid\u00f2 nella Serie B 2006-2007 quando, con il pareggio per 0-0 a Genova, entrambe le squadre ottennero la promozione in Serie A. Il duraturo gemellaggio tra le due tifoserie, che era stato anche omaggiato e sostenuto da iniziative commerciali, \u00e8 terminato dopo la partita Napoli-Genoa del 9 aprile 2019 con un comunicato degli ultras partenopei.\nEsistono gemellaggi anche con le tifoserie di Catania, Palermo (seppur con questi ultimi sussista poi in campo uno storico dualismo sportivo), , e ; all'estero ci sono legami con le curve di Borussia Dortmund, Celtic e .\nRapporti di amicizia sussistono con le tifoserie di , , , , e . \nIn senso opposto, i tifosi azzurri hanno cattivi rapporti soprattutto con le squadre del Nord, in particolare con , , e, per via del succitato gemellaggio tra campani e genoani, Sampdoria. Da parte napoletana, storico \u00e8 il livore verso la Juventus, la squadra che contende agli azzurri il primato delle simpatie tra i sostenitori calcistici nel Sud Italia, dovuta anche a motivi storici correlati con la citt\u00e0, la quale vide nella \"Vecchia Signora\" l'espressione sportiva del Piemonte sabaudo.\nIl Napoli non disputa ufficialmente derby, ma \u00e8 ugualmente protagonista di tre particolari sfide assimilabili a stracittadine: il derby del Sole, ufficiosamente chiamato anche \"derby del Sud\", giocato contro la , e all'apice della popolarit\u00e0 negli anni 1970 e 1980; il derby delle Due Sicilie, chiamato anch'esso colloquialmente \"derby del Sud\", giocato con i siciliani del Palermo e all'apice della popolarit\u00e0 tra gli anni 2000 e 2010; e infine il derby Napoli-Salernitana, giocato con i corregionali della . Rilevante anche la rivalit\u00e0 campana in essere negli anni 1980 con l'.\nOrganico.\nRosa 2021-2022.\n\"Rosa e numerazione aggiornate al 9 gennaio 2022.\""}
{"id": "12165", "revid": "640277", "url": "https://it.wikipedia.org/wiki?curid=12165", "title": "Unione Calcio Sampdoria", "text": "LUnione Calcio Sampdoria, meglio nota come Sampdoria, \u00e8 una societ\u00e0 calcistica italiana con sede nella citt\u00e0 di Genova.\nSoprannominata la \"Samp\" o il \"Doria\", \u00e8 nata il 12 agosto 1946 dalla fusione tra la Sampierdarenese (nata come polisportiva nel 1891, e come sezione calcio nel 1899) e l' (sorta come polisportiva nel 1895, e come sezione calcio nel 1900). Milita nella Serie A del campionato italiano di calcio. Decima fra i club con la migliore tradizione sportiva in Italia, fa inoltre parte dell'European Club Association.\nNel corso della sua storia la Sampdoria ha disputato 65 campionati di Serie A e 11 di Serie B, aggiudicandosi uno scudetto, 4 Coppe Italia e una Supercoppa italiana. A livello internazionale vanta la vittoria di una Coppa delle Coppe (nel 1989-1990), oltre ad aver disputato le finali dell'allora Coppa dei Campioni (nel 1991-1992), della Coppa delle Coppe (nel 1988-1989) e della Supercoppa UEFA (nel 1990).\nStoria.\nL'Unione Calcio Sampdoria nacque il 12 agosto del 1946, dalla fusione fra le due societ\u00e0 genovesi Sampierdarenese e (precedentemente gi\u00e0 unite per un periodo sotto la bandiera della Dominante). La prima era iscritta alla Serie A ma si trovava in condizioni economiche estremamente precarie, mentre la seconda era stata esclusa dalla massima serie ma disponeva di un'ampia liquidit\u00e0 e aveva effettuato degli acquisti di primo livello; le due societ\u00e0, quindi, si unirono fornendo l'una il titolo sportivo e l'altra le risorse sportive e finanziarie.\nIl primo presidente ufficiale fu Piero Sanguineti, mentre il primo allenatore fu Giuseppe Galluzzi. Il primo campionato disputato dai liguri fu quello del 1946-1947, in cui la Samp si piazz\u00f2 al decimo posto. Per circa vent'anni i genovesi giocarono costantemente in Serie A, con risultati alterni, di cui il migliore nell'annata 1960-1961, in cui ottennero il quarto posto nel campionato. La Sampdoria si classific\u00f2 sedicesima nel 1965-1966, retrocedendo in Serie B per la prima volta nella sua storia. Tuttavia, l'anno dopo vinse il campionato cadetto e torn\u00f2 subito in Serie A.\nPasseranno altri due decenni prima di vedere il club doriano ottenere un alloro. Nella stagione 1984-1985 vinse la Coppa Italia, la prima della sua storia, sconfiggendo il Milan in doppia finale (0-1 a Milano con rete di Souness, e 2-1 a Genova con reti di Mancini e Vialli), mentre si piazz\u00f2 al quarto posto in campionato. Grazie alla conquista della Coppa Italia, i blucerchiati si qualificarono per la prima volta in un torneo europeo, la Coppa delle Coppe, dove, dopo aver eliminato i greci del Larissa, i liguri vennero sconfitti dal Benfica negli ottavi di finale.\nSempre nel 1985-1986 la Sampdoria raggiunse di nuovo la finale della Coppa Italia, venendo sconfitta dalla Roma (vittoria blucerchiata a Genova per 2-1, e successo giallorosso a Roma per 2-0). Due anni dopo, nella stagione 1987-1988, raggiunse per la terza volta la finale della coppa nazionale, stavolta vincendola, sconfiggendo il Torino (vittoria sampdoriana per 2-0 a Genova con reti di Briegel e Vialli, e vittoria granata a Torino per 2-1).\nPartecip\u00f2 cos\u00ec alla prima edizione in assoluto di un nuovo trofeo, la Supercoppa italiana nel 1988 contro il Milan campione d'Italia, con esito negativo: i rossoneri si imposero per 3-1 a San Siro. I blucerchiati, qualificati anche alla Coppa delle Coppe, riuscirono ad arrivare, in questa competizione, allo loro prima finale europea, giocando contro il Barcellona a Berna, dove gli spagnoli si imposero per 2-0 con reti di Salinas e di Rekarte. Anche l'anno successivo la Sampdoria riusc\u00ec a mantenere la coccarda della coppa nazionale sulla sua maglia, sconfiggendo in finale il Napoli di Maradona; all'andata vittoria a Napoli degli azzurri per 1-0, e a Cremona (stadio \"di casa\" dove gioc\u00f2 la Samp, poich\u00e9 il Ferraris di Genova era in ricostruzione per i Mondiali di Italia '90) vittoria per 4-0 dei blucerchiati con reti realizzate da Vialli, Cerezo, Vierchowod e Mancini. Pot\u00e9 cos\u00ec nuovamente partecipare alla Supercoppa italiana nel 1989, perdendo anche questa a San Siro, stavolta contro l'Inter per 2-0.\nL'anno seguente, i doriani si qualificarono ancora in finale nella Coppa delle Coppe, vincendola contro i belgi dell'Anderlecht il 9 maggio 1990 a G\u00f6teborg, con il risultato di 2-0, grazie a due reti realizzate da Vialli nei tempi supplementari: la Sampdoria pot\u00e9 cos\u00ec sollevare il suo primo trofeo continentale. Non riusc\u00ec poi a vincere la Supercoppa UEFA del 1990, persa contro il Milan (1-1 a Genova, e vittoria rossonera per 2-0 nel ritorno giocato a Bologna, per l'indisponibilit\u00e0 del Meazza di Milano).\nLa stagione dopo, nel 1990-1991, i blucerchiati vinsero lo scudetto, il primo della loro storia, raggiungendo quota 51 punti con un distacco di +5 sulle due squadre meneghine. Inoltre, raggiunse nuovamente la finale di Coppa Italia, venendo sconfitta dalla Roma (vittoria giallorossa a Roma per 3-1, e pareggio 1-1 a Genova). Sempre contro i capitolini, comunque, vincer\u00e0 la Supercoppa italiana poco tempo dopo nel 1991, con il risultato di 1-0 nella finale unica disputata al Ferraris, con rete di Mancini.\nNel 1991-1992 il club ligure arriv\u00f2 in finale nella Coppa dei Campioni contro il Barcellona. I doriani vennero sconfitti per 1-0 da una rete (ai supplementari) di Koeman su calcio di punizione; in quella serata del 20 maggio del 1992 si registr\u00f2 l'esodo di quasi 30.000 sampdoriani da Genova fino a Wembley.\nIl principale autore di questi successi fu il presidente Paolo Mantovani che, grazie anche all'aiuto del direttore sportivo dell'epoca Paolo Borea, riusc\u00ec a creare un mix vincente di campioni, giocatori di esperienza, giovani emergenti e validi comprimari. Su tutti si ricordano Gianluca Pagliuca, Pietro Vierchowod, Toninho Cerezo, Attilio Lombardo, Roberto Mancini, Gianluca Vialli (questi ultimi due soprannominati \"i gemelli del gol\"), Moreno Mannini, Marco Lanna, Luca Pellegrini, Fausto Pari, Giovanni Invernizzi, Sre\u010dko Katanec, Giuseppe Dossena e Fausto Salsano. La conduzione tecnica di questa squadra era affidata all'allenatore serbo Vujadin Bo\u0161kov.\nDopo sei anni, nel 1992-1993, proprio Bo\u0161kov lasci\u00f2 la panchina dei blucerchiati, sostituito dall'allenatore svedese Sven-G\u00f6ran Eriksson, mentre dopo otto anni con i doriani, anche Vialli si trasfer\u00ec altrove. Il 14 ottobre 1993, infine, il presidente Paolo Mantovani scomparve: il ciclo vincente degli \"anni d'oro\" arriv\u00f2 al capolinea.\nNella stagione 1993-1994 la Sampdoria (con gli arrivi in squadra di Gullit, Jugovi\u0107 e Platt) arriv\u00f2 al terzo posto in campionato, rimanendo per numerose giornate in lotta per il titolo. Il 20 aprile 1994 la Sampdoria vinse la Coppa Italia, la quarta nella sua storia, battendo l' (sconfitto con un 6-1 a Marassi, dopo lo 0-0 dell'andata). Giocher\u00e0 poi la finale di Supercoppa italiana nel 1994 al Meazza, persa ai tiri di rigore con risultato finale di 5-4 in favore del Milan. Con l'annata 1994-1995, arrivarono Zenga, Mihajlovi\u0107 e ritorn\u00f2 Gullit. Qualificata alla Coppa delle Coppe grazie al trionfo in Coppa Italia, arriver\u00e0 alla semifinale (dopo aver battuto a Oporto il Porto ai rigori, nei quarti di finale) persa contro l'Arsenal ancora ai rigori.\nLa stagione seguente la societ\u00e0 acquista i giovani Seedorf e Karembeu, dando inoltre fiducia alla promessa Chiesa. Il 1996-1997 vide gli arrivi di Montella e Veron; al termine del campionato i doriani conquistarono il sesto posto in classifica; fu questa l'ultima annata con la maglia blucerchiata di Roberto Mancini.\nDopo tanti anni di successi e soddisfazioni, la Sampdoria inanell\u00f2 un lungo periodo di flessione culminato nella stagione 1998-1999, con la squadra che retrocedette in Serie B dopo diciassette anni consecutivi in massima categoria: il 16 maggio 1999 al Dall'Ara contro i felsinei, i blucerchiati furono condannati alla discesa in cadetteria dopo un pareggio per 2-2.\nRetrocessa dunque in Serie B, i liguri sfiorarono subito la promozione ottenendo nei campionati 1999-2000 e 2000-2001 due quinti posti, mentre nella stagione 2001-2002, si ritrov\u00f2 di contro a lottare per la salvezza, riuscendo a evitare la Serie C1.\nNel 2002, la societ\u00e0 venne acquistata dall'imprenditore genovese Riccardo Garrone. La Samp, allenata da Novellino, al termine dell'annata 2002-2003 ottenne il ritorno in Serie A. Cos\u00ec nella stagione successiva la squadra genovese si piazz\u00f2 all'ottavo posto in massima serie, rimanendo per buona parte della stagione in lotta per un posto in Coppa UEFA. Nell'annata 2004-2005 i blucerchiati mancarono la qualificazione in Champions League, arrivando al quinto posto ed entrando cos\u00ec in Coppa UEFA.\nIl 2007-2008 vide l'arrivo in maglia doriana di Antonio Cassano; la Sampdoria raggiunse il sesto posto della classifica ottenendo una nuova qualificazione europea, dove nella stagione 2008-2009 riusc\u00ec a superare il girone di Coppa UEFA. Nello stesso anno raggiunse per la settima volta nella sua storia la finale della Coppa Italia persa ai tiri di rigore contro la Lazio dopo l'1-1 dei tempi regolamentari; in campionato non riusc\u00ec a mantenersi sui livello recenti e si piazz\u00f2 al tredicesimo posto; tuttavia nel calciomercato di gennaio, arriv\u00f2 in squadra Giampaolo Pazzini.\nNel campionato 2009-2010 la squadra ligure, dopo un girone d'andata altalenante, con Luigi Delneri in panchina diede il via a una serie positiva di risultati nella tornata di ritorno che, anche grazie ai gol della coppia Cassano-Pazzini, si concluse con un quarto posto che valse l'accesso ai preliminari della Champions League; competizione, questa, disputata per l'ultima volta dai blucerchiati nel 1991-1992.\nPersi i preliminari di Champions League contro i tedeschi del (sconfitta a Brema per 3-1, e inutile vittoria a Genova dei doriani per 3-2) all'inizio della stagione 2010-2011, la Sampdoria usc\u00ec anche dall'Europa League. In campionato, dopo un girone di ritorno con pochi punti totalizzati nonch\u00e9 la cessione a gennaio della coppia d'attacco Cassano-Pazzini, i doriani caddero in Serie B con una giornata d'anticipo, dopo otto annate in massima serie.\nAl termine della stagione 2011-2012, il tecnico Giuseppe Iachini riusc\u00ec a portare i genovesi al sesto posto del torneo cadetto, l'ultimo disponibile per i play-off promozione: la Samp li vinse, conquistando cos\u00ec la risalita dopo un solo anno di cadetteria. Tornata in Serie A nell'annata 2012-2013, la squadra milita da allora nella massima categoria italiana.\nDurante la stagione 2012-13 muore il presidente Riccardo Garrone; al vertice del club gli succede il figlio Edoardo, che rimane in carica fino al termine della stagione 2013-14, allorch\u00e9 la famiglia Garrone lascia la guida della Sampdoria dopo dodici anni di gestione, cedendo la propriet\u00e0 del club all'imprenditore romano Massimo Ferrero. Sotto la gestione del nuovo presidente e dell'allenatore Sini\u0161a Mihajlovi\u0107, la Sampdoria chiude la stagione 2014-15 al settimo posto in classifica, qualificandosi per l'Europa League a seguito della rinuncia del ; nella stagione seguente, sotto la guida di Walter Zenga, viene immediatamente eliminata dalla competizione al terzo turno preliminare dai serbi del Vojvodina.\nAl termine di un campionato deludente, conclusosi con la squadra salva ma dopo aver rischiato a lungo la retrocessione, la societ\u00e0 affida la panchina a Marco Giampaolo. Sotto questa guida tecnica, la Sampdoria apre un periodo di risultati relativamente buoni. Ai decimi posti conquistati nelle due successive stagioni, si contrappongono l'ottimo gioco mostrato dalla squadra, l'esplosione di nuovi talenti e la valorizzazione di giocatori gi\u00e0 affermati, come Milan Skriniar, Patrick Schick, Luis Muriel, Lucas Torreira e Dennis Praet.\nPer la stagione 2019-2020 la panchina viene affidata ad Eusebio Di Francesco ma, complice una situazione caotica a causa della trattativa per la cessione della societ\u00e0 alla cordata capitanata dall'ex bomber blucerchiato Gianluca Vialli (poi saltata), i risultati sono negativi e il tecnico abruzzese rescinde il contratto ad Ottobre, dopo Hellas Verona-Sampdoria 2-0. Al suo posto viene ingaggiato Claudio Ranieri, il quale riesce a salvare la squadra con 4 giornate d'anticipo, quando era arrivato la formazione blucerchiata sedeva all'ultimo posto con soli 3 punti. Nella stagione seguente, Ranieri porta la squadra ad un tranquillo 9\u00ba posto con 52 punti. Per la stagione 2021-2022, la squadra viene inizialmente affidata a Roberto D'Aversa\nma, dopo un girone di andata deludente, il 18 gennaio viene esonerato in favore del ritorno di Giampaolo.\nColori e simboli.\nColori.\nLa fusione tra le sezioni calcio della e dell' port\u00f2 all'unione sia dei rispettivi nomi che dei colori sociali: quelli biancorossoneri della prima si miscelarono dunque ai biancoblu della seconda, dando origine a una particolare combinazione, ossia una maglia blu cinta (ossia cerchiata) sul petto da una fascia biancorossonera al cui centro campeggia lo scudo di San Giorgio, simbolo di Genova. Per via del particolare disegno delle loro divise, i giocatori sampdoriani sono da sempre chiamati con l'appellativo di \"blucerchiati\".\nLa prima maglia \u00e8 sin dagli albori blu, con un anello di strisce orizzontali rosso e nero listato di bianco. In origine le casacche sono d'un blu intenso, con la fascia disposta molto in alto sul busto; con l'arrivo degli sponsor nel calcio, all'inizio degli anni 1980 c'\u00e8 il progressivo abbassamento della fascia biancorossonera, per far posto nella parte superiore ai marchi pubblicitari. Per quanto concerne i numeri dei calciatori, inizialmente questi erano sovrapposti alla fascia, una caratteristica ritornata \"in auge\" dagli anni 2000 dopo che, a cavallo degli anni 1980 e 1990, si riscontra invece l'interruzione della fascia biancorossonera in coincidenza della schiena. I pantaloncini da gioco sono generalmente bianchi o, pi\u00f9 raramente, blu \u2013 in modo da avere un completo a tinta unita \u2013, mentre i calzettoni, nei primi decenni composti da righe orizzontali biancobl\u00f9, con il tempo sono diventati prima blu con risvolti bianchi, poi monocromatici (blu o bianchi).\nLa seconda uniforme \u00e8 tradizionalmente a sfondo bianco ma, rispetto alla divisa casalinga, la fascia colorata assume diverse posizioni nel tempo: orizzontale, verticale, pi\u00f9 alta o bassa, fino addirittura a sparire lasciando la maglia totalmente bianca, con i colori societari usati come rifinitura solo per colletto e bordi. L'annata 1990-1991 fu la prima a mostrare una seconda casacca dal disegno inverso alla prima: bianca, con la fascia biancorossonera racchiusa tra due ulteriori strisce blu sopra l'addome. Da allora questo \u00e8 un disegno ricorrente per le mute doriane da trasferta, a cui si \u00e8 derogato solo in rare occasioni.\nLa terza divisa \u00e8 la pi\u00f9 recente, nata nei primi anni 1990. Inizialmente a base rossa, successivamente diventa nera, e col tempo questi due colori si alternano ciclicamente. Tale dicotomia \u00e8 stata interrotta, solo per brevi parentesi, unicamente dal blu scuro, dal grigio e dall'oro. Per celebrare il cinquantenario di fondazione della societ\u00e0, nel 1996-1997 \u00e8 inoltre prodotta una particolare maglia celebrativa, usata in rare occasioni, che riproduce sul petto i colori biancobl\u00f9 dell'Andrea Doria e sulla schiena quelli biancorossoneri della Sampierdarenese.\nSimboli ufficiali.\nStemma.\nIl simbolo della squadra \u00e8 composto da una \"silhouette\" nera raffigurante il volto di un tipico pescatore genovese, stilizzato con barba, berretto caratteristico, pipa e capelli al vento; tale figura \u00e8 chiamata in dialetto genovese il \"baciccia\" (diminutivo di \"Giovanni Battista\"). Nello stemma societario, questa \u00e8 posta all'interno di una sbarra suddivisa in bande con i colori sociali, una banda rossa e una nera tra due bande bianche a loro volta comprese tra due bande blu, il tutto racchiuso in uno scudo francese antico di colore bianco e bordato di nero. Questo stemma fu introdotto sulle divise da gioco a partire dalla stagione 1980-1981, e da allora varia ciclicamente la sua posizione, dal petto alla manica sinistra.\nLa formazione doriana presenta inoltre sulle proprie maglie lo stemma cittadino (una croce rossa in campo bianco), segno di appartenenza alla citt\u00e0 della squadra nata per volont\u00e0 di fondatori genovesi: come accennato, sulla prima maglia questo \u00e8 inglobato nella fascia biancorossonera, mentre nel caso delle divise da trasferta se ne \u00e8 riscontrato l'uso anche in solitaria, soprattutto in passato.\nInno.\nL'inno ufficiale della Sampdoria \u00e8 \"Doria Ol\u00e9\", composto dai De Scalzi Bros nel 1991.\nStrutture.\nStadio.\nLa Sampdoria gioca le partite in casa nello stadio Luigi Ferraris, situato nel quartiere di Marassi; lo stadio, costruito nel 1911 e ristrutturato completamente in occasione dei mondiali di Italia 1990, \u00e8 un tipico stadio \"all'inglese\" (con le gradinate e le tribune molto vicine al campo), uno dei pochi di questo tipo in Italia.\nCampo di allenamento.\nDopo la fondazione, la Sampdoria si allena per diversi anni nello stadio Giacomo Carlini di Genova, ma, dopo la chiusura dell'impianto, la necessit\u00e0 di trovare una struttura adeguata la porta a spostarsi in varie localit\u00e0 del levante ligure, come Recco, Santa Margherita e Rapallo.\nCon l'arrivo di Paolo Mantovani alla presidenza della societ\u00e0 e con il conseguente rinnovamento che apporta, la ricerca di una struttura adeguata alle ambizioni della squadra si fa impellente. Cos\u00ec, il 14 febbraio 1980, sulle alture della cittadina di Bogliasco, nel Golfo Paradiso, il presidente blucerchiato inaugura il Centro sportivo Gloriano Mugnaini, dedicato a un medico e uomo di sport che risulta aiutasse con le sue prestazioni anche le persone pi\u00f9 indigenti.\nSociet\u00e0.\nFino al 2002 la sede della Sampdoria \u00e8 al civico 33 di via XX Settembre; tuttavia, a partire dal dicembre del 2002, la sede della Sampdoria \u00e8 trasferita dal Palazzo del Melograno, posto ad angolo nel punto di unione tra piazza Campetto e piazza Soziglia, a Corte Lambruschini in piazza Borgo Pila.\nSituata su due piani della torre B, rispettivamente di 700 metri quadrati e 150 al piano inferiore interamente dedicati al settore giovanile, la sede doriana \u00e8 dotata di quattro monitor all'ingresso per i visitatori e di una sala video con una dozzina di televisori, decoder e registratori dedicati alla monitorizzazione dei campionati calcistici di tutto il mondo.\nOrganigramma societario.\n\"Organigramma aggiornato al 27 dicembre 2021.\"\nSponsor.\nDi seguito la cronologia di fornitori tecnici della Sampdoria.\nImpegno nel sociale.\nLa Sampdoria \u00e8 attiva nel campo sociale e umanitario. In attesa di uno sponsor di maglia, nella prima parte della stagione 1995-1996 i giocatori blucerchiati scendono in campo sfoggiando sul petto la scritta \"Samp for Peace\", come opera di sensibilizzazione verso la guerra dei Balcani e quella di Cecenia, allora in corso; nella stessa annata, il club sposa la causa di Greenpeace utilizzando speciali fratini marchiati \"No ai test nucleari\", contro i contemporanei esperimenti nucleari di Mururoa portati avanti dalla Francia di Jacques Chirac.\nIl 26 e 27 ottobre 2010 il club doriano, assieme ai concittadini del , promuove la raccolta differenziata nella citt\u00e0 di Genova con il programma AMIU \"La strana coppia\" mentre il 4 novembre 2012, a un anno dall'alluvione genovese del 2011, scende in campo con speciali maglie nere commemorative, poi messe all'asta per beneficenza.\nSettore giovanile.\nIl settore giovanile della Sampdoria \u00e8 formato da tre squadre maschili partecipanti ai campionati nazionali (Primavera, Allievi Nazionali e Giovanissimi Nazionali), due partecipanti a livello regionale (Giovanissimi Regionali e Giovanissimi Regionali fascia B), oltre a due rappresentative di Esordienti, due di Pulcini e una di Piccoli amici.\nIl primo trofeo vinto dai blucerchiati \u00e8 il Torneo di Viareggio 1950, a cui seguono quelli del 1958, 1963 e 1977. Nella stagione 2007-08 la formazione Primavera ha vinto il Campionato e la Coppa Italia, aggiudicandosi in seguito anche la Supercoppa. Nel 2011-12, gli Allievi Nazionali hanno invece vinto il titolo di categoria.\nLa Sampdoria nella cultura di massa.\nLa Sampdoria, essendo una delle squadre rappresentative della Liguria, \u00e8 spesso presente in varie opere della cultura italiana e, talvolta, internazionale.\nIn ambito cinematografico, oltre a un monologo di Roberto Benigni ne \"Il pap'occhio\", sono presenti molte citazioni della squadra nei film dell'attore e comico genovese Paolo Villaggio, grande tifoso blucerchiato: questo accade tra gli altri in \"A tu per tu\" (1984) dove Villaggio interpreta un tassista genovese tifoso sfegatato della \"Samp\", duettando con Johnny Dorelli a sua volta nei panni di un imprenditore miliardario ipotetico presidente doriano; in \"Io no spik inglish\" (1995) dove impersona un assicuratore di mezz'et\u00e0 che, costretto a un corso d'aggiornamento d'inglese a Londra, tra le altre cose cerca di assistere alla partita di coppa a Highbury tra la sua Sampdoria e l', infiltrandosi senza farsi scoprire nella curva dei londinesi; in \"Banzai\" (1997), sequel del precedente, in cui una donna invitata a casa sua improvvisa uno spogliarello sulle note dell'inno del club. La Sampdoria viene citata anche nel film \"Ultr\u00e0\" di Ricky Tognazzi (1991), durante il quale \"Principe\", capotifoso romanista interpretato da Claudio Amendola, fa riferimento ad una presunta sconfitta fittizia dell'89, ai danni dei capitolini sul risultato di 2-0; curiosamente, nella pellicola compare in un cameo anche il produttore cinematografico Massimo Ferrero, il quale nel 2014 diverr\u00e0 presidente sampdoriano.\nAl di fuori dei confini nazionali, una tourn\u00e9e della squadra ligure a Hong Kong fa da sfondo a una parte delle vicende di \"Angeli perduti\" (1995) di Wong Kar-wai, in cui Charlie Yeung interpreta una ragazza orientale fan dell'allora calciatore blucerchiato Ruud Gullit. Inoltre nel documentario \"Genova e il calcio - Le due anime della Superba\" viene sviscerata la storia e le rivalit\u00e0 tra e Sampdoria, con annesse vicende del derby della Lanterna.\nIn televisione l'attore comico Maurizio Crozza, anch'egli tifoso della squadra doriana, nel 2014 propone con successo l'imitazione del presidente blucerchiato del tempo, Massimo Ferrero, inventando tormentoni poi ripresi scherzosamente dallo stesso numero uno della Sampdoria. Sulla copertina di \"Topolino\" n. 1096 del 28 novembre 1976 viene raffigurato uno dei paperi comprimari delle storie ambientate a Paperopoli, Moby Duck, in vesti blucerchiate e con la pipa in bocca; sotto appare anche la scritta \"Sampdoria U.C. 1946\". Infine, in occasione del campionato 1990-1991, Vittorio De Scalzi dei New Trolls e il fratello Aldo, con la collaborazione di Federico Sirianni, registrano il disco \"Sampdoria - Il Grande Cuore Della Sud\" finanziato dalla stessa societ\u00e0.\nTra i pi\u00f9 noti supporter del Doria, che pi\u00f9 volte hanno esplicitato la loro fede blucerchiata nel corso della propria professione, anche il conduttore televisivo Fabio Fazio e, in ambito internazionale, il pugile statunitense Marvin Hagler e il wrestler irlandese Sheamus.\nIl 29 agosto 2009 viene fondata Samp Tv, rete televisiva tematica dedicata alla Sampdoria, trasmessa in chiaro sul canale 681 del digitale terrestre in Liguria e sul canale 611 in Piemonte. Il 1\u00ba luglio 2015 la societ\u00e0 decide di continuare le trasmissioni solo sul proprio canale YouTube chiudendone la visione sul digitale terrestre.\nAllenatori e presidenti.\nDi seguito l'elenco di allenatori e presidenti della Sampdoria dall'anno di fondazione a oggi.\nCalciatori.\nLa Sampdoria e la nazionale italiana.\nI giocatori blucerchiati con il maggior numero di presenze nell'Italia (limitatamente al periodo in cui hanno militato nella Sampdoria) sono Gianluca Vialli (56 gettoni), Pietro Vierchowod (43), Roberto Mancini (36), Gianluca Pagliuca (23) e Angelo Palombo (22). Per quanto riguarda i record di marcature, al primo posto troviamo ancora Vialli con 13 reti, seguito da Mancini 4 gol e Attilio Lombardo con 3.\nNelle varie spedizioni azzurre sono da ricordare Giacomo Mari, partecipante al Mondiale 1954, Vierchowod e Vialli al Mondiale 1986, Vialli, Mancini e Luca Fusi agli Europei 1988, Mancini, Pagliuca, Vialli e Vierchowod al Mondiale 1990. Pagliuca e Alberico Evani sono poi presenti al Mondiale statunitense, Enrico Chiesa agli Europei 1996, Antonio Cassano agli Europei 2008, Palombo alla Confederations Cup 2009, Palombo e Giampaolo Pazzini al Mondiale 2010.\nStatistiche e record.\nPartecipazione ai campionati.\nDi seguito una tabella raffigurante la partecipazione della Sampdoria ai campionati di calcio.\nStatistiche di squadra.\nLa Sampdoria esordisce in Serie A nel 1946 quindi, includendo la stagione in corso, il club ha partecipato a 76 campionati nazionali. La squadra ottiene il peggior piazzamento nel campionato 2010-2011 con il 18\u00ba posto finale mentre il migliore \u00e8 nel campionato 1990-1991 con il 1\u00ba posto finale. Il record di punti in una stagione \u00e8 ottenuto sia nella Serie A 2009-2010 che nella Serie B 2011-2012 con 67 punti totali, mentre nella Serie A 1976-1977 ottiene il minor numero di punti, 24.\nStatistiche individuali.\nIl calciatore della Sampdoria con il maggior numero di presenze \u00e8 Roberto Mancini con 566 gettoni tra il 1982 e il 1997, seguito da Pietro Vierchowod (fermo a 493) e da Angelo Palombo (459); Mancini \u00e8 anche detentore del record di reti nella squadra, 173, Gianluca Vialli si trova in seconda posizione con 141 gol.\nDi seguito i record presenze e marcature dei giocatori della Sampdoria in tutte le competizioni.\n\"Dati aggiornati al 22 febbraio 2022; in grassetto i giocatori ancora in maglia blucerchiata.\"\nTifoseria.\nStoria.\nIl cuore del tifo blucerchiato \u00e8 la Gradinata Sud, dove risiedono dal 1961 i \"Fedelissimi\" e dal 1969 gli \"Ultras Tito Cucchiaroni\". In seguito alla sconfitta in finale di Coppa delle Coppe 1988-1989, il 16 maggio dello stesso anno, in via Fereggiano, si ha uno scontro diretto tra le opposte tifoserie genovesi, terminato grazie ad un consigliere comunale, ex ultr\u00e0 genoano, che porter\u00e0 anche alla costituzione della \"Cooperativa Genova Insieme\", formata da ultras delle due fazioni, con il compito di effettuare le pulizie dello stadio.\nNel 1998 vi \u00e8 una spaccatura tra gli Ultras e gli altri gruppi, coi primi che sospendono l'attivit\u00e0. Nel 1999 i Fedelissimi si spostano dal Parterre laterale al centro della gradinata, ritornandovi successivamente nella parte superiore della sezione. Successivamente in gradinata viene deciso di metter da parte i rancori e di tifare tutti insieme per il bene della Sampdoria. Nel 2008 \u00e8 sorta una associazione di mutuo soccorso tra tifosi denominata \"marinai nei guai\" che, caso unico in Italia, supporta alcuni tifosi in difficolt\u00e0 legale, sociale ed economica.\nGemellaggi e rivalit\u00e0.\nLa tifoseria blucerchiata \u00e8 gemellata storicamente con quella dell'Hellas Verona fin dal 6 maggio 1973; con i ternani, la tifoseria marsigliese e quella ducale il legame \u00e8 iniziato rispettivamente l'11 febbraio 1979, il 4 gennaio 1987 e il 7 ottobre 1990. Pi\u00f9 recenti, invece, sono i gemellaggi instaurati con la tifoseria barese (1\u00ba aprile 2006) e quella tedesca del St. Pauli.\nNel corso degli anni sono maturate accese rivalit\u00e0 tra i tifosi della Sampdoria e quelli di altre tifoserie: la pi\u00f9 sentita (e antica) \u00e8 quella con i genoani che impegna la compagine blucerchiata nel derby della Lanterna, considerato il trentesimo derby pi\u00f9 sentito al mondo (il terzo in Italia, dopo quelli di Roma e di Milano) dal portale anglosassone \"FourFourTwo\".\nAltre rivalit\u00e0 molto sentite sussistono con la tifoseria del Torino, del Napoli (quest'ultima per via del gemellaggio che storicamente li legava ai genoani) e del Bologna.\nOrganico.\nRosa 2021-2022.\n\"Aggiornata al 9 febbraio 2022\"\nStaff tecnico.\n\"Aggiornato al 17 gennaio 2022\"\nAttivit\u00e0 polisportiva.\nNel 2016 la Sampdoria apre una propria sezione di calcio femminile, inizialmente attiva solo a livello giovanile. Il 15 giugno 2021, con l'acquisizione del titolo sportivo della , il club blucerchiato debutta in Serie A con una propria prima squadra femminile.\nNel 2021 il club entra nel calcio a 5 con la fondazione della Sampdoria Futsal, nata a seguito dell'apparentamento con la gi\u00e0 esistente CDM Futsal Genova. La squadra gioca le sue partite casalinghe nel Palazzetto del Sport a Campo Ligure, debuttando nel campionato di Serie A2."}
{"id": "12166", "revid": "124265005", "url": "https://it.wikipedia.org/wiki?curid=12166", "title": "Spica", "text": "Spica (\u03b1 Vir / \u03b1 Virginis / Alfa Virginis), detta anche Spiga, \u00e8 una stella situata nella costellazione della Vergine. Con magnitudine +1,04, \u00e8 la stella pi\u00f9 luminosa della costellazione, nonch\u00e9 quindicesima pi\u00f9 brillante del cielo notturno. La sua vicinanza all'equatore celeste la rende visibile da tutte le regioni popolate della Terra. Distante circa 250 anni luce dal Sole, \u00e8 in realt\u00e0 un sistema binario spettroscopico formato da due luminose stelle azzurre di classe spettrale B, di cui la primaria ha gi\u00e0 abbandonato la sequenza principale. Data la vicinanza fra le due componenti, le forze mareali distorcono la forma dei dischi stellari, che, in virt\u00f9 di ci\u00f2, non sono sferici, ma ellissoidali. Il suo nome deriva dalla parola latina \"spica virginis , \"il cui significato \u00e8 : \"spiga di grano della Vergine\", in riferimento alla pianta che la Vergine regge in mano nelle rappresentazioni canoniche del personaggio dello zodiaco.\nOsservazione.\nSi presenta come una stella di colore azzurro molto intenso facilmente individuabile nel cielo seguendo l'arco formato dalla coda dell'Orsa Maggiore fino ad Arturo (), e proseguendo per un tratto in linea retta fino a Spica. La distanza angolare fra le stelle della coda dell'Orsa e Arturo \u00e8 di 31\u00b0, mentre tra Arturo e Spica \u00e8 di 34\u00b0. Con Arturo e Denebola (), Spica forma il cosiddetto \"Triangolo di Primavera\", poich\u00e9 la sua massima visibilit\u00e0 nell'emisfero boreale, cade nei mesi primaverili: Arturo ne marca l'angolo nord, Spica quello meridionale e Denebola quello occidentale. Si tratta di un triangolo quasi equilatero in quanto la distanza di Spica da Denebola \u00e8 circa 35\u00b0, cos\u00ec come quella di Arturo da Denebola. Se oltre a queste tre stelle, si considera anche Cor Caroli ( ), esse compongono un quadrilatero, formato dall'unione di due triangoli, uno dei quali \u00e8 il \"Triangolo di Primavera\" e l'altro, pi\u00f9 piccolo, \u00e8 quello formato da Arturo, Denebola e Cor Caroli. Questo asterismo \u00e8 chiamato Diamante della Vergine, sebbene delle quattro stelle che lo formano solo Spica appartenga a questa costellazione.\nCon declinazione -11\u00b0, Spica \u00e8 una stella dell'emisfero australe. Tuttavia \u00e8 sufficientemente vicina all'equatore celeste da essere visibile da tutte le zone popolate della Terra. In particolare, nell'emisfero boreale non sar\u00e0 visibile solo pi\u00f9 a nord del 79\u00ba parallelo, cio\u00e8 solo dalle estreme regioni settentrionali del Canada e della Groenlandia. D'altra parte questa sua posizione fa s\u00ec che appaia circumpolare solo dalle regioni antartiche.\nSpica si trova localizzata vicino all'eclittica, per cui talvolta pu\u00f2 essere occultata dalla Luna e, anche se molto raramente, dai pianeti. L'ultima occultazione planetaria, da parte di Venere, avvenne il 10 novembre del 1783, mentre la prossima, da parte dello stesso pianeta, avverr\u00e0 il 2 settembre 2197. Spica \u00e8, assieme a Regolo, l'unica stella di prima magnitudine occultata da pianeti nelle ultime migliaia di anni e condivider\u00e0 con Regolo questa caratteristica anche per le prossime migliaia di anni. Il Sole passa poco pi\u00f9 di 2\u00b0 a nord di Spica il 16 ottobre di ogni anno, mentre la levata eliaca dell'astro avviene circa due settimane pi\u00f9 tardi. Ne consegue che i mesi migliori per l'osservazione di questa stella sono quelli in cui il Sole si trova nella parte opposta dell'eclittica, cio\u00e8 in corrispondenza della primavera boreale.\nSi pensa che Spica sia stata la stella che permise ad Ipparco, attorno al 130 a.C., di scoprire la precessione degli equinozi. Il tempio di Tebe (in Egitto) fu costruito allineandolo con Spica attorno al 3200 a.C., e col tempo la precessione caus\u00f2 un lento ma rilevabile cambiamento di orientazione del tempio. Anche Niccol\u00f2 Copernico fece molte osservazioni su Spica per le sue ricerche sulla precessione.\nAmbiente galattico.\nLa nuova riduzione dei dati astrometrici del telescopio spaziale Hipparcos ha portato a un nuovo calcolo della parallasse di Spica, che \u00e8 risultata essere 13,06 \u00b1 0,70 mas. Pertanto la distanza di Spica dalla Terra \u00e8 pari a 1/0,01306 pc, ossia 76,56 pc, equivalenti a 250 \u00b1 13 anni luce. Ci\u00f2 colloca Spica al di fuori della Bolla Locale e all'interno della Bolla Loop I, una cavit\u00e0 (superbolla) del mezzo interstellare situata nel Braccio di Orione, il nostro braccio di spirale della Via Lattea; dalla nostra posizione si osserva in direzione del centro galattico, fra lo Scorpione e il Lupo.\nLe coordinate galattiche di Spica sono 316,11\u00b0 e +50,84\u00b0. Una longitudine galattica di 316\u00b0 significa che la linea ideale che congiunge il Sole e Spica, se proiettata sul piano galattico, forma con la linea ideale che congiunge il Sole con il centro galattico un angolo di 316\u00b0. Ci\u00f2 significa che Spica \u00e8 leggermente pi\u00f9 vicina al centro galattico di quanto non sia il Sole. Una latitudine galattica di poco pi\u00f9 di 50\u00b0 significa che Spica si trova notevolmente pi\u00f9 a nord rispetto al piano su cui sono posti il Sole e il centro galattico.\nCaratteristiche fisiche.\nParametri orbitali.\nSpica \u00e8 stata una fra le prime binarie spettroscopiche ad essere scoperte. Nel 1890, subito dopo la scoperta della natura di binaria di Mizar e Algol, Hermann Carl Vogel dedusse dall'ampiezza della riga H\u03b3 dell'idrogeno nello spettro della stella e dallo spostamento delle linee di assorbimento che la stella era composta da due componenti.\nBench\u00e9 datato, Herbison Evans et al. (1971) rappresenta ancora lo studio pubblicato pi\u00f9 completo del sistema di Spica. Gli autori hanno utilizzato sia molte delle osservazioni spettroscopiche di cui la stella \u00e8 stata oggetto dal 1890 in poi, che le osservazioni interferometriche effettuate fra il 1966 e il 1970 presso il Narrabri Stellar Intensity Interferometer, situato a Narrabri, nel Nuovo Galles del Sud, osservazioni che hanno permesso di risolvere le due componenti della stella. L'incrocio di questi dati ha reso possibile la deduzione dei parametri orbitali di Spica. Gli studiosi calcolano un periodo orbitale di 4,0145 giorni e un'eccentricit\u00e0 dell'orbita di 0,146. L'inclinazione orbitale \u00e8 stimata nell'ordine di 65,9\u00b0 \u00b1 1,8\u00b0: il sistema \u00e8 quindi visto dalla nostra visuale abbastanza di taglio, ma non a sufficienza perch\u00e9 le componenti si eclissino l'una con l'altra. Infine, la longitudine del nodo ascendente \u00e8 131,6\u00b0 \u00b1 2,1\u00b0.\nL'ampiezza dell'angolo del semiasse maggiore dell'orbita della principale \u00e8 risultato essere 1,54 \u00b1 0,05 mas. Purtroppo gli autori non disponevano all'epoca della misura della parallasse effettuata da Hipparcos. Essi quindi assumono una distanza di 84 \u00b1 4 pc (circa 273 anni luce circa) e questo altera un po' gli altri parametri. In particolare, il semiasse viene calcolato essere lungo 19,3 \u00b1 0,6 milioni di km, mentre, assumendo una distanza di 250 anni luce, esso risulterebbe essere lungo 17,65 milioni di km.\nUna delle particolarit\u00e0 dell'orbita di Spica \u00e8 che essa va incontro a una precessione anomalistica, cio\u00e8 la linea degli apsidi ruota rispetto alla nostra visuale. In particolare Herbison Evans et al. (1971) stimano che essa compia una rotazione completa ogni 124 anni. Tale fenomeno \u00e8 dovuto alla mutua distorsione mareale delle due componenti.\nNegli anni successivi al 1971 non sono stati pubblicati studi sul sistema di Spica cos\u00ec completi. Tuttavia Harrington et al. (2009) danno notizia di uno studio interferometrico del sistema non ancora pubblicato compiuto da J. P. Aufdenberg mediante il CHARA Array situato presso l'osservatorio di Monte Wilson e mediante il Sydney University Stellar Interferometer (SUSI) a Narrabri. Lo studioso corregge in parte i risultati di Herbison Evans et al. (1971) stimando una pi\u00f9 moderata eccentricit\u00e0 orbitale di 0,067 \u00b1 0,014 e una inclinazione orbitale di 54\u00b0 \u00b1 6\u00b0. Infine il periodo della precessione anomalistica \u00e8 calcolato essere 135 \u00b1 15 anni.\nIl ridotto periodo orbitale e il valore del semiasse maggiore dell'orbita della principale indicano che le due componenti sono molto vicine fra loro. In particolare, esse distano mediamente 0,12 UA, pari a circa 18 milioni di km. Data questa distanza e dato che le componenti sono due stelle massicce \u00e8 prevedibile che esse presentino delle interazioni reciproche significative.\nLe componenti del sistema.\nSpica A.\nLa stella principale della coppia, \"Spica A\", \u00e8 stata variamente classificata. \u00c8 stata infatti assegnata sia alla classe spettrale B1 che a alla B2, sia alle classi di luminosit\u00e0 V, IV e IV-III. Vi \u00e8 comunque un consenso generale circa il fatto che Spica A sia una stella appartenente alle primissime sottoclassi della classe B e sul fatto che abbia abbandonato da poco la sequenza principale. Il sito SIMBAD riporta la classificazione B1 IV-III, mentre Harrington et al. (2009) la classificano come B0,5 IV-III.\nHerbison Evans et al. (1971) ricavano dai parametri orbitali una massa di 10,9 \u00b1 0,9 M\u2609. Questo valore \u00e8 stato corretto da J. P. Aufdenberg in 10,25 \u00b1 0,68 M\u2609. Per quanto riguarda il raggio, i valori riportati da Herbison Evans et al. (1971) e Aufdenberg sono rispettivamente 8,1 \u00b1 0,5 e 7,40 \u00b1 0,57 R\u2609, mentre Sterken (1986) aveva proposto 7,6 \u00b1 0,2 R\u2609. Herbison Evans et al. (1971) stimano una temperatura superficiale di 22.400 \u00b1 1000 K, mentre Odell (1974) riporta 24.000 K, Lyubimkov et al. (1995) 24.700 \u00b1 500 K e Harrington et al. (2009) 25.000 K, mentre Tkachenko nel 2016 riporta valori di 25.300 e 20.900 per le due componenti. Per quanto riguarda la luminosit\u00e0, Herbison Evans et al. (1971) calcolano una magnitudine assoluta di -3,5 \u00b1 0,1 e una luminosit\u00e0 di 14.800 \u00b1 300 L\u2609, mentre Tkachenko (2013) riporta un valore 25.300 L\u2609. Spica A \u00e8 l'unica stella con temperatura superficiale superiore ai 10.000 K di cui tutti e tre i parametri della massa, della temperatura e della luminosit\u00e0 sono conosciuti direttamente dall'osservazione e non inferiti tramite metodi indiretti.\nLa velocit\u00e0 di rotazione di Spica A non \u00e8 ben conosciuta e le valutazioni differiscono di molto fra loro. In ogni caso esse sono comprese nell'intervallo fra 140 e 200\u00a0km/s. Mediante le misure spettroscopiche \u00e8 di solito possibile calcolare il valore di formula_1, cio\u00e8 della velocit\u00e0 di rotazione all'equatore per il seno dell'inclinazione dell'asse di rotazione. Tuttavia, nel caso di Spica, \u00e8 plausibile pensare che l'inclinazione dell'asse di rotazione sia uguale all'inclinazione orbitale. Stimata quindi tale inclinazione, \u00e8 possibile calcolare il valore della velocit\u00e0 di rotazione all'equatore. Pertanto la diversit\u00e0 dei valori dipende sia dalla diversit\u00e0 fra i risultati delle misurazioni spettroscopiche, sia dalle diverse valutazioni dell'inclinazione orbitale. Herbison Evans et al. (1971) calcolano un valore di 176 \u00b1 5\u00a0km/s, Walker et al. (1982) 197\u00a0km/s, Smith (1985) 165\u00a0km/s, Abt et al. (2002) 140\u00a0km/s; infine Harrington et al. (2009) riportano il valore misurato da J. Aufdenberg di 199 \u00b1 5\u00a0km/s. Walker et al. (1982) ipotizzano che il periodo di rotazione di Spica A possa essere uguale al periodo orbitale, cio\u00e8 che l'orbita di Spica A possa essere sincrona. Tuttavia, in tal caso la velocit\u00e0 di rotazione dovrebbe essere pari a circa 100\u00a0km/s. Per spiegare la differenza fra le velocit\u00e0 misurate e quella presunta, Walker et al. (1982) ricorrono all'ipotesi che le pulsazioni a cui Spica A va soggetta contribuiscano ad allargare le linee spettrali della stella e a sovrastimare la velocit\u00e0 di rotazione.\nLo stato evolutivo di Spica A non \u00e8 del tutto chiaro, sebbene, come si \u00e8 detto, ci sia un accordo unanime sul fatto che essa sia una stella che ha da poco terminato la sua fase di permanenza nella sequenza principale. Odell (1974) sostiene che ci sono tre possibili stadi evolutivi compatibili con la luminosit\u00e0, la massa, la temperatura e le abbondanze di elementi chimici di Spica A. Essa potrebbe essere o alla fine della fase di fusione dell'idrogeno nel nucleo stellare, oppure nella fase di contrazione del nucleo di elio ormai inerte, oppure ancora nella fase di formazione di un guscio di idrogeno che fonde in elio intorno al nucleo inerte di elio. Data la sua massa e il suo stato evolutivo, Spica A dovrebbe avere una et\u00e0 compresa fra i 15 e i 20 milioni di anni. Data la sua massa, potrebbe finire la sua esistenza in una supernova di tipo II.\nSpica B.\nLe caratteristiche della secondaria di Spica, chiamata \"Spica B\", sono meno conosciute di quelle della principale. Si tratta di una stella bianco-azzurra di sequenza principale appartenente alle prime sottoclassi della classe B. In particolare, Herbison Evans et al. (1971) la classificano come B3 V, mentre il Yale Bright Star Catalogue la classifica come B2 V e Morales et al. (2000) come B4 V. Herbison Evans et al. (1971) stimano che abbia una massa di 6,8 \u00b1 0,7 M\u2609, mentre J. P. Aufdenberg corregge questo dato in 6,97 \u00b1 0,46 M\u2609. L'unica stima disponibile del raggio \u00e8 quella di J. P. Aufdenberg che deduce un valore di 3,64 \u00b1 0,28 R\u2609. In base alla sua classe spettrale, Spica B dovrebbe avere una temperatura superficiale di circa 17.000 - 18.000 K. Herbison Evans et al. (1971) stimano una magnitudine assoluta di -1,5 \u00b1 0,2. Ci\u00f2 implica una differenza di luminosit\u00e0 fra le due componenti di circa 2 magnitudini. Supponendo che la luminosit\u00e0 della primaria sia 14.800 L\u2609, se ne deduce che quella della secondaria \u00e8 circa 2300 L\u2609. Per quanto riguarda la velocit\u00e0 di rotazione, sono stati proposti i seguenti valori, assumendo anche in questo caso che l'inclinazione orbitale sia uguale all'inclinazione dell'asse di rotazione della stella: 66\u00a0km/s (Struve et al. (1958)), 77 \u00b1 6\u00a0km/s (Herbison Evans et al. (1971)), 97\u00a0km/s (Walker (1982)), 86\u00a0km/s (Smith (1985)), 87 \u00b1 6\u00a0km/s (J. Aufdenberg).\nVariabilit\u00e0.\nStruve et al. (1958) avevano gi\u00e0 supposto che Spica manifestasse fenomeni di variabilit\u00e0. Shobbrook et al. (1969) hanno misurato le variazioni di luminosit\u00e0 di Spica per un periodo di tre mesi e hanno concluso che manifesta due tipi di variabilit\u00e0: la prima, dell'ordine del 3% e avente un periodo di 4,014 giorni, identico a quello orbitale, \u00e8 dovuta alla distorsione del disco stellare della primaria, causato dalle forze mareali della secondaria. Per questa ragione Spica viene classificata come variabile ellissoidale rotante, la pi\u00f9 brillante della sua classe. Questo tipo di variabili sono sistemi composti da stelle molto vicine tra loro che, a causa delle loro reciproche forze mareali, assumono forme ellissoidali. Non sono binarie a eclisse, ma la loro la variabilit\u00e0 \u00e8 dovuta alla diversit\u00e0 dell'area delle superfici stellari visibili rivolte verso un osservatore durante il movimento delle componenti nelle loro orbite. I picchi di luminosit\u00e0 avvengono quando la stella rivolge all'osservatore superfici con aree maggiori.\nIl secondo tipo di variazione della luminosit\u00e0 di Spica rilevata da Shobbrook et al. (1969) \u00e8 dell'ordine del 1,6% e ha un periodo di 4,17036 ore. Secondo gli autori, queste variazioni accomunano Spica A alle variabili Beta Cephei. La variabilit\u00e0 dovuta a eventuali eclissi reciproche, se esiste, \u00e8 inferiore al 0,5%.\nDukes (1974) ha studiato le variazioni nelle velocit\u00e0 radiali di Spica e ha individuato quattro diversi periodi di variazione, il pi\u00f9 lungo dei quali ha una durata di 6,6 ore, il pi\u00f9 corto di 4,2 ore. L'autore interpreta queste variazioni come un'ulteriore prova che Spica \u00e8 una variabile Beta Cephei. Lomb (1978) afferma che le variazioni di luminosit\u00e0 di Spica, non dovute alla distorsione dei dischi stellari, sono progressivamente diminuite nel tempo fino a divenire nel 1976 quasi non pi\u00f9 rilevabili. Hutchings e Hill (1977) non hanno rilevato variazioni della luminosit\u00e0 della stella nella banda dell'ultravioletto, ma Hutchings e Hill (1980) hanno potuto appurare una grande variabilit\u00e0 nelle velocit\u00e0 radiali della stella.\nSmith (1985) ha proposto una dettagliata analisi del profilo della variabilit\u00e0 delle linee spettrali di Spica ed \u00e8 arrivato alla conclusione che si pu\u00f2 dare conto di essa mediante l'ipotesi che siano presenti \"protuberanze\" sulla superficie della componente principale che ne deformano la fotosfera. Queste protuberanze viaggiano sulla superficie della stella al suo ruotare su se stessa e con le diverse posizioni assunte dalle due stelle del sistema durante le varie fasi dell'orbita e sono prodotte dalle forze mareali della vicina secondaria. Questa ipotesi \u00e8 stata ripresa e perfezionata da Harrington et al. (2009), i quali affermano che la maggior parte dei fenomeni di variabilit\u00e0 di Spica possono essere spiegati mediante la formazione di irregolarit\u00e0 superficiali prodotte dalle forze mareali e mediante il loro diverso distribuirsi durante le varie fasi orbitali. Nel modello di Harrington et al. (2009) se \u00e8 vero che durante ogni fase esiste una regione della superficie della principale che si protende verso la secondaria, la forma di tale regione \u00e8 complessa ed \u00e8 caratterizzata da regioni pi\u00f9 piccole pi\u00f9 elevate alternate con regioni meno elevate, a formare delle specie di \"onde\". Gli studi di Smith (1985) e di Harrington et al. (2009) gettano quindi dei dubbi sulla natura di variabile \u03b2 Cephei di Spica A.\nAnche Spica B manifesta fenomeni di variabilit\u00e0 dovuti all'effetto Struve-Sahade. Tale effetto consiste in un anomalo indebolimento delle linee spettrali della stella di un sistema binario quando essa, nel suo movimento orbitale, si allontana a noi e quindi le sue linee si muovono verso il rosso. Sulle cause di questo fenomeno sono state fatte parecchie ipotesi; una fra le pi\u00f9 accreditate lo imputa al potente vento stellare della primaria, che deflette la luce della secondaria quando questa recede rispetto a noi.\nLa collisione fra i venti stellari delle due componenti della binaria fa anche s\u00ec che Spica sia una emettitrice di raggi X.\nEtimologia e cultura.\nIl nome \"Spica\" deriva dalla parola latina \"spica virginis\" che significa \"la spiga di grano della Vergine\", in riferimento alla pianta che la Vergine regge in mano nelle rappresentazioni canoniche del personaggio dello zodiaco. L'identificazione della costellazione con una figura femminile si perde nella notte dei tempi, avendo riscontro, oltre che in ambiente latino, in ambiente greco (dove era spesso identificata con Persefone), antico egiziano (dove era identificata a volte con Iside), sumerico (dove era identificata con I\u0161tar) e indiano (dove era identificata con \"Kanya\", la madre del dio Krishna). L'associazione della figura femminile con il grano deriva invece probabilmente dal fatto che essa \u00e8 visibile appena dopo il tramonto a ovest durante la stagione della mietitura. Anche questa associazione della Vergine e, in particolare, di Spica con il grano \u00e8 diffusa in vari ambienti culturali da almeno 2000 anni. Per esempio, uno dei nomi greci di Spica era \u03a3\u03c4\u03ac\u03c7\u03c5\u03c2, che probabilmente significava \"spiga\", cos\u00ec come l'ebraico \"Shibb\u014dleth\", il siriano \"Shebbelt\u0101\", il persiano \"Ch\u016bshe\" e il turco \"Salkim\"; allo stesso modo, i nomi arabi \"Sunbulah\" e \"Al \u02bdAdhr\u0101'\" significavano rispettivamente \"spiga\" e \"vergine\".\nUn altro nome arabo era \u0627\u0644\u0633\u0645\u0627\u0643 \u0627\u0644\u0623\u0639\u0632\u0644, \"Al Simak al A'zal\", che significava \"il Simak disarmato\", essendo invece Arturo \"Al Simak al Ramih\", \"il Simak armato\". Il significato di \"Simak\" \u00e8 incerto, mentre il riferimento al possedere o meno le armi deriva probabilmente dal fatto che nelle vicinanze di Arturo sono visibili delle stelle, seppure deboli, mentre Spica appare pi\u00f9 isolata nel cielo: (Mufrid), insieme ad altre stelle, potrebbe quindi costituire la lancia di Arturo, mentre Spica ne sarebbe priva. Da \"Al Simak al A'zal\" deriva il medioevale \"Azimech\".\nPer i cinesi la stella era conosciuta con il nome di \"Ki\u00f3\" (\u89d2\u5bbf\u4e00) (il corno); essa apparteneva a \"Jiao Xiu\", una delle costellazioni cinesi; in tempi pi\u00f9 antichi Spica veniva chiamata anche \"Keok\" o \"Guik\", la stella di primavera.\nPer i babilonesi rappresentava la \"sposa di Bel\", e come \"Sa-Sha-Shir\u016b\", la cintura della Vergine, rappresentava il ventesimo asterismo dell'eclittica. Un nome usato dagli antichi egizi era \"Portatore di liuto\", ma era chiamata anche \"Rep\u0101\", \"il Signore\", e si pensa che uno dei templi di Tebe fosse stato costruito orientandolo verso Spica. Nell'astronomia Ind\u00f9 invece veniva chiamata \"Citra\" ed era la stella associata al dodicesimo \"Nakshatra\" (costellazione), la quale aveva una lampada o una perla come simbolo e Vishvakarman, l'architetto dell'universo, come divinit\u00e0 collegata.\nIn astrologia si crede che Spica porti successo, celebrit\u00e0, ricchezze, un carattere dolce, amore per l'arte e la scienza, ma anche mancanza di scrupoli, sterilit\u00e0 e una tendenza all'ingiustizia verso gli innocenti."}
{"id": "12167", "revid": "5", "url": "https://it.wikipedia.org/wiki?curid=12167", "title": "Nothoprocta godmani", "text": ""}
{"id": "12171", "revid": "298055", "url": "https://it.wikipedia.org/wiki?curid=12171", "title": "La forza della vita (fumetto)", "text": "La forza della vita \u00e8 un romanzo a fumetti di Will Eisner pubblicato per la prima volta negli Stati Uniti d'America nel 1988.\nLa storia \u00e8 divisa in capitoli fra i quali sono inseriti ritagli di giornali che aiutano a capire il contesto storico nel quale si muovono i personaggi. Si basa sulla lotta tra uomini e scarafaggi. Il protagonista, Jacob Shtarkah, si chiede in cosa \u00e8 diverso dagli scarafaggi in quanto come loro cerca di sopravvivere, ha avuto una discendenza, come loro deve subire le umiliazioni della vita; come loro per\u00f2, ha anche una forza vitale incredibile che gli consente di rialzarsi dopo ogni delusione e che gli d\u00e0 la spinta per continuare. A differenza di uno scarafaggio pu\u00f2 vivere in funzione di un sogno da realizzare, di un progetto da portare a compimento, e tutto ci\u00f2 altro non \u00e8 se non la base della forza vitale dell'uomo, ci\u00f2 che lo spinge ad andare avanti, a non arrendersi.\nTrama.\nNegli USA della met\u00e0 degli anni trenta, durante la Grande depressione, la crisi economica dovuta al crollo in Borsa e aggravato da un grande afflusso di immigranti, anche clandestini, che premono alle porte del paese in cerca di un lavoro, o di fuggire da governi intolleranti e dispotici. La vita, pertanto, \u00e8 molto difficile e nessuno per tutti. Tanti sopravvivono ogni giorno come meglio possono e Jacob e la sua famiglia (la moglie Rifka e i figli Daniel e Rebecca) incrociano le strade con altre persone, la cui esistenza stessa, alla fine, dar\u00e0 un senso alla fatica e al lavoro quotidiano. Cos\u00ec, tra problemi col clima, con la disoccupazione, con le proteste di sindacati particolarmente violenti, con loschi figuri, Jacob si domanda quale sia la differenza tra lui ed uno scarafaggio. "}
{"id": "12172", "revid": "298055", "url": "https://it.wikipedia.org/wiki?curid=12172", "title": "Piccoli miracoli", "text": " \nPiccoli miracoli (Minor Miracles) \u00e8 una raccolta di racconti a fumetti di Will Eisner. In essa Eisner racconta quattro storie di vita quotidiana contrassegnate da un evento eccezionale, in cui accentra l'attenzione sul saper accettare ciascuna esperienza vissuta che ne consegue come qualcosa di unico e irripetibile."}
{"id": "12173", "revid": "1543377", "url": "https://it.wikipedia.org/wiki?curid=12173", "title": "Socii e foederati", "text": "Con il termine socii, foederati o foederatae civitates, si indicavano i popoli o le citt\u00e0 legate a Roma da un trattato denominato \"foedus\".\nOrigine del termine.\nCon il termine \"foederati\" o \"foederate civitates\" si indicavano i popoli o le citt\u00e0 legate a Roma da un trattato denominato \"foedus\". Prima della fondazione di Roma si era creata nel Lazio una confederazione di citt\u00e0 latine con capitale Alba Longa, aventi una comunanza di lingua, religione e costumi. Il cittadino, ove si trovasse in ciascuna delle citt\u00e0 federate, godeva degli stessi diritti e doveri:\nEvoluzione del significato.\nEt\u00e0 repubblicana.\nSin dagli albori Roma si trov\u00f2 in conflitto con la confederazione dei Latini. Sconfitta da prima Alba Longa sottomise via via tutte le citt\u00e0 confederate, dominando alla fine l'intero Lazio. In seguito Roma continu\u00f2 a rispettare i privilegi dei Latini tramite la \"ius Latii\", mettendosi semplicemente a capo di essa.\nDopo la sconfitta dei Sanniti, di Pirro e della Gallia Cisalpina, Roma controllava l'Italia intera.\nTutti i popoli italici, con alcune eccezioni, vennero considerati \"socii populi romani\" o \"foederati\". I latini preservavano per\u00f2 la loro peculiarit\u00e0 anche nel nome, essendo distinti quando appellati nell'insieme, come \"socii et nomen latinum\", ossia i soci e il popolo latino. Roma stessa aveva origini latine e questa era ragione sufficiente a conservare la \"ius Latii\". Ad alcune citt\u00e0 latine venne concessa anche la \"civitas sine suffragio\", ossia la cittadinanza romana ma senza la possibilit\u00e0 di voto.\nFra i federati non venivano considerati i galli cisalpini, che costituivano invece provincia. Di diversi privilegi godevano anche le colonie a seconda che fossero romane o latine. Il diverso grado di privilegi, concessi da Roma alle citt\u00e0 italiche, diedero luogo a risentimenti e rivendicazioni, che sfociarono nella Guerra Sociale (90-88 a.C.).\nDurante questo periodo furono emanate due leggi che concedevano cittadinanza romana a tutti coloro che accettassero di deporre le armi contro Roma: la \"Lex Iulia De Civitate Cum Sociis Comunicanda\" del 90 a.C. e la \"Lex Plautia Papiria\" dell'89 a.C; quest'ultima concesse, in maniera complessiva, la piena cittadinanza romana a tutti gli abitanti dell'Italia a sud del fiume Arno.\nQuindi, inizialmente, al principio dell'epoca repubblicana, \"socii\" e \"foederati\" ebbero significati diversi: i \"socii Latini nominis\" erano gli alleati che facevano parte della Lega Latina, ben distinti dai \"socii\" italici.\nEssi avevano l'obbligo di mandare, quando richiesto, truppe, soldi, grano, navi o qualsiasi altra cosa Roma domandasse. Inizialmente potevano o no mantenere le proprie leggi. Ci\u00f2 dipendeva spesso dal modo in cui queste citt\u00e0 o popoli entravano sotto il dominio di Roma. Ma con l'andare del tempo, tutte assunsero progressivamente le leggi di Roma.\nIl numero delle truppe che i \"socii\" dovevano inviare era stabilito dal senato tramite una formula che dipendeva dalla capacit\u00e0 demografica della singola citt\u00e0. Spettavano invece al console il luogo del raduno delle truppe, il tempo e le modalit\u00e0 d'impiego.\nIn un'armata consolare il numero di truppe schierate dai \"socii\" era pari a quello dei romani, mentre i cavalieri erano di numero triplo, anche se queste proporzioni non sempre venivano rispettate. Il console nominava dodici prefetti tra i \"socii\", con poteri corrispondenti a quelli dei tribuni militari romani. Dall'armata fornita dai \"socii\" veniva prelevato un terzo dalla cavalleria e un quinto dalla fanteria. Questi soldati prendevano il nome di \"extraordinarii\" e venivano usati per casi particolari. Il resto veniva diviso in due e formavano le ali dello schieramento.\nIl legionario proveniente dai \"socii\" prendeva lo stesso salario del romano, mentre il cavaliere un terzo in meno. Ogni citt\u00e0 provvedeva al salario e alle forniture di armi e vestiario del proprio cittadino, nominando questori e furieri per la distribuzione. In caso di vittoria i bottini di guerra erano divisi senza distinzione, compresa la spartizione di terre.\nI \"socii\" erano obbligati a mantenere l'esercito, che sostava presso di loro, con cibo e alloggi, e a fornire cibo di riserva quando partivano. Le citt\u00e0 che rifiutavano questo obbligo potevano perdere lo status di \"socii\", fino a vedersi revocare l'onore di servire con le armi o anche la libert\u00e0. Dopo l'emanazione della \"Lex Iulia\" i rapporti con i \"socii\" italici cessarono di essere dominanti e, appena un anno dopo, con l'emanazione della \"Lex Plautia Papiria\" dell'89 a.C. (succeduta a sua volta, nel 49 a.C., dalla \"Lex Roscia\", riguardante il nord Italia), durante la fine della Repubblica, la funzione dei \"socii\" cesso di esistere all'interno dell'Italia romana, essendo ormai tutti gli italici, \"de iure\", cittadini di Roma.\nEt\u00e0 imperiale.\nRimanevano per\u00f2 i rapporti con gli alleati esteri. Essi erano di due tipi:\nI \"foederati\" avevano il diritto di dissodare e coltivare la terra incolta entro i confini dell'impero e ne potevano godere i frutti a patto di difendere le terre dove si erano insediati.\nTale trattato lasciava liberi i popoli che stipulavano l'accordo, obbligandoli solo a fornire milizie ausiliarie e a non concludere alleanze con altri popoli. I soldati provenienti dai \"socii\" esteri non facevano parte dei legionari, ma delle forze ausiliare con armi leggere.\nInizialmente, il tributo romano prendeva la forma di denaro o cibo, ma con il diminuire delle entrate fiscali nel IV e V secolo, i \"foederati\" venivano ricompensati con la propriet\u00e0 del territorio locale, il che equivaleva al permesso di insediarsi sul territorio romano.\nLa pressione sui confini era dovuta anche a ragioni climatiche, che avevano innescato un effetto \"domino\" a partire dalle popolazioni che vivevano pi\u00f9 a nord-est, obbligandole a spostarsi per via del raffreddamento e l'inaridirsi dei pascoli.\nTeodosio e i Goti.\nNel corso del IV secolo, fino almeno alla crisi gotica del 376-382, i \"Foederati\" erano esclusivamente \"extra fines\", ovvero continuavano a risiedere al di fuori dei confini dell'impero, impegnandosi a non invaderlo e anzi ad aiutarlo contro incursioni di altre popolazioni barbariche, costituendo dunque una prima linea di difesa avanzata. I \"foederati\" Saraceni, posti sotto il governo di un filarca, in cambio di approvvigionamenti regolari di annona (\"annonae foederaticiae\"), contribuivano per esempio alla difesa del \"limes\" orientale contro i Persiani. I \"Foederati extra fines\" spesso fornivano truppe mercenarie all'impero in occasione di specifiche campagne militari.\nNel 376, tuttavia, i Goti Tervingi, scacciati dalle loro sedi dagli attacchi degli Unni, chiesero all'imperatore Valente il permesso di stabilirsi sulla riva sud del Danubio e vennero accettati all'interno dell'impero. I propagandisti di corte elogiarono Valente per l'ammissione dei Goti Tervingi, in quanto in questo modo si assicurava una considerevole fonte di reclutamento nonch\u00e9 un'ulteriore fonte di entrate per il fisco. In realt\u00e0, stando alla tesi di Heather, \u00e8 possibile che Valente fosse stato costretto ad accogliere i Goti, in quanto il grosso del suo esercito di campo era in Oriente impegnato in operazioni militari contro la Persia, e in Tracia era rimasto un numero troppo esiguo di truppe per opporsi con successo a un eventuale attraversamento non autorizzato del Danubio da parte dei Goti. In effetti, il fatto che Valente intendesse limitare i danni, non accogliendo troppi barbari per volta, \u00e8 confermato dal fatto che rifiut\u00f2 l'ammissione dei Goti Greutungi, nonostante anch'essi ne avessero fatto richiesta.\nFino a quel momento vi erano stati casi (\"deditio\") in cui l'impero aveva accolto \"intra fines\", cio\u00e8 all'interno dei confini, delle popolazioni barbariche, insediandoli come contadini non liberi (\"dediticii\") in zone di confine desolate, ma in tal caso i Romani, per precauzione, disperdevano i \"dediticii\" in modo da distruggere la loro coesione e renderli facilmente controllabili. Nonostante l'ammissione dei Goti all'interno dell'impero fosse stata presentata dalla propaganda imperiale come \"deditio\", di fatto il numero eccessivo di Barbari da insediare, a cui si aggiunse il numero esiguo di truppe romane in Tracia, rese impossibile per l'impero imporre agli immigrati le condizioni di norma imposte ai \"dediticii\"; ai Goti fu permesso di mantenere la loro coesione tribale all'interno dell'impero, costituendo cos\u00ec \"de facto\", anche se non \"de jure\", il primo caso di \"Foederati intra fines\", ovvero \"Foederati\" insediati all'interno dei confini dell'impero.\nLe fonti antiche accusano gli ufficiali romani di avere gestito male l'insediamento dei Tervingi: per esempio non avrebbero adempito all'ordine di confiscare tutte le armi agli immigrati perch\u00e9 corrotti dai Goti; poi avrebbero lucrato alle spalle dei Goti, riducendoli dapprima alla fame e vendendo poi loro cibo di scarsa qualit\u00e0 a prezzi carissimi; in seguito al tentativo di assassinio dei loro capi nel corso di un banchetto, i Goti non ne poterono pi\u00f9 dei maltrattamenti subiti e decisero di rivoltarsi e devastare l'impero (inizi del 377). In realt\u00e0, \u00e8 possibile che la mancata confisca delle armi fosse dovuta alla necessit\u00e0 di velocizzare l'attraversamento del fiume per evitare una sommossa tra i Goti, il che imped\u00ec agli ufficiali di controllare perfettamente i loro equipaggiamenti. Il razionamento dei viveri alle popolazioni immigrate potrebbe essere stato attuato per tenere sotto controllo una moltitudine di barbari che si sarebbe potuta dimostrare ostile e, data la sua presenza al di qua delle frontiere, molto pericolosa. Anche il rapimento o l'uccisione dei capi barbari durante un banchetto era una tattica usata frequentemente dai Romani al fine di distruggere la coesione delle popolazioni nemiche. Non \u00e8 dunque da escludere che gli abusi che spinsero i Goti alla rivolta fossero espedienti messi in atto per rendere inoffensivi i nuovi insediamenti di barbari che in questo caso fallirono a causa del numero troppo esiguo di truppe romane, insufficiente a tenere sotto controllo un insediamento di decine di migliaia di guerrieri goti. Probabilmente i Romani, essendosi trovati impreparati a dovere accogliere all'improvviso una popolazione cos\u00ec numerosa, non riuscirono a gestire in maniera adeguata l'emergenza, portando infine alla rivolta dei Goti.\nA peggiorare la situazione, anche i Goti Greutungi, condotti da Alateo e Safrace, riuscirono ad attraversare il fiume e a unire le forze con i Tervingi di re Fritigerno; pi\u00f9 tardi, alla fine del 377, alcuni contingenti di Unni e Alani attraversarono il Danubio e rafforzarono ulteriormente il gi\u00e0 consistente esercito goto. Il 9 agosto 378 i Goti sconfissero i Romani nella Battaglia di Adrianopoli, nella quale perirono i due terzi dell'esercito campale dell'impero d'Oriente, insieme allo stesso imperatore Valente. La grave sconfitta subita costrinse l'impero romano a venire a patti con i Goti. Teodosio I, il successore di Valente in Oriente, si trov\u00f2 in notevoli difficolt\u00e0 quando tent\u00f2 di ricostituire in tempi brevi un esercito nazionale: le resistenze dei proprietari terrieri a permettere ai propri contadini di svolgere il servizio militare (soprattutto per il timore di perdere manodopera) e la scarsa volont\u00e0 da parte dei romani stessi a combattere (le leggi romane del tempo lamentano che molti, pur di non essere reclutati, arrivavano persino a mutilarsi le dita della mano) lo costrinsero a fare sempre maggior affidamento sui barbari. Zosimo narra che Teodosio, pur di colmare le perdite subite dall'esercito, fu costretto a ricorrere al reclutamento massiccio di barbari, tra cui molti goti spinti a disertare e a passare dalla sua parte. Alcuni di questi goti si rivelarono fedeli all'impero, come il generale Modare, che nel 379 riusc\u00ec a espellere i propri connazionali dalla Tracia pacificandola. Tuttavia, secondo il racconto di Zosimo, i disertori goti, che superarono presto in numero le reclute romane, diedero preoccupanti segnali di indisciplina. Dubitando della fedelt\u00e0 dei disertori barbari reclutati nelle legioni, molti dei quali di origine gotica e quindi connazionali degli invasori, Teodosio trasfer\u00ec parte dei barbari in Egitto, e le legioni dell'Egitto in Tracia. Nonostante questa precauzione l'esercito, riempito di barbari e caduto nel disordine pi\u00f9 totale, sub\u00ec un'altra sconfitta contro i Goti nei pressi di Tessalonica (estate 380), nella quale l'imperatore stesso scamp\u00f2 a stento alla cattura; Zosimo attribuisce la sconfitta al tradimento dei disertori goti che defezionarono in favore del nemico nel corso della battaglia.\nLa sconfitta subita convinse Teodosio dell'impossibilit\u00e0 di potere vincere in maniera definitiva i Goti e della necessit\u00e0 di firmare una pace di compromesso con essi. I Goti, con il trattato del 3 ottobre 382, divennero alleati (\"foederati\" o \"symmachoi\") di Roma: furono insediati in territorio imperiale, in Tracia e in Macedonia, rimanendo sotto il comando dei loro capi e ricevendo terre da coltivare; in cambio si impegnarono a fornire assistenza militare all'esercito romano-orientale in caso di necessit\u00e0. Il trattato del 382 probabilmente prevedeva l'obbligo da parte dei Goti insediati all'interno dell'impero di fornire reclute, scelte tra i loro giovani, all'esercito regolare. Del resto, gi\u00e0 in precedenza Teodosio aveva reclutato nell'esercito regolare numerosi soldati goti che avevano disertato dall'esercito nemico. Tuttavia sembrerebbe che il grosso dei \"foederati\" goti non fu integrato nell'esercito regolare, ma serviva in bande irregolari sotto il comando dei loro capi tribali (e non sotto \"praepositi\" romani, come nel caso dei \"laeti\") solo in occasione di specifiche campagne militari, venendo congedati dall'esercito al termine di esse; ci\u00f2 sembrerebbe confermato dal fatto che Sinesio di Cirene e Socrate Scolastico definiscano questi barbari \"Symmachoi\" (alleati), e dal fatto che la \"Notitia Dignitatum\" attesti esplicitamente solo due reggimenti costituiti interamente da reclute gotiche nella parte orientale. Tuttavia sembra che all'epoca di Teodosio i capi tribali goti, nel corso delle campagne militari, fossero subordinati agli alti ufficiali dell'esercito romano. In tempo di pace i Goti coltivavano le terre loro concesse dallo stato nelle due province settentrionali della diocesi di Tracia, la \"Moesia II\" e la \"Scythia Minor\", e presumibilmente anche in Macedonia, ricevendole in propriet\u00e0. Stando a un'allusione vaga di Temistio, \u00e8 possibile anche che per i Goti vigesse la cosiddetta \"hospitalitas\", cio\u00e8 che fossero alloggiati nelle case dei proprietari terrieri romani. \u00c8 incerto se i Goti fossero o meno esentati da imposte.\nNonostante formalmente l'accordo fosse stato presentato come una completa sottomissione dei Goti a Roma (\"deditio\") in realt\u00e0 rappresent\u00f2 una cesura importante rispetto a tutti i casi precedenti di \"deditio\". Infatti, poich\u00e9 i Romani non erano usciti vincitori nel conflitto, ai Goti furono concesse condizioni favorevoli senza precedenti: in particolare, anche se non fu loro riconosciuto un capo unico, fu loro concesso di mantenere la loro coesione politica e militare nonch\u00e9 i loro costumi e non furono dispersi per le province, come accadeva nei casi consueti di \"deditio\". I \"foederati\" Goti di fatto costituivano una comunit\u00e0 semiautonoma la cui separazione dal resto della popolazione provinciale fu accentuata dal fatto che probabilmente non godevano n\u00e9 della cittadinanza romana n\u00e9 del diritto di sposarsi con i Romani (\"ius connubii\"). In realt\u00e0, la questione della cittadinanza romana \u00e8 discussa, ed \u00e8 possibile che almeno ad alcuni dei capi pi\u00f9 eminenti fu concessa (come per esempio Fravitta). Le terre di insediamento concesse ai Goti continuavano comunque ad appartenere legalmente all'impero. Considerato che, alla vigilia della Battaglia di Adrianopoli, le richieste gotiche comprendevano la cessione della Tracia ai Goti in cambio della pace, si pu\u00f2 concludere che Teodosio riusc\u00ec a limitare i danni, impedendo per il momento la creazione di uno stato visigoto indipendente all'interno dell'impero.\nTemistio, retore di Costantinopoli, in un discorso pronunciato nel gennaio 383 al senato bizantino, cerc\u00f2 di fare passare per \"vittoria romana\" il trattato di pace (foedus) tra l'impero e i Goti, nonostante ai Goti fossero state concesse condizioni favorevoli senza precedenti. In tale discorso Temistio argoment\u00f2 che Teodosio, mostrando come virt\u00f9 il perdono, invece di vendicarsi dei Goti sterminandoli in battaglia, decise invece di stringere un'alleanza con essi, ripopolando cos\u00ec la Tracia, devastata dalla guerra, di contadini goti al servizio dell'impero; Temistio concluse il discorso rammentando come i Galati fossero stati assimilati, con il passare dei secoli, dalla cultura greco-romana ed esprimendo la convinzione che sarebbe accaduto lo stesso con i Goti. Anche il panegirista Pacato nel 389 lod\u00f2 l'imperatore per avere ammesso i Goti all'interno dell'impero impiegandoli come contadini e soldati, e dipingendo i mercenari goti, alani e unni impiegati da Teodosio nella sua campagna militare contro l'usurpatore Magno Massimo come truppe ben disciplinate, serventi sotto insegne e generali romani. Ci\u00f2 potrebbe implicare che almeno parte dei Goti fosse stata reclutata nell'esercito regolare, ma non \u00e8 da escludere che il panegirista stesse distorcendo la realt\u00e0, presentando come truppe dell'esercito regolare ben disciplinate coloro che di fatto erano contingenti irregolari di alleati barbari.\nL'imperatore Teodosio proteggeva i Goti e concedeva loro molti privilegi, in modo da prevenire una loro nuova rivolta. Zosimo narra che i Goti di stanza in \"Scythia Minor\" erano pi\u00f9 pagati e onorati delle truppe regolari, ricevendo dall'imperatore collane d'oro. Tuttavia, invece di essere grati degli ampi privilegi ricevuti, i Goti continuavano a disprezzare le truppe romane e a insultarle, secondo almeno l'opinione di Zosimo, prevenuto nei loro confronti. Nel 386 Geronzio, comandante della guarnigione di Tomi, temendo che i Goti tramassero qualche insidia a danni della citt\u00e0, li assal\u00ec con le sue truppe, uccidendone molti e costringendo i rimanenti a rifugiarsi in una chiesa. Teodosio, per prevenire lo scoppio di una nuova rivolta tra i Goti, pun\u00ec Geronzio, accusandolo di averli assaliti al solo fine di impadronirsi dei doni imperiali inviati loro per mantenerli fedeli all'impero (tra cui spiccavano le collane d'oro); Geronzio ribatt\u00e9 all'accusa facendo notare di avere subito consegnato al fisco quelle collane d'oro e di non essersele quindi tenute per s\u00e9, e ramment\u00f2 i ladrocini e le molestie che a suo dire i Goti avrebbero recato agli abitanti della regione, ma Teodosio non cambi\u00f2 idea: confiscati i suoi averi, li distribu\u00ec agli eunuchi di corte. Nel 387 la popolazione di Costantinopoli linci\u00f2 un soldato goto perch\u00e9 reo di presunte scorrettezze commesse durante la distribuzione di annona: Teodosio condann\u00f2 l'atto, perch\u00e9, a dire dell'oratore Libanio, avrebbe potuto costituire una provocazione per i Goti, e minacci\u00f2, per punizione, di sospendere le distribuzioni di annona; dimostrando poi clemenza, Teodosio perdon\u00f2 i cittadini.\nTeodosio tentava di assicurarsi la fedelt\u00e0 dei \"foederati\" goti con doni e banchetti. Malgrado ci\u00f2, erano sorte due fazioni tra i \"foederati\" goti: quella capeggiata da Eriulfo intendeva rompere il trattato di alleanza con l'impero e devastarlo, mentre quella capeggiata da Fravitta intendeva continuare a servire fedelmente l'impero in battaglia. Eunapio narra che:\nIntorno al 392, durante un banchetto organizzato da Teodosio, probabilmente per negoziare con i capi dei goti la loro assistenza militare contro l'usurpatore Eugenio, i due litigarono al punto che Fravitta giunse a uccidere Eriulfo; i seguaci di Eriulfo tentarono di uccidere Fravitta, ma furono fermati dalle guardie del corpo dell'imperatore.\nA conferma che la fedelt\u00e0 dei \"foederati\" goti era assai dubbia nel 388 l'usurpatore occidentale Magno Massimo riusc\u00ec a corromperne molti, con la promessa di grandi ricompense, persuadendoli a tradire Teodosio; l'imperatore, scoperte le intenzioni proditorie dei Barbari, costrinse i mercenari traditori a fuggire per le paludi e per le foreste della Macedonia, cercandoli con grande diligenza. Tornato a Costantinopoli dopo la sconfitta dell'usurpatore, nel 391, Teodosio scopr\u00ec che, durante la sua permanenza in Italia, i disertori barbari erano usciti dalle foreste e dalle paludi e stavano devastando la Macedonia e la Tessaglia. Teodosio intervenne rapidamente alla testa delle sue armate, ma, dopo alcuni iniziali successi, fu messo in difficolt\u00e0 dalla controffensiva gota, e si salv\u00f2 solo per l'intervento tempestivo dei rinforzi condotti dal generale Promoto, che repressero la rivolta. Intorno sempre allo stesso periodo, stando ad alcune allusioni contenute nei panegirici di Claudiano, i Goti di stanza in Tracia si rivoltarono, guidati da Alarico, e tesero un'imboscata all'imperatore mentre stava tornando a Costantinopoli lungo la Via Egnazia; presumibilmente l'imperatore era di ritorno dalla campagna militare contro i Goti di stanza in Macedonia. In ogni modo Teodosio si salv\u00f2 a stento, e la situazione si aggrav\u00f2 allorquando numerose popolazioni barbariche provenienti al di l\u00e0 del Danubio si unirono ai Goti nella devastazione della Tracia, nel corso della quale il generale Promoto fu ucciso dagli invasori Bastarni in un'imboscata. In ogni modo, la rivolta dei Goti di Alarico, come anche le incursioni degli altri invasori barbari in Tracia, fu repressa dal generale Stilicone, che stipul\u00f2 con i Barbari un nuovo trattato di alleanza che prevedeva verosimilmente l'obbligo da parte loro di prendere parte alla campagna militare contro l'usurpatore occidentale Eugenio. Questo trattato di alleanza fu stipulato non solo con i Goti di Alarico ma anche con i cosiddetti Unni di Tracia, che, stando a un frammento di Giovanni di Antiochia, presero parte anch'essi alla campagna militare contro Eugenio.\nLe truppe di \"foederati\" barbari che presero parte alla campagna militare contro Eugenio, secondo Zosimo, erano sotto la supervisione di ufficiali romani, seppur di origini barbariche: costoro erano il goto Gainas, l'alano Saul e l'ibero Bacurio. Alla campagna ebbe un ruolo di comando almeno su parte dei \"Foederati\" Goti anche Alarico, a cui Teodosio aveva promesso un ruolo di comando nell'esercito romano in caso di successo. I Goti alla fine risultarono decisivi nella battaglia del Frigido, nella quale subirono perdite consistenti ( caduti), contribuendo alla sconfitta dell'usurpatore occidentale Eugenio. Orosio scrisse che con la vittoria del Frigido Teodosio ottenne in un colpo solo due successi: uno sull'usurpatore e un altro sugli alleati Goti, che risultarono cos\u00ec indeboliti.\nLa crisi germanica e la sua risoluzione in Oriente.\nSpentosi Teodosio I la situazione in Oriente si aggrav\u00f2 sempre di pi\u00f9. I \"foederati\" Visigoti, congedati dall'esercito romano da Teodosio in seguito alla vittoria del Frigido e rispediti in Tracia, scontenti per le perdite subite nella battaglia del Frigido e temendo che i Romani ne avrebbero approfittato per annullare la loro autonomia, si rivoltarono eleggendo loro capo unico Alarico: anch'egli aveva motivi per rivoltarsi, essendogli stata promessa da Teodosio I la carica di \"magister militum\", promessa poi non mantenuta. Secondo Heather, l'obbiettivo della rivolta dei Goti era costringere l'impero a rinegoziare il \"foedus\" del 382 a condizioni pi\u00f9 favorevoli: con ogni probabilit\u00e0, le richieste gote comprendevano il riconoscimento di un proprio capo unico, e la nomina di quest'ultimo a \"magister militum\" dell'esercito romano. Vi furono anche sospetti di collusione tra i Goti e il prefetto del pretorio d'Oriente Flavio Rufino, comunque non provati. Il resoconto di Zosimo sui saccheggi dei Goti di Alarico nei Balcani \u00e8 ingarbugliato, e parrebbe avere fuso gli avvenimenti di due campagne distinte (una nel 395 e un'altra nel 396) in una sola: certo \u00e8, comunque, che i Visigoti devastarono senza opposizione la Tracia e la Macedonia forse anche con la complicit\u00e0 di alcuni generali romani traditori. Alla fine Eutropio, il nuovo primo ministro dell'imperatore d'Oriente Arcadio, fu costretto a nominare Alarico \"magister militum per Illyricum\" e a concedere nuove terre ai Goti in Dacia e in Macedonia, pur di porre fine alla rivolta.\nQuesto trattato con i Visigoti di Alarico fu criticato da numerose personalit\u00e0 dell'epoca. Claudiano, panegirista di Stilicone, nel suo libello contro Eutropio, comment\u00f2:\nIntorno sempre a questo periodo anche Sulpicio Severo si lament\u00f2 dell'imbarbarimento dell'esercito, sostenendo che fosse stato un errore ammettere in territorio romano orde di barbari che avevano solo finto di sottomettersi, con la conseguenza che gli eserciti e le citt\u00e0 dell'impero si erano riempiti di barbari che, pur vivendo in mezzo ai Romani, non si adattavano ai loro costumi, ma mantenevano i propri:\nAnche Sinesio di Cirene critic\u00f2 il trattato con i Goti del 397, sostenendo che fosse necessario che l'esercito tornasse a essere veramente romano e non pi\u00f9 composto in buona parte da truppe germaniche a rischio continuo di rivolta. Intorno al 397 Sinesio si rec\u00f2 alla corte di Arcadio per chiedere all'imperatore una riduzione delle tasse e nel suo discorso all'imperatore (pubblicato successivamente con il titolo \"De regno\") si lament\u00f2 tra l'altro dell'imbarbarimento dell'esercito:\nRiguardo ai Goti di Alarico, Sinesio scrive:\nBasandosi sulle opere di Sinesio (\"De regno\" e \"De providentia\"), gran parte della storiografia moderna ha dedotto che all'epoca a Costantinopoli vi fossero due partiti in contrapposizione tra di loro, uno antigermanico e uno germanico: quello germanico era favorevole all'ammissione dei Barbari all'interno dell'impero e dell'esercito, quello antigermanico invece voleva espellerli. Il partito antigermanico, costituito da senatori e ministri legati alle tradizioni romane, si sarebbe opposto al governo di Eutropio, accusato di essere troppo accondiscendente nei confronti di Alarico e dei \"foederati\" goti, e sarebbe stato guidato da Aureliano. Recentemente, tuttavia, alcuni studiosi hanno messo in forte dubbio questa interpretazione delle opere di Sinesio e soprattutto l'effettiva esistenza di questi due partiti.\nNel 399 i Goti Greutungi insediati come soldati in Asia Minore si rivoltarono sotto il comando del loro connazionale Tribigildo e cominciarono a devastare l'intera Anatolia. Secondo Cameron e Long, l'esercito ribelle di Tribigildo non era costituito da \"Foederati\", bens\u00ec da truppe barbare integrate nell'esercito regolare come \"dediticii\" o \"laeti\". La Cesa, invece, non esclude che si trattasse di reparti irregolari di barbari equiparabili ai \"foederati\". Claudiano, panegirista di Stilicone, comment\u00f2 amaramente che le truppe ribelli di Tribigildo \u00aberano stati fino a poco prima una legione romana, a cui avevamo concesso dei diritti dopo averli vinti, a cui avevamo dato campi e case\u00bb. Eutropio invi\u00f2 i generali Gainas e Leone contro Tribigildo, ma Leone fu sconfitto e ucciso in battaglia dall'esercito ribelle, mentre Gainas rimase in inazione. Si ebbero successivamente forti sospetti che il generale di origini gotiche Gainas fosse colluso con il suo connazionale Tribigildo, in quanto entrambi provavano risentimento per Eutropio del quale volevano la rovina. Per porre fine alla rivolta, Arcadio fu costretto ad acconsentire alle richieste di Tribigildo, che richiedeva la rimozione di Eutropio: nel luglio 399, Eutropio fu destituito ed esiliato a Cipro, poi richiamato qualche tempo dopo dall'esilio e infine giustiziato a Calcedonia nello stesso anno.\nSecondo l'interpretazione tradizionale della storiografia moderna a questo punto avrebbe preso il potere il partito antigermanico, grazie alla nomina del suo principale esponente, Aureliano, a prefetto del pretorio d'Oriente. La presa del potere di Aureliano e del partito antigermanico avrebbe scontentato il goto Gainas, che quindi si sarebbe rivoltato insieme a Tribigildo per costringere Arcadio a destituire dal potere Aureliano e gli altri esponenti del partito antigermanico. Secondo altri studiosi, invece, Aureliano non avrebbe mostrato alcuna tendenza antigermanica, ma avrebbe continuato, come Eutropio, a mettere in secondo piano Gainas, non concedendogli cariche di rilievo, e ci\u00f2 avrebbe spinto Gainas a tramarne la destituzione. Alla fine Arcadio fu costretto a destituire del potere Aureliano e i suoi collaboratori, sostituendoli con uomini di fiducia di Gainas (aprile 400).\nGainas a questo punto era diventato la personalit\u00e0 pi\u00f9 potente dell'impero romano d'Oriente. Numerose fonti antiche lo accusano di avere occupato la stessa capitale Costantinopoli con migliaia di truppe gotiche. Alcuni studiosi hanno messo in forte discussione questa tesi, sostenendo che i Goti presenti nella capitale fossero soprattutto civili. Il 12 luglio 400, la popolazione di Costantinopoli, temendo che Gainas intendesse saccheggiare Costantinopoli per prendere il potere, insorse trucidando inferocita settemila goti presenti nella Capitale. Gainas in quel momento era fuori citt\u00e0 e fu proclamato \"nemico pubblico\" dell'impero dall'imperatore Arcadio, che ritenne fondati i sospetti. Gainas saccheggi\u00f2 conseguentemente la Tracia e tent\u00f2 di attraversare l'Ellesponto per passare in Asia, ma la sua traversata fu impedita dalla flotta romana condotta dal generale gotico Fravitta, che inflisse all'esercito di Gainas pesanti perdite. Gainas tent\u00f2 allora la fuga a nord del Danubio, ma fu attaccato e ucciso dagli Unni di Uldino, il quale invi\u00f2 la testa del ribelle all'imperatore Arcadio (dicembre 400). Nel frattempo Aureliano e gli altri funzionari destituiti ed esiliati da Gainas furono liberati e poterono tornare nella capitale.\nLa rovina di Gainas determin\u00f2 la liberazione dell'impero d'Oriente dai \"foederati\" barbari; dopo la rovina di Gainas, Alarico fu privato della carica di \"magister militum per Illyricum\" e fu costretto a cercare un insediamento per il suo popolo altrove; secondo alcune congetture, Alarico sarebbe stato istigato per via diplomatica dai ministri di Arcadio a invadere l'Italia al duplice fine di danneggiare Stilicone e di liberarsi dei Goti, ma questa teoria \u00e8 stata contestata da diversi studiosi, come Cameron e Long, che ritengono tale congettura implausibile sulla base del miglioramento dei rapporti tra le due \"partes\" tra il 401 e il 403; secondo la tesi sostenuta da Cameron e Long, i Goti di Alarico sarebbero stati costretti a sloggiare dalle province dell'Oriente romano dagli Unni di Uldino da poco entrati in alleanza militare con Arcadio. In ogni caso, Alarico, disperando di riuscire a raggiungere un nuovo accordo con Arcadio, decise di invadere le province dell'Occidente romano, sperando di riuscire a costringere Onorio a concedere ai Goti di insediarsi, in qualit\u00e0 di \"foederati\", in una provincia dell'impero d'Occidente. L'impero d'Oriente riusc\u00ec cos\u00ec a liberarsi dei Goti di Alarico, che diventarono da quel momento in poi un problema dell'impero d'Occidente.\nNon vi fu comunque un'epurazione dei Barbari dai ranghi dell'esercito, come era stato sostenuto in passato dai sostenitori della teoria del partito antigermanico. Anche dopo la vittoria su Gainas, i Barbari continuarono a dare un importante contributo all'esercito romano-orientale, ma non pi\u00f9 come trib\u00f9 semiautonome e sostanzialmente non sottomesse insediatesi all'interno dei confini in qualit\u00e0 di \"Foederati\" e guidate in battaglia dai loro capi trib\u00f9, bens\u00ec come truppe ben integrate nell'esercito regolare e poste sotto il comando di generali romani, eventualmente anche di origini barbariche. Anche dopo il 400, vi \u00e8 evidenza di \"magistri militum\" di origini barbariche, come Fravitta, di origini gotiche e console nel 401, Arbazacio, di origini armene, Varanes, di origini persiane e console nel 410, e Plinta, di origini gotiche e console nel 419. L'impero d'Oriente, liberandosi dall'influenza dei \"foederati\", riusc\u00ec cos\u00ec a preservarsi dalla rovina, cosa che invece non riusc\u00ec all'Occidente romano, che sarebbe caduto nel 476 proprio in seguito a una rivolta di \"foederati\" condotti da Odoacre.\nI Goti si spostano in Occidente.\nSfruttando l'irruzione in Rezia e Norico dei Vandali e di altri barbari, Alarico invase l'Italia, probabilmente nel novembre 401, portando con s\u00e9 tutto il suo popolo e le spoglie ottenute dai saccheggi in Oriente; le sue mire erano ottenere un nuovo insediamento per i Visigoti in una provincia dell'impero d'Occidente. Occupate le Venezie, Alarico diresse il suo esercito in direzione di Milano, capitale dell'impero romano d'Occidente, con l'intento di espugnarla. Fu per\u00f2 sconfitto da Stilicone a Pollenzo e a Verona e spinto al ritiro. La ricostruzione degli eventi immediatamente successivi \u00e8 dibattuta. Secondo Sozomeno, intorno al 405 i Goti di Alarico erano insediati nella \u00abregione dei Barbari ai confini di Dalmazia e Pannonia\u00bb e Alarico, entrato in alleanza con Stilicone contro la pars orientis, aveva ricevuto una carica militare romana. La maggior parte degli studiosi ha identificato questa \u00abregione dei Barbari\u00bb con i distretti di frontiera a cavallo tra Dalmazia e Pannonia, quindi con province romano-occidentali, supponendo che in seguito alla battaglia di Verona del 403 Stilicone avesse concesso ad Alarico di insediarsi in quei territori in cambio del suo appoggio contro l'impero d'Oriente, al quale intendeva sottrarre l'Illirico Orientale; la carica militare romana concessa ad Alarico, secondo questa ipotesi, sarebbe stata quindi quella di \"Comes Illyrici\". Altri autori invece sostengono che Alarico firm\u00f2 un\u2019alleanza con Stilicone solo nel 405, e identificano la \u00abregione dei Barbari\u00bb di Sozomeno con province romano-orientali (Praevalitana e Moesia I) ai confini con la pars occidentis. Nel 403 Stilicone si sarebbe limitato a garantire ad Alarico un salvacondotto, e i Goti sarebbero tornati nell'Illirico Orientale, come sembrerebbe confermare una lettera di Onorio ad Arcadio datata 404 che attesta che l'Illirico Orientale fosse all'epoca devastato da non ben precisati barbari (presumibilmente i Goti di Alarico).\nIn vista della progettata campagna contro l'impero d'Oriente, Stilicone si mise in contatto con Alarico, ordinandogli di invadere l'Epiro, all'epoca sotto la giurisdizione di Costantinopoli, e di rimanere in attesa dell'arrivo delle truppe romano-occidentali. Stilicone probabilmente intendeva costringere Arcadio a restituire all'Occidente romano l'Illirico orientale per concedere ai Visigoti di insediarvisi legalmente e al loro capo Alarico la carica di \"magister militum per Illyricum\"; in questo modo Stilicone, a corto di soldati, avrebbe acquisito un'importante fonte di reclutamento (l'Illirico aveva sempre fornito truppe efficienti e combattive) e avrebbe potuto contare anche su ulteriori aiuti militari da parte dei Goti di Alarico, una volta accolte le loro richieste. Proprio in vista dell'auspicato ritorno dell'Illirico orientale sotto la giurisdizione della parte occidentale, Stilicone aveva gi\u00e0 eletto il prefetto del pretorio dell'Illirico, Giovio, allo scopo di approvvigionare l'armata di Alarico. L'invasione della Gallia del 406-407 (sia da parte di Vandali, Alani e Suebi, che da parte delle truppe ribelli sotto il comando dell'usurpatore Costantino III), trattennero Stilicone dal raggiungere Alarico in Epiro, e alla fine la spedizione fu annullata.\nPer tutta risposta Alarico marci\u00f2 in Norico, da dove minacci\u00f2 un attacco all'Italia nel caso il governo di Onorio non gli avesse pagato libbre d'oro, da intendersi come rimborso spese per il periodo trascorso dai Visigoti in Epiro in attesa di Stilicone, senza ricevere n\u00e9 stipendi, n\u00e9 compensi di altra forma per i servigi che stavano prestando in favore del generale. Il senato, riunitosi, sembrava preferire la guerra al pagamento dei \"foederati\" di Alarico, quando intervenne Stilicone che sostenne che Alarico rivendicava a ragione il pagamento per i servigi resi all'impero d'Occidente nell'Illirico. Il senato accett\u00f2 controvoglia di versare il tributo ad Alarico, ma non tutti si sottomisero: un senatore di nome Lampadio afferm\u00f2 audacemente che il pagamento al re goto non era \u00abuna pace ma un trattato di servit\u00f9\u00bb, per poi rifugiarsi in chiesa timoroso delle insidie di Stilicone.\nNel frattempo Stilicone sugger\u00ec a Onorio di inviare i \"foederati\" goti di Alarico in Gallia insieme alle legioni romane per impiegarli nella guerra contro l\u2019usurpatore Costantino III; Onorio scrisse una lettera ad Alarico per informarlo del suo nuovo incarico al servizio dei Romani, ma la situazione cambi\u00f2 completamente nel giro di pochi giorni. Difatti la fazione della corte di Onorio contraria alla politica filogotica e antibizantina di Stilicone, capeggiata dal cortigiano Olimpio, decise di passare all'azione per provocare la rovina del generale: Olimpio insinu\u00f2, di fronte all'imperatore e all'esercito radunato a Pavia in vista della prevista campagna in Gallia contro l'usurpatore Costantino III, che Stilicone fosse la causa di tutte le calamit\u00e0 che stavano flagellando l'impero, accusandolo di stare brigando con Alarico, di avere sobillato i Vandali, gli Alani e gli Svevi a invadere la Gallia e di avere intenzione di recarsi a Costantinopoli per detronizzare Teodosio II e porre al suo posto sul trono romano-orientale suo figlio Eucherio; inoltre insinu\u00f2 che, ben presto, avrebbe sfruttato l'indebolimento dell'impero per detronizzare Onorio stesso. Onorio, convinto da Olimpio della fondatezza delle accuse di tradimento che pendevano su Stilicone, ordin\u00f2 alle truppe di Ravenna di catturarlo e giustiziarlo. Stilicone fu giustiziato il 23 agosto 408 per opera di Eracliano.\nIn seguito alla nomina di Olimpio a \"magister officiorum\" di Onorio, assunse il controllo dello Stato la fazione antibarbarica contraria all'imbarbarimento dell'esercito e alla negoziazione con Alarico: tale politica, tuttavia, provoc\u00f2 effetti deleteri per l'impero, come dimostr\u00f2 il fatto che il massacro delle famiglie dei mercenari assoldati da Stilicone, attuato dai soldati romani forse sobillati da Olimpio, spinse i suddetti mercenari a disertare e aggregarsi all'esercito di Alarico, chiedendo al re visigoto di vendicare il massacro delle loro famiglie. Alarico ebbe cos\u00ec il pretesto per invadere di nuovo l'Italia al fine di ottenere condizioni sempre pi\u00f9 favorevoli per i suoi guerrieri mercenari ricattando il governo di Ravenna: il re goto rivendicava in particolare un insediamento permanente all'interno dell'impero per i suoi guerrieri mercenari e per le famiglie al loro seguito. Prima di invadere la penisola, tuttavia, Alarico tent\u00f2 la via diplomatica, richiedendo al governo di Ravenna il pagamento di un tributo e la cessione di alcuni ostaggi, in cambio della rinuncia all'invasione della penisola e del ritiro dei Visigoti in Pannonia. L'intransigente regime di Olimpio, tuttavia, rifiutava sia di negoziare con Alarico sia di prendere provvedimenti per arginare l'invasione, con il risultato che, visto ogni tentativo diplomatico fallire, Alarico invase l'Italia avanzando senza opposizione fino a Roma, che assedi\u00f2 per diverso tempo senza che l'Urbe ricevesse aiuti da Ravenna, e levando l'assedio solo dietro versamento di un tributo da parte delle autorit\u00e0 cittadine.\nPrima di procedere al versamento del tributo il senato romano invi\u00f2 un'ambasceria a Onorio, per indurlo a negoziare una pace con Alarico e i Visigoti: questi ultimi, in cambio di denaro e della cessione in ostaggio di alcuni figli di persone di illustre rango, si impegnavano a sospendere le ostilit\u00e0 contro lo Stato romano e anzi passare di nuovo al suo servizio in qualit\u00e0 di \"foederati\" (alleati) dell'esercito romano. Avendo ricevuto l'assenso di Onorio, il senato procedette a versare il tributo ad Alarico. Olimpio si oppose per\u00f2 alla prosecuzione delle trattative, spingendo Alarico a ripristinare il blocco all'Urbe, privando cos\u00ec i suoi abitanti della libert\u00e0 di uscire dalle mura. Il senato romano, messo alle strette da Alarico, decise di inviare una nuova ambasceria presso Onorio. Nel frattempo l'esercito visigoto condotto dal cognato di Alarico, Ataulfo, aveva oltrepassato le Alpi Giulie invadendo la Penisola; nonostante una modesta vittoria conseguita nei pressi di Pisa, le legioni romane non riuscirono a impedire ad Ataulfo di raggiungere Alarico nei pressi di Roma rinforzando ulteriormente il suo esercito; in seguito a questo fallimento Olimpio fu destituito e costretto a fuggire in Dalmazia.\nIl nuovo primo ministro di Onorio, il prefetto del pretorio Giovio, riprese le negoziazioni con Alarico, che ebbero luogo a Rimini. Le richieste del re goto consistevano in un tributo annuale in oro e in grano, e nello stanziamento dei Visigoti in Norico, Pannonia e nelle Venezie. Giovio invi\u00f2 le richieste di Alarico per iscritto all'imperatore, suggerendogli inoltre di nominare il re goto \"magister militum\", nella speranza che ci\u00f2 sarebbe bastato per convincerlo ad accettare la pace a condizioni meno gravose per lo Stato romano. Onorio, nella lettera di risposta, rimprover\u00f2 Giovio per la sua temerariet\u00e0, sostenendo che sarebbe stato disposto a versare ad Alarico un tributo annuale, ma che mai e poi mai avrebbe accettato di nominarlo \"magister militum\". Quando Alarico fu informato che Onorio aveva rifiutato di nominarlo \"magister militum\", sentendosi insultato, ruppe ogni trattativa e si diresse di nuovo verso Roma. Durante la sua avanzata verso l'Urbe, per\u00f2, Alarico cambi\u00f2 idea, arrestando la sua marcia, e inviando ambasciatori a Ravenna per negoziare una nuova pace a condizioni pi\u00f9 moderate delle precedenti: in cambio di un modesto tributo in grano e dello stanziamento dei Visigoti nella poco prospera provincia del Norico, il re goto avrebbe accettato la pace con lo Stato romano. Anche questa volta le richieste di Alarico vennero respinte, costringendo il re dei Visigoti a riprendere la marcia su Roma.\nVerso la fine del 409 Alarico assedi\u00f2 per la seconda volta Roma, minacciando di distruggerla a meno che gli abitanti della citt\u00e0 non si fossero rivoltati contro Onorio e avessero eletto un imperatore fantoccio sotto il controllo dei Visigoti. Il senato romano, essendo conscio che se non avessero accettato le condizioni di Alarico, Roma sarebbe stata distrutta, dopo una lunga discussione, accett\u00f2 di fare entrare Alarico in citt\u00e0 e di nominare un imperatore fantoccio sotto il controllo dei Visigoti, il prefetto della citt\u00e0 Prisco Attalo. Attalo nomin\u00f2 come propri \"magistri militum\" Alarico e Valente, mentre Ataulfo fu nominato comandante della cavalleria domestica. Alarico consigli\u00f2 Attalo di inviare un esercito di barbari condotti dal visigoto Drumas in Africa per rovesciare Eracliano e sottomettere l'Africa, ricevendone per\u00f2 il rifiuto: Attalo invi\u00f2 in Africa solo truppe romane, sotto il comando di Costante. Nel frattempo Attalo invi\u00f2 un esercito in direzione di Ravenna per detronizzare l'imperatore legittimo Onorio. L'assedio, tuttavia, fall\u00ec per l'arrivo provvidenziale da Costantinopoli di truppe romano-orientali, che difesero efficacemente la citt\u00e0. Nel frattempo, in Africa, l'armata di Costante venne sconfitta da Eracliano, che interruppe i rifornimenti di grano all'Urbe, che fu conseguentemente colpita da una carestia. Giovio, inoltre, riusc\u00ec a persuadere Alarico che se Attalo si fosse impadronito di Ravenna e avesse rovesciato Onorio, avrebbe ucciso proprio il re visigoto. Di fronte al rifiuto da parte di Attalo di inviare un esercito di Visigoti in Africa per sottometterla, nonch\u00e9 alle calunnie mosse nei confronti dell'usurpatore da parte di Giovio, Alarico, avendone abbastanza dei tentennamenti di Attalo, condusse Attalo a Rimini e qui lo priv\u00f2 del trono, spogliandolo di diadema e porpora che invi\u00f2 all'imperatore Onorio. Ma, pur riducendolo a cittadino privato, lo mantenne accanto a s\u00e9, fintanto l'imperatore non l'avrebbe perdonato. Alarico procedette quindi in direzione di Ravenna per discutere la pace con Onorio; ma il generale romano-goto Saro, che stazionava con circa trecento soldati nel Piceno, ritenendo che un trattato di pace tra Visigoti e Romani non gli sarebbe stato di alcun vantaggio, attacc\u00f2 proditoriamente l'esercito di Alarico, rompendo ancora una volta le trattative di pace e spingendo il re goto ad assediare per la terza volta Roma, che espugn\u00f2 e saccheggi\u00f2 per tre giorni (24 agosto 410). Alarico per\u00ec alcuni mesi dopo in Calabria senza essere riuscito nell'impresa di ottenere un insediamento permanente per il suo popolo: ogni tentativo di negoziazione con Onorio (nel corso dei quali Alarico aveva proposto come provincia dove stabilirsi in cambio della pace il Norico) era fallito.\nIl suo successore, Ataulfo, port\u00f2 i Goti in Gallia nel 412, dopo avere devastato per altri due anni l'Italia \"come locuste\", e portando con s\u00e9 come ostaggi Galla Placidia, sorella dell'imperatore, e l'usurpatore Prisco Attalo. Dopo avere detronizzato i due usurpatori gallici Giovino e Sebastiano per conto di Onorio, che come contropartita aveva promesso di pagare un tributo in grano ai Visigoti, Ataulfo si lament\u00f2 per il fatto che la promessa non fosse stata mantenuta dai Romani, presumibilmente perch\u00e9 la rivolta di Eracliano in Africa aveva interrotto i rifornimenti di grano dall'Africa; pretese, in cambio della pace e della restituzione di Placidia, che l'impero rispettasse la promessa del tributo in grano. Di fronte al fallimento delle trattative, il re goto assunse di nuovo un atteggiamento ostile, impadronendosi, nel corso del 413, di gran parte della Gallia Narbonense. Nel 414, inoltre, Ataulfo spos\u00f2 la sorella di Onorio, Galla Placidia, tenuta in ostaggio dai Goti fin dai giorni del sacco di Roma. Secondo Orosio, Ataulfo:\nIl matrimonio tra Ataulfo e Placidia non trov\u00f2 per\u00f2 l'approvazione della corte di Onorio, che rifiut\u00f2 ogni negoziazione con i Visigoti. Nel 414 Ataulfo reag\u00ec proclamando imperatore fantoccio sotto il controllo dei Visigoti Attalo, salvo poi abbandonarlo ai Romani quando fu costretto a evacuare la Gallia di fronte all'avanzata delle legioni del nuovo generale di Onorio, Flavio Costanzo, che costrinsero i Goti alla negoziazione bloccando loro l'arrivo di rifornimenti.\nUna pace definitiva con l'impero arriv\u00f2 solo nel 416, allorch\u00e9 Costanzo concesse ai Goti, condotti dal loro nuovo re Vallia, di insediarsi in qualit\u00e0 di \"foederati\" in Aquitania e si impegn\u00f2 a rifornirli di moggi di grano: in cambio i Goti avrebbero combattuto i Vandali, gli Alani e gli Suebi che avevano occupato militarmente gran parte della Spagna e avrebbero restituito Galla Placidia. Fu comunque solo verso la fine del 418 che avvenne effettivamente l'insediamento in Aquitania, nella valle della Garonna, dopo che i Visigoti avevano passato gran parte del 416, del 417 e del 418 a combattere per conto dell'impero gli invasori della Spagna. I Visigoti furono insediati in \"Aquitania II\" e in alcune regioni delle province di \"Novempopulana\" e di \"Aquitania I\". L'Aquitania sembra sia stata scelta da Costanzo come terra di insediamento per i \"foederati\" Visigoti per la sua posizione strategica: infatti era poco distante sia dalla Spagna, dove rimanevano da annientare i Vandali Asdingi e gli Svevi, sia dalla Gallia nord-occidentale, dove forse Costanzo intendeva impiegare i Visigoti per combattere i ribelli separatisti Bagaudi nell'Armorica.\nSecondo Filostorgio, i Goti ricevettero terre da coltivare. Sulla base dell'analisi dei codici di legge visigoti e burgundi, si ritiene generalmente che i Goti ottennero, in base all\"hospitalitas\", almeno un terzo, se non i due terzi, delle terre e delle abitazioni della regione, e godettero dell'esenzione dalle imposte; si noti che nel Tardo Impero, l\"hospitalitas\" consisteva nell'ospitare nelle proprie abitazioni i soldati romani acquartierati in citt\u00e0 cedendo loro temporaneamente un terzo delle loro case; l\"hospitalitas\" era dunque un diritto gi\u00e0 vigente per l'esercito regolare e solo in seguito applicato ai \"Foederati\"; a differenza dei soldati regolari, tuttavia, i \"Foederati\" ottennero probabilmente i due terzi delle terre a loro assegnate e in maniera permanente. In alternativa, non \u00e8 da escludere che i Goti avessero ricevuto terre da coltivare, presumibilmente terre abbandonate o pubbliche per evitare di dovere ricorrere a confische a danni dei proprietari terrieri, non in base all\"hospitalitas\", bens\u00ec in qualit\u00e0 di veterani dell'esercito romano congedati dopo avere combattuto in Spagna contro Vandali, Alani e Svevi; solo in un tempo posteriore i Visigoti si sarebbero impadroniti dei due terzi delle terre in base all\"hospitalitas\". Altre teorie alternative sostengono che i Goti avrebbero ricevuto non terre da coltivare ma un terzo o i due terzi delle entrate fiscali della regione di insediamento; esse per\u00f2 non hanno ricevuto un consenso generale e sono state contestate per esempio da Heather, che sostiene che negli anni successivi al 418 non si ha traccia \u00abche l'impero finanziasse direttamente i Goti con il suo gettito fiscale\u00bb e che l'assegnazione di terre da coltivare ai Goti \u00e8 confermata da Filostorgio.\nIl territorio, almeno inizialmente, continuava ad appartenere legalmente all'impero, tanto che per qualche tempo continuarono a operare nella regione i funzionari civili romani, malgrado l'insediamento dei Visigoti. Di fatto, l'insediamento in Aquitania di una popolazione non sottomessa, i Visigoti, rischiava di minare la fedelt\u00e0 delle popolazioni locali a Roma: gi\u00e0 nel corso dell'occupazione visigota della Gallia Narbonense del 414-415, i Visigoti avevano goduto non solo dell'appoggio dei ceti inferiori, oppressi dal fiscalismo romano, ma anche della collaborazione con gli stessi proprietari terrieri, i quali avevano riconosciuto Attalo come imperatore legittimo. Questo fenomeno era molto dannoso per l'impero, perch\u00e9 le rendite imperiali si basavano sull'intesa con i proprietari terrieri, i quali, in cambio di privilegi e della loro difesa tramite le leggi e l'esercito, accettavano di pagare le tasse. Secondo Heather, \u00abl'impero romano era sostanzialmente un mosaico di comunit\u00e0 locali che in buona misura si autogovernavano, tenute insieme da una combinazione di forza militare e baratto politico: in cambio dei tributi il centro amministrativo si occupava di proteggere le \u00e9lite locali\u00bb. Questo baratto politico fu messo in crisi dalla comparsa dei Visigoti: i proprietari terrieri gallici, lasciati indifesi dall'impero e non potendo correre il rischio di perdere la loro principale fonte di ricchezza, costituita dalle terre, allentarono i loro legami con l'impero e acconsentirono a collaborare con i Visigoti, ricevendone in cambio protezione, privilegi e la garanzia di potere conservare le proprie terre.\nCostanzo, resosi conto della gravit\u00e0 di questo problema, cerc\u00f2 di limitarne gli effetti ricostituendo il \"Consiglio delle sette province della Gallia\", da svolgersi ogni anno ad Arelate, al fine di ristabilire un'intesa nonch\u00e9 una comunanza di interessi tra proprietari terrieri gallici e centro imperiale. Non \u00e8 da escludere che il consiglio svoltosi nel 418 avesse riguardato lo stanziamento in Aquitania dei Visigoti e delle conseguenze che ci\u00f2 avrebbe portato per i proprietari terrieri. Peraltro la consapevolezza del problema costituito dall'insediamento visigoto \u00e8 testimoniata dal fatto che fu stabilito che i governatori delle province dove si erano insediati i Visigoti avrebbero potuto inviare al consiglio dei legati in loro rappresentanza nel caso di impedimenti a presentarsi di persona dovuti a un\"occupatio certa\" (l'insediamento visigoto).\nDi fatto i Visigoti non tardarono nel giro di pochi anni a diventare, per usare le parole di Salviano di Marsiglia, gli effettivi \"domini ac possessores soli romani\" (\"padroni e possessori del suolo romano\") in Aquitania, espandendo successivamente i loro territori su tutta la Gallia a sud della Loira e su gran parte della Spagna. L'indipendenza completa dall'impero, ormai praticamente ridotto solo all'Italia e alla Dalmazia, arriv\u00f2 comunque solo nel 475, appena un anno prima della sua caduta finale.\nGli invasori del Reno.\nStilicone, per difendere l'Italia dalle incursioni di Alarico e Radagaiso, aveva dovuto sguarnire la frontiera renana di difese, richiamando molte delle guarnigioni galliche a difendere l'Italia. Per garantire un minimo di protezione alla frontiera gallica, si affid\u00f2 comunque all'alleanza con i Franchi, \"foederati\" dell'impero.\nLo spostamento verso occidente degli Unni spinse tuttavia Vandali, Alani e Svevi a invadere l'impero attraversando il Reno il 31 dicembre 406. Il tentativo da parte dei Franchi di impedire l'attraversamento del fiume fall\u00ec grazie all'arrivo di rinforzi alani che permise agli invasori del Reno di prevalere nello scontro dopo essere stati sull'orlo della sconfitta. L'invasione della Gallia fu devastante, come narra Girolamo:\nNel frattempo verso la fine del 406 la Britannia si era rivoltata alle autorit\u00e0 centrali di Ravenna, eleggendo uno dopo l'altro tre usurpatori, l'ultimo dei quali, Costantino III, nel 407 decise di sbarcare in Gallia con il pretesto di difenderla dagli invasori ma anche con il proposito di espandere la zona sotto il suo controllo a scapito di Onorio. Costantino III, occupata la Gallia, rinnov\u00f2 quelli che Orosio definisce \"incerta foedera\" (trattati instabili) con le trib\u00f9 insediate lungo il Reno, come Franchi e Alemanni, che si impegnarono in cambio a contribuire alla difesa delle frontiere e a fornirgli rinforzi su richiesta; probabilmente ottenne anche l'appoggio militare dei Burgundi di re Gundicaro, nonch\u00e9 del gruppo di Alani condotto da Goar. Non \u00e8 da escludere che gli \"incerta foedera\" abbiano coinvolto anche Vandali, Alani e Svevi, che sarebbero stati insediati in alcune regioni della Gallia come \"foederati\"; questa congettura permetterebbe di spiegare perch\u00e9 le scarne fonti sembrano suggerire un periodo di pace nei domini di Costantino III tra le devastazioni del 406-407 e quelle del 409-410.\nCostantino III riusc\u00ec inoltre a impadronirsi del controllo della Spagna, affidandone il governo al figlio Costante, anche se commise due errori: affidare il comando delle truppe ispaniche al generale Geronzio e sostituire i presidi locali a difesa dei Pirenei con truppe barbariche dette \"Honoriaci\". Difatti Geronzio si rivolt\u00f2 proclamando usurpatore Massimo e istigando gli invasori barbari a rompere gli \"incerta foedera\" e a devastare i territori di Costantino III, comprese Britannia e l'Armorica, le cui popolazioni reagirono rivoltandosi all'usurpatore e provvedendo alla propria autodifesa; nel frattempo le truppe di \"Honoriaci\", tradendo l'impero, abbandonarono la difesa dei Pirenei permettendo ai Vandali, Alani e Svevi di invadere la Spagna nel settembre del 409. Il riferimento vago di Zosimo a un'alleanza di Geronzio con dei barbari, nonch\u00e9 il tradimento degli Honoriaci, lascia supporre che Geronzio si fosse accordato con gli invasori del Reno, cedendo loro gran parte della Spagna in cambio del loro appoggio contro Costantino III, anche se la laconicit\u00e0 delle fonti non permette di giungere a conclusioni certe. In effetti Olimpiodoro accenna a un'alleanza tra Geronzio e gli invasori della Spagna, che tuttavia fu stipulata solo nel 410, a invasione gi\u00e0 avvenuta, e del resto non risulta credibile che Geronzio li avesse sobillati in precedenza a invadere i suoi stessi territori.\nNel 411, narra Idazio, gli invasori del Reno si erano spartiti la Spagna nel modo seguente:\nSecondo Procopio di Cesarea, lo stanziamento di Vandali, Alani e Svevi in Spagna sarebbe stato autorizzato dalle autorit\u00e0 romane:\nNon va per\u00f2 dimenticato che Procopio \u00e8 spesso inaccurato nel descrivere gli avvenimenti del V secolo, e inoltre nel 410 la Spagna non era pi\u00f9 sotto il controllo di Onorio, bens\u00ec dell'usurpatore Massimo e del generale Geronzio: ammesso che lo stanziamento di Vandali, Alani e Svevi fosse stato autorizzato da autorit\u00e0 romane, \u00e8 maggiormente plausibile che fossero stati Geronzio e Massimo ad autorizzarli, e non Onorio. In ogni caso, Orosio, autore coevo agli avvenimenti, afferm\u00f2 esplicitamente l'illegalit\u00e0 di tali insediamenti. \u00c8 possibile che, quando le armate di Onorio riconquistarono la Tarraconense, nel 411, l'imperatore legittimo non riconobbe le concessioni fatte da Geronzio e Massimo, giustificando cos\u00ec l'affermazione di Orosio.\nDalle fonti risulta che al momento dell'invasione della Gallia del 411, Geronzio port\u00f2 con s\u00e9 truppe barbare reclutate tra gli invasori del Reno, tra cui alcuni Alani. Anche Costantino III, assediato ad Arelate dapprima dalle truppe di Geronzio e poi da quelle legittimiste di Onorio, fece affidamento su contingenti di \"foederati\" barbari, come Franchi e Alemanni, che per\u00f2 non riuscirono a salvarlo dalla capitolazione. Poco prima della resa di Costantino III, giustiziato successivamente dalle truppe di Onorio, i \"foederati\" Burgundi e Alani, avendo compreso che l'usurpatore era prossimo alla caduta e non intendendo riconoscere l'autorit\u00e0 di Onorio, nel corso di una riunione tenutasi a Magonza, nominarono un nuovo usurpatore, Giovino, che ottenne inoltre anche l'appoggio dell'aristocrazia gallica. Nel frattempo, nel 412, la Gallia fu invasa dai Visigoti di Ataulfo, che cercarono di passare al servizio di Giovino: quest'ultimo e Ataulfo si trovarono presto in disaccordo e, non approvando la decisione di Giovino di associare al trono il fratello Sebastiano, il re dei Visigoti si accord\u00f2 con Onorio e detronizz\u00f2 i due usurpatori. Ritornati in possesso della parte di Gallia non occupata dai Visigoti, nel 413 Onorio e il suo generale Costanzo decisero di riconoscere i Burgundi come \"Foederati\", concedendo loro di occupare parte del territorio sulla frontiera del Reno, nella provincia di \"Germania II\". Intorno al 413, i \"foederati\" Franchi devastarono la citt\u00e0 di Treviri.\nNel 416-418 i Visigoti combatterono, in qualit\u00e0 di \"Foederati\", Vandali, Alani e Svevi in Spagna, riuscendo a recuperare le province di Cartaginense, Betica e Lusitania, che restituirono ai Romani. Non \u00e8 da escludere che gli Svevi, in questo periodo, fossero diventati \"Foederati\" di Roma, ottenendo cos\u00ec il riconoscimento dell'occupazione della Galizia, come sembrerebbero confermare le numerose negoziazioni diplomatiche riportate da Idazio, nonch\u00e9 l'intervento dei Romani del 420 nel conflitto tra Vandali e Svevi in difesa di questi ultimi, che costrinse i Vandali a migrare in Betica. Altri studiosi si sono dimostrati scettici al riguardo, sostenendo che non ci sono prove certe che gli Svevi fossero \"foederati\" di Roma, e che l'intervento romano del 420 in appoggio agli Svevi pu\u00f2 essere anche spiegato in base alla necessit\u00e0 di mantenere un equilibrio di potere nella penisola iberica. Nel 422 i Vandali sconfissero i Romani in una grande battaglia campale, forse anche grazie a un presunto tradimento dei \"foederati\" Visigoti, e negli anni successivi rafforzarono la loro autorit\u00e0 nella Spagna meridionale, devastandola.\nL'et\u00e0 di Ezio.\nL'instabilit\u00e0 politica nell'impero d'Occidente susseguitasi in seguito alla morte del valido generale (e poi imperatore d'Occidente insieme a Onorio nel 421) Costanzo port\u00f2 a un deterioramento ulteriore della situazione. In un primo momento, nel 421/422, i litigi tra Onorio e la sorella Galla Placidia portarono a frequenti tumulti a Ravenna e culminarono con l'esilio di Galla a Costantinopoli (422). Successivamente, spentosi Onorio, l'usurpazione di Giovanni Primicerio indusse l'impero d'Oriente a inviare una spedizione in Italia per restaurare sul trono d'Occidente la dinastia teodosiana: sconfitto l'usurpatore, fu innalzato sul trono d'Occidente, Valentiniano III, figlio di Galla Placidia e di Costanzo. Infine le guerre civili tra i tre generali Felice, Bonifacio e Ezio portarono a ulteriore instabilit\u00e0 politica. Alla fine fu Ezio ad avere la meglio: fatto giustiziare Felice con l'accusa di cospirazione nel 430 e ucciso in battaglia nei pressi di Ravenna Bonifacio nel 432, Ezio riusc\u00ec nel 433 a conquistare il potere supremo dello Stato, ricoperto solo nominalmente dall'imbelle Valentiniano III.\nMentre parte dell'esercito romano era impegnato in evitabili guerre civili, i Barbari, \"foederati\" compresi, colsero l'occasione per espandere la propria sfera d'influenza. In particolare i Vandali e gli Alani, uniti sotto la guida del loro re Genserico, invasero l'Africa, forse chiamati dal \"Comes Africae\" Bonifacio, rivoltatosi contro Ravenna (429). Secondo Procopio di Cesarea, Bonifacio avrebbe accettato di cedere ai Vandali i due terzi dell'Africa romana in cambio di una alleanza militare contro Ravenna ma, dopo essersi riconciliato con il governo centrale, avrebbe tentato invano di convincere i Vandali a tornare in Spagna. Tuttavia diversi studiosi moderni ritengono poco credibile la storia del tradimento di Bonifacio, sostenendo che i Vandali avrebbero invaso l'Africa di loro iniziativa. In ogni caso i Vandali sconfissero le armate romane in battaglia, costringendo l'impero a firmare un trattato di pace nel 435, con cui ai Vandali e agli Alani furono assegnate parte della Mauritania e della Numidia, probabilmente in qualit\u00e0 di \"foederati\". Tuttavia nel 439 Genserico viol\u00f2 il trattato conquistando Cartagine e l'anno dopo invase la Sicilia, costringendo cos\u00ec l'impero a rinegoziare la pace a condizioni ancora pi\u00f9 sfavorevoli. Con il trattato di pace del 442 l'impero d'Occidente cedette ai Vandali le province pi\u00f9 produttive dell'Africa, ovvero la parte orientale della Numidia, la Byzacena e la Proconsolare con la capitale Cartagine, riconoscendo inoltre il regno dei Vandali come stato sovrano; in cambio i Vandali restituirono all'impero le Mauritanie, la parte occidentale della Numidia e la Tripolitania, che tuttavia erano state tanto devastate dai saccheggi nemici, che Valentiniano III fu costretto a ridurre a un ottavo della quota normale le tasse che quelle province erano tenute a versare allo Stato. La perdita delle province pi\u00f9 produttive dell'Africa e del loro gettito fiscale provoc\u00f2 un ulteriore indebolimento dell'esercito: nel 444 un decreto imperiale ammetteva che le finanze dello Stato, crollate in seguito alla perdita del gettito fiscale dell'Africa, non erano pi\u00f9 sufficienti per potenziare l'esercito in maniera adeguata da renderlo in grado di fronteggiare efficacemente le serie minacce militari. Alla difficolt\u00e0 gi\u00e0 presente di reclutare soldati tra i Romani, dovuta alle opposizioni dei proprietari terrieri a fornire soldati e dei contadini stessi, si aggiunse quindi il crollo del gettito fiscale, con conseguente impossibilit\u00e0 di potenziare un esercito gi\u00e0 debole, per cui i Romani dovettero ricorrere sempre pi\u00f9 spesso all'arruolamento di mercenari barbari.\nEzio faceva molto affidamento sui mercenari unni, i quali erano stati determinanti per la sua ascesa al potere. Nel 425 Ezio, con un esercito di mercenari unni, era accorso in Italia in sostegno dell'usurpatore Giovanni Primicerio; arrivato troppo in ritardo per salvare Giovanni, Ezio riusc\u00ec per\u00f2 a costringere Galla a nominarlo generale, nonostante fosse un sostenitore dell'usurpatore, proprio grazie all'appoggio dell'armata unna. In seguito, nel 433, Ezio riusc\u00ec a costringere Galla a nominarlo \"magister utriusque militiae\", ovvero generalissimo d'Occidente, invadendo l'Italia con altri mercenari unni. Ezio fece ampio uso di mercenari unni anche in Gallia: nel 436 i Burgundi furono massacrati dall'esercito romano-unno di Ezio, ridotti all'obbedienza e insediati come \"foederati\" intorno al lago di Ginevra; gli Unni risultarono poi decisivi anche nella repressione della rivolta dei bagaudi in Armorica e nelle vittorie contro i Visigoti a Narbona e sul monte Colubrario, grazie alle quali nel 439 i Visigoti accettarono la pace a condizioni non troppo dissimili a quella del 418. In cambio del sostegno degli Unni, Ezio fu per\u00f2 costretto a cedere loro la Pannonia. Inoltre l'alleanza militare con gli Unni suscit\u00f2 lo sdegno e la condanna di scrittori cristiani come Prospero Tirone e Salviano di Marsiglia, che si lamentarono non solo per il fatto che il generale Litorio permettesse agli Unni di compiere sacrifici alle loro divinit\u00e0 e di predire il futuro attraverso la scapulimanzia, ma anche per i saccheggi degli Unni ai danni di quegli stessi cittadini che erano tenuti a difendere. Secondo il vescovo Salviano, autore del \"De gubernatione dei\" (\"Il governo di Dio\"), l'impiego dei pagani Unni contro i cristiani (seppure ariani) Visigoti non avrebbe fatto altro che provocare la perdita della protezione di Dio, perch\u00e9 i Romani \u00abavevano avuto la presunzione di riporre la loro speranza negli Unni, essi invece che in Dio\u00bb. A conferma della sua tesi Salviano rammenta che nel 439 Litorio, arrivato alle porte della capitale visigota Tolosa con l'intento di conquistarla e sottomettere completamente i Visigoti, perse la battaglia decisiva a causa della defezione degli Unni, venendo catturato e successivamente giustiziato. Secondo Salviano, la sconfitta degli arroganti Romani, adoratori degli Unni, contro i pazienti goti, timorati di Dio, oltre a costituire una giusta punizione per Litorio, confermava il passo del Nuovo Testamento, secondo cui \u00abchiunque si esalta sar\u00e0 umiliato, e chiunque si umilia sar\u00e0 esaltato\u00bb.\nOrmai l'esercito romano in Occidente era costituito quasi esclusivamente da barbari. Tra il 440 e il 443 Ezio autorizz\u00f2 nuovi gruppi di barbari a insediarsi in Gallia come \"foederati\": nel 440 insedi\u00f2 nei pressi di Valence un gruppo di Alani, assegnando loro campi abbandonati (\"deserta rura\") per evitare di dovere ricorrere a confische ai danni dei proprietari terrieri locali, mentre nel 442 un altro gruppo di Alani fu insediato nei pressi di Orl\u00e9ans, con l'incarico di reprimere eventuali insurrezioni dei Bagaudi in Armorica; nel 443, inoltre, insedi\u00f2 i Burgundi in Sapaudia, assegnando loro i due terzi delle terre della regione, affinch\u00e9 assistessero l'impero nella difesa delle frontiere. L'insediamento degli Alani nei pressi di Orleans gener\u00f2 le proteste dei proprietari terrieri locali, molti dei quali furono espropriati dei loro possedimenti dai \"foederati\" Alani. La politica dei trattati, con i quali si permetteva ai barbari di insediarsi all'interno dell'impero, stava erodendo sempre di pi\u00f9 il territorio controllato di fatto dall'impero, ma non si poteva fare altrimenti, perch\u00e9 non si riuscivano pi\u00f9 a respingere questi invasori. I \"foederati\" Alani di re Goar insediati in Armorica si rivelarono comunque utili all'impero reprimendo con successo, tra il 446 e il 448, la rivolta dei Bagaudi condotti da Tibattone. Nel frattempo, nel 446, Ezio dovette affrontare i Franchi, che avevano invaso la Gallia sconfinando dal proprio territorio, sconfiggendoli e firmando con essi un trattato di alleanza.\nLa situazione in Spagna si era, nel frattempo, deteriorata. Dopo avere violato i trattati stipulati con l'impero, gli Svevi, sotto la guida del loro re Rechila, avevano sottratto all'impero gran parte della penisola iberica, conquistando Merida nel 439 e le province di Betica e Cartaginense nel 441. L'unica provincia ispanica rimasta sotto il controllo di Roma era la Tarraconense, dove tuttavia erano insorti i separatisti Bagaudi. Ezio si preoccup\u00f2 soprattutto di reprimere le insurrezioni dei Bagaudi, ma effettu\u00f2 anche un tentativo per recuperare Betica e Cartaginense agli Svevi inviando nel 446 in Spagna il generale Vito, con un esercito rinforzato da truppe di \"foederati\" Visigoti. Vito, affrontato in battaglia da Rechila, fu per\u00f2 sconfitto e costretto al ritiro. Dopo il fallimento della spedizione di Vito gli Svevi, sotto la guida del loro nuovo re Rechiaro, nel 449 si allearono addirittura con i Bagaudi della Tarraconense unendosi a essi nel saccheggio della regione. La situazione per l'impero miglior\u00f2 leggermente nel 453, allorch\u00e9 i \"foederati\" Visigoti repressero per conto dell'impero la rivolta dei Bagaudi, restituendo la Tarraconense all'impero; intorno sempre a questo periodo, Ezio riusc\u00ec a conseguire un modesto successo diplomatico, ottenendo dagli Svevi la restituzione della provincia di Cartaginense.\nQuando gli Unni da alleati divennero nemici di Ezio e, condotti dal loro re Attila, invasero la Gallia, Ezio non pot\u00e9 fare altro che costituire un esercito \"romano\" in realt\u00e0 formato da \"foederati\" Visigoti, Burgundi e numerose altre genti barbare: l'esercito romano che sconfisse Attila nella Battaglia dei Campi Catalaunici aveva in realt\u00e0 ben poco di \"romano\". L'armata nazionale romana era praticamente scomparsa e negli ultimi decenni dell'impero l'esercito era costituito quasi esclusivamente da mercenari e \"foederati\" barbari.\nLa disgregazione finale dell'impero d'Occidente.\nIn seguito alle uccisioni di Ezio (454) e Valentiniano III (455), gli ultimi imperatori d'Occidente erano praticamente imperatori fantoccio, manovrati dai generalissimi di origine germanica, come il visigoto Ricimero e il burgundo Gundobado. L'unico imperatore che cerc\u00f2 di condurre una politica autonoma da Ricimero fu Maggioriano (457-461): fu proprio perch\u00e9 Ricimero non riusciva a controllarlo che Maggioriano fu ucciso nel 461.\nIn seguito all'uccisione di Valentiniano III, assunse il trono Petronio Massimo; i Vandali di Genserico, per\u00f2, non riconobbero il nuovo imperatore e colsero il pretesto per rompere il trattato con l'impero e invadere l'Italia; nel 455 avvenne il sacco di Roma a opera dei Vandali di Genserico, mentre Petronio Massimo, che tentava la fuga, venne linciato dalla popolazione. Essendo rimasto vacante il trono in seguito a questi avvenimenti, i \"foederati\" Visigoti e l'aristocrazia romano-gallica tentarono di imporre il loro candidato al trono, Avito, un generale romano che era stato in precedenza ambasciatore presso i Visigoti. Proclamato imperatore ad Arelate il 9 luglio 455 Avito, forte dell'appoggio militare dei Visigoti di re Teodorico II, marci\u00f2 fino a Roma, dove riusc\u00ec a farsi riconoscere imperatore (settembre 455). Avito, essendo stato imposto dai \"foederati\" Visigoti come imperatore, mantenne buone relazioni con essi e affid\u00f2 loro il compito di sconfiggere gli Svevi, che avevano invaso le province romane di Cartaginense e Tarraconense, rinforzando l'esercito visigoto con \"foederati\" Burgundi. La spedizione visigota ebbe successo e gli Svevi furono costretti a ritirarsi in Galizia, ma i Visigoti non esitarono a spogliare dei propri beni gli stessi cittadini romani che dovevano difendere e a impadronirsi di fatto del controllo dei territori conquistati in Spagna a scapito dell'impero (ottobre 455). Avito, nel frattempo, intervenne in Pannonia, riuscendo a costringere gli Ostrogoti a riconoscere la sua sovranit\u00e0 sulla provincia, come \"Foederati\". Invi\u00f2, inoltre, il generale di origini barbariche Ricimero a fermare i saccheggi dei Vandali in Italia meridionale e in Sicilia: Ricimero riusc\u00ec nell'impresa e fu ricompensato con la promozione a \"magister militum praesentalis\".\nAvito, tuttavia, si attir\u00f2 ben presto l'ostilit\u00e0 di gran parte della popolazione romana, del senato e dell'esercito. L'aristocrazia italica aveva difatti accettato controvoglia un imperatore gallico imposto dai Visigoti. Inoltre, l'interruzione dei rifornimenti provenienti dall'Africa occupata dai Vandali provoc\u00f2 la carestia in citt\u00e0 e la popolazione affamata se ne lament\u00f2 con l'imperatore chiedendogli di congedare le truppe visigote cos\u00ec da non dovere sfamare anch'esse; inoltre Avito, non disponendo di denaro sufficiente per pagare le truppe visigote, fu costretto a fondere le statue superstiti al sacco dei Vandali, atto che non fece che accrescere l'opposizione nei suoi confronti. E cos\u00ec, quando i soldati visigoti furono congedati, i generali Maggioriano e Ricimero si rivoltarono apertamente costringendo Avito a fuggire ad Arelate, da dove implor\u00f2 invano il re visigoto di intervenire in suo soccorso. Avito rientr\u00f2 in Italia con le truppe a sua disposizione ma fu vinto presso Piacenza e detronizzato (456). La fine di Avito provoc\u00f2 la rivolta della prefettura gallica, che non volle riconoscere il nuovo imperatore Maggioriano e si separ\u00f2 dall'impero, con l'appoggio dei Visigoti e dei Burgundi, che ne approfittarono per espandere la propria sfera di influenza: i Burgundi in particolare si espansero nella Valle del Rodano, occupando temporaneamente Lione con l'appoggio della popolazione locale. I \"foederati\" Franchi, inoltre, minacciavano la frontiera del Reno, difesa dal generale Egidio.\nDeterminato a recuperare il controllo della prefettura gallica, finita sotto il controllo dei separatisti romano-gallici appoggiati dai \"foederati\" Visigoti e Burgundi, Maggioriano rinforz\u00f2 l'esercito reclutando molti barbari da oltre Danubio; per fronteggiare le incursioni dei Vandali, inoltre, potenzi\u00f2 la marina militare romana, che ai quei tempi era decaduta al punto da essere di fatto scomparsa. Verso la fine del 458 Maggioriano attravers\u00f2 le Alpi alla testa di un'armata di mercenari barbari entrando a Lione, che nel frattempo era stata riconquistata ai Burgundi dal generale Egidio. Maggioriano, anche grazie ad alcuni limitati successi militari, riusc\u00ec a ottenere il riconoscimento da Burgundi e Visigoti, che tornarono al servizio dell'impero in qualit\u00e0 di \"foederati\"; in cambio fu, tuttavia, costretto a riconoscere ai Burgundi il possesso dei territori della Valle del Rodano conquistati durante la rivolta, a eccezione di Lione. Maggioriano affid\u00f2 ai Visigoti il compito di proseguire la guerra in Galizia contro gli Svevi, inviando loro dei rinforzi sotto il comando del generale romano Nepoziano, e allest\u00ec una potente flotta in Spagna, con l'intento di riconquistare l'Africa ai Vandali; la flotta fu per\u00f2 distrutta dai pirati vandali con l'aiuto di traditori e l'imperatore fu costretto a rinunciare alla riconquista dell'Africa e a firmare con Genserico un trattato oneroso con cui l'impero, probabilmente, riconosceva ai Vandali il possesso della Mauritania, nonch\u00e9 della Sardegna, Corsica e Baleari. Congedata la sua armata di mercenari barbari, Maggioriano ritorn\u00f2 in Italia, dove fu per\u00f2 detronizzato e giustiziato per volere di Ricimero nei pressi di Tortona nell'agosto del 461. Ricimero impose come nuovo imperatore d'Occidente Libio Severo.\nIl nuovo imperatore, tuttavia, non fu riconosciuto n\u00e9 dal \"Comes Illyrici\" Marcellino, n\u00e9 da Egidio, n\u00e9 dall'impero d'Oriente, portando a un aggravamento della crisi dell'impero. Dopo avere subito la diserzione dei mercenari unni su istigazione di Ricimero, Marcellino si ritir\u00f2 dalla Sicilia e torn\u00f2 in Dalmazia, che separ\u00f2 dall'impero. Nel frattempo si era rivoltato anche Egidio, che separ\u00f2 la Gallia dal resto dell'impero, forte dell'appoggio dell'esercito delle Gallie. Ricimero riusc\u00ec tuttavia a mettergli contro Visigoti e Burgundi, al prezzo di nuove pesanti concessioni territoriali (ai Visigoti cedette Narbona e ai Burgundi concesse di espandersi nella Valle del Rodano); a Egidio, tenuto impegnato a combattere i Barbari in Gallia, fu cos\u00ec tolta l'opportunit\u00e0 di invadere l'Italia. Egidio era appoggiato dai \"foederati\" Franchi, dei quali sarebbe diventato addirittura re secondo la testimonianza di Gregorio di Tours, anche se la notizia viene ritenuta inattendibile dalla storiografia moderna. Egidio tent\u00f2 inoltre di allearsi con i Vandali contro Libio Severo e sembrerebbe anche avere sobillato gli Alani a invadere l'Italia, incursione che fu tuttavia respinta nei pressi di Bergamo da Ricimero.\nMentre i Romani si combattevano tra di loro in un'evitabile guerra civile utilizzando i \"foederati\" barbari l'uno contro l'altro e permettendo loro di rafforzare il loro potere ai danni dell'ormai decadente impero, l'Italia meridionale e la Sicilia erano devastate dai Vandali, che avevano colto l'uccisione di Maggioriano come pretesto per rompere il trattato stretto con lui e riprendere i loro saccheggi. Ricimero invi\u00f2 un'ambasceria presso Genserico, intimandogli di rispettare il trattato stretto con Maggioriano, di restituire la libert\u00e0 alla moglie e alle figlie di Valentiniano III e di guardarsi dal devastare la Sicilia e l'Italia meridionale. In seguito a un trattato stipulato con l'impero d'Oriente nel 462, Genserico accett\u00f2 soltanto di liberare Placidia ed Eudocia, che nel frattempo era stata costretta a sposare Unerico, ma non cess\u00f2 le incursioni in quelle regioni; il suo scopo era ricattare l'impero d'Occidente al fine di costringerlo ad accettare come imperatore Olibrio, cognato della nuora del re vandalo.\nPrisco di Panion narra che l'impero d'Occidente, impossibilitato a contrastare i saccheggi dei pirati vandali in quanto privo di una propria flotta, chiese in prestito alla \"pars orientis\" una flotta, ricevendone per\u00f2 un rifiuto, non solo perch\u00e9 l'imperatore d'Oriente Leone I non aveva riconosciuto Libio Severo quale imperatore legittimo, ma anche perch\u00e9 il trattato di pace del 462 imponeva all'impero d'Oriente di mantenersi neutrale nei conflitti tra \"pars occidentis\" e Vandali. Era ovvio che, finch\u00e9 Libio Severo fosse rimasto al potere, Ricimero non avrebbe ottenuto dalla \"pars orientis\" gli aiuti necessari contro i Vandali. Nel 465 Libio Severo si spense in circostanze sospette, forse avvelenato da Ricimero, il quale intavol\u00f2 prontamente lunghe trattative con Costantinopoli al fine di trovare un accordo sul nuovo imperatore d'Occidente. Nel 467 Ricimero fu costretto ad accettare come imperatore il \"greco\" Antemio, il candidato dell'imperatore d'Oriente, in cambio di una alleanza militare contro i Vandali. La spedizione congiunta dei due imperi contro i Vandali (468), tuttavia, fall\u00ec, e con essa l'impero d'Occidente and\u00f2 verso il completo collasso.\nIn Gallia il nuovo re dei Visigoti, Eurico, resosi conto della sempre pi\u00f9 crescente debolezza dell'impero, decise di rompere il trattato di alleanza e di invaderlo (469). Antemio aveva a disposizione l'armata bretone del re Riotamo e i \"foederati\" burgundi condotti dal loro re Chilperico, che peraltro era anche \"magister militum per Gallias\". L'armata bretone fu tuttavia sconfitta da Eurico e costretta a ripararsi presso i Burgundi, mentre i Visigoti si impadronirono di gran parte della Narbonense I, nonch\u00e9 di Bourges e di Tours. L'avanzata visigota verso la Gallia settentrionale fu arrestata presso la Loira dall'esercito sotto il controllo dei separatisti romani della Gallia settentrionale, ma in compenso i Visigoti sconfissero nei pressi di Arelate un'armata romana proveniente dall'Italia e si impadronirono di tutta l'Alvernia, a eccezione della citt\u00e0 di Clermont, che continuava a resistere strenuamente all'assedio visigoto sotto la guida del letterato Sidonio Apollinare e di suo cognato Ecdicio Avito.\nMentre la Gallia era devastata dai Visigoti Ricimero decise di detronizzare Antemio e di collocare sul trono d'Occidente Olibrio, il candidato di Genserico; alla testa di armate barbare, tra cui spiccavano gli Eruli di Odoacre, Ricimero costrinse Antemio a ripararsi a Roma, dove fu assediato; durante l'assedio gli Ostrogoti di Vidimero tentarono di intervenire in sostegno di Antemio, ma in uno scontro nei pressi di Roma furono sconfitti dall'armata di Ricimero e i superstiti passarono dalla parte di quest'ultimo. Nel luglio del 472 Roma fu espugnata e sottoposta a sacco da Ricimero, che giustizi\u00f2 Antemio e colloc\u00f2 sul trono imperiale Olibrio. Sia Olibrio che Ricimero perirono entro pochi mesi e il titolo di generalissimo dell'impero d'Occidente spett\u00f2 al burgundo Gundobado, che impose come imperatore d'Occidente Glicerio. Egli non fu per\u00f2 riconosciuto dall'impero d'Oriente che invi\u00f2 un'armata in Italia per imporre sul trono d'Occidente il proprio candidato, Giulio Nepote. Glicerio fu sconfitto e condannato all'esilio, mentre Gundobado lasci\u00f2 la carica per diventare re dei Burgundi.\nMentre l'impero d'Occidente era impegnato in questi conflitti interni i Visigoti di Eurico ne approfittarono per conquistare nel 473 le ultime citt\u00e0 romane nella provincia ispanica di Tarraconense e tentarono successivamente di invadere l'Italia, venendo per\u00f2 sconfitti dalle armate romane. Giulio Nepote, nel tentativo di salvare dalla conquista visigota le citt\u00e0 romane a est del Rodano, tra cui Marsiglia e Arelate, nel 475 invi\u00f2 il vescovo di Pavia Epifanio che tratt\u00f2 con i Visigoti, firmando con essi un trattato con cui veniva ceduta ai Visigoti la citt\u00e0 di Clermont e riconosciute le loro conquiste, in cambio della pace e dell'alleanza con l'impero. L'anno successivo, tuttavia, i Visigoti violarono il trattato espugnando Arelate e Marsiglia. Persa anche la Gallia in seguito alle conquiste del re visigoto Eurico, l'impero si era ridotto quasi esclusivamente all'Italia.\nL'esercito romano d'Italia era per\u00f2 ormai quasi esclusivamente costituito da truppe di mercenari Sciri, Rugi, Eruli e Turcilingi, che arrivarono addirittura a pretendere dallo Stato romano un terzo delle terre dell'Italia; dopo avere ricevuto il rifiuto dal generale Oreste, che governava l'impero per conto del figlio e imperatore nominale Romolo Augusto, essi si rivoltarono, elessero come loro capo Odoacre, e marciarono su Ravenna. Deposto Romolo Augusto il 4 settembre 476, Odoacre, conscio che la figura dell'imperatore aveva ormai perso ogni ragione di esistere, essendo stata privata di ogni potere effettivo dai generali barbari che lo avevano preceduto, decise di rinunciare alla farsa di nominare un ulteriore imperatore d'Occidente, anche perch\u00e9 sarebbe stato solo un suo imperatore fantoccio. Invi\u00f2, invece, un'ambasceria presso Zenone, imperatore d'Oriente. L'ambasceria del senato romano, presentatosi di fronte a Zenone, gli comunic\u00f2 che non erano pi\u00f9 necessari due imperatori ma che ora ne era sufficiente soltanto uno, quello di Costantinopoli, e chiese a Zenone di riconoscere a Odoacre il titolo di patrizio: quest'ultimo, in cambio, avrebbe governato l'Italia come funzionario dell'impero d'Oriente. Cos\u00ec cadde l'impero d'Occidente, a causa di una rivolta interna dell'esercito romano ormai imbarbaritosi al punto da portare l'impero sotto il controllo dei barbari:\nNon tutta la parte occidentale dell'impero era caduta sotto il dominio dei Barbari. Giulio Nepote, dopo essere stato detronizzato nel 475 ed essere fuggito dall'Italia, continuava a governare in esilio in Dalmazia, rivendicando il titolo di imperatore d'Occidente (e venendo riconosciuto anzi come tale dalla corte di Costantinopoli) fino al 480, quando fu assassinato in una congiura. Tuttavia, nonostante le sollecitazioni in tal senso dell'imperatore d'Oriente Zenone, Odoacre non permise mai a Nepote di tornare dalla Dalmazia, anche se fece battere delle monete in suo nome. Quando nel 480 Nepote per\u00ec in una congiura Odoacre invase e sottomise la Dalmazia. Alcuni studiosi considerano questa la vera data della caduta dell'impero d'Occidente, dato che istituzionalmente Romolo Augusto era un usurpatore, non essendo stato riconosciuto dalla parte orientale, e l'ultimo imperatore legittimo, Giulio Nepote, continu\u00f2 a governare in Dalmazia fino al 480.\nIn Gallia Settentrionale, tuttavia, continuava a resistere il dominio di Soissons, governato da Siagro, definito \"re dei Romani\" dalle fonti. Esso era per\u00f2 minacciato dai \"foederati\" Franchi, che nel 486 sconfissero Siagro nella Battaglia di Soissons, sottomettendo cos\u00ec l'ultima regione della \"pars occidentis\" ancora non occupata dai Barbari.\nGli Ostrogoti.\nIn seguito al collasso dell'impero unno nel 454 gli Ostrogoti ottennero in concessione dall'imperatore Marciano il permesso di occupare la Pannonia settentrionale in qualit\u00e0 di \"Foederati\". Alcuni anni dopo, in seguito al rifiuto dell'imperatore Leone I di pagare loro il tributo annuale di 100 libbre d'oro garantito da Marciano, gli Ostrogoti devastarono per rappresaglia le province illiriche, espugnando \"Dyracchium\". Nel 461 fu firmata la pace tra Ostrogoti e impero d'Oriente, con il rinnovo del tributo annuale e l'invio come ostaggio di Teodorico Amalo, figlio del re ostrogoto Teodomiro, a Costantinopoli. In seguito al rafforzamento del potere ostrogoto sotto la conduzione di Teodomiro, Leone I ritenne opportuno rafforzare i legami con gli Ostrogoti e concesse a Teodorico di ritornare presso il suo popolo. Teodorico succedette a Teodomiro nel 471, ed entro il 475 trasfer\u00ec la propria nazione dalla Pannonia al loro nuovo insediamento in Mesia Inferiore, le stesse regioni che erano state occupate dai Visigoti di Alarico all'inizio del regno di Arcadio.\nNel frattempo in Tracia era stato insediato da tempo un gruppo di \"foederati\" Ostrogoti, sotto il comando di Teodorico Strabone. \u00c8 discussa la data del loro insediamento: alcuni studiosi ritengono, basandosi su un dubbio passo di Teofane Confessore, che questo gruppo di Goti fosse gi\u00e0 presente in Tracia intorno al 420, altri ritengono che il loro arrivo in Tracia sarebbe da datare intorno al 455, come conseguenza della disgregazione dell'impero degli Unni. Nel 471, in seguito all'esecuzione del \"magister militum\" Aspar ordinato dall'imperatore Leone I, questo gruppo di Goti, vincolato da legami di amicizia con Aspar, si rivolt\u00f2, acclamando re il loro comandante, Teodorico Strabone, e inviando un'ambasceria presso Leone, chiedendo che il loro capo fosse nominato \"magister militum praesentalis\", in sostituzione di Aspar, e la concessione di nuove terre in Tracia per le sue truppe. L'imperatore si mostr\u00f2 disposto ad accettare la nomina a \"magister militum\" ma non le altre richieste; Teodorico Strabone, per rappresaglia, devast\u00f2 il territorio di Filippopoli e si impadron\u00ec di Arcadiopoli ottenendo la sua resa per fame. La devastazione della Tracia spinse Leone a negoziare: accett\u00f2 di pagare uno stipendio annuale di duemila libbre d'oro ai Goti e a concedere loro di insediarsi in un distretto della Tracia, nominando inoltre Teodorico Strabone \"magister militum praesentalis\" e riconoscendolo come re dei Goti.\nNel 475-476 Teodorico Strabone prese le parti dell'usurpatore Basilisco, mentre l'imperatore legittimo Zenone fu sostenuto da Teodorico Amalo. Dopo essersi ripreso il trono usurpatogli da Basilisco, Zenone destitu\u00ec Teodorico Strabone dal comando dell'esercito sostituendolo con Teodorico Amalo; quest'ultimo ricevette inoltre la carica di patrizio, e la conferma imperiale del possesso delle terre che il suo popolo aveva occupato nella Mesia Inferiore, oltre alla promessa di uno stipendio annuale. Ben presto fu evidente che la politica dell'imperatore Zenone era quella di mettere Teodorico Strabone e Teodorico Amalo l'uno contro l'altro. Nei tre anni successivi (477-479), le relazioni tra l'imperatore e i due rivali cambiarono di continuo: in una prima fase Zenone e Teodorico Amalo erano alleati contro Teodorico Strabone; nella seconda fase i due generali goti unirono le forze contro Zenone; nella terza fase Teodorico Strabone e Zenone cooperarono contro Teodorico Amalo.\nLa prima fase ebbe inizio allorch\u00e9 Teodorico Strabone invi\u00f2 un'ambasceria per riconciliarsi con l'imperatore: l'ambasceria si lament\u00f2 peraltro con Zenone del fatto che Teodorico Amalo, nonostante i danni cagionati all'impero, fosse stato ricompensato con i titoli di generale romano e di amico dello Stato. Tuttavia l'imperatore, dopo essersi consultato con il senato, rifiut\u00f2 la proposta, a causa dell'impossibilit\u00e0 di finanziare entrambi i generali e le loro armate, essendo le finanze pubbliche a stento sufficienti per pagare le truppe romane. Tuttavia nel 478 Zenone, resosi conto che Teodorico Strabone stava rafforzando la propria posizione e che Teodorico Amalo non era in grado di neutralizzarlo, decise di negoziare con il primo, proponendogli di vivere come cittadino privato in Tracia, conservando tutto il bottino accumulato con il saccheggio; in cambio avrebbe dovuto giurare di non devastare mai pi\u00f9 l'impero e, come garanzia, avrebbe dovuto inviare suo figlio a Costantinopoli come ostaggio. Teodorico Strabone rifiut\u00f2 per\u00f2 la proposta, con il pretesto che gli era impossibile ritirarsi senza pagare le truppe al suo servizio. Zenone opt\u00f2 per la guerra, senza per\u00f2 ottenere risultati risolutivi.\nZenone invi\u00f2 quindi un'ambasceria a Teodorico Amalo, formalmente un generale romano, ordinandogli di marciare contro il nemico; Teodorico obbed\u00ec, ma non prima di avere ottenuto dall'imperatore e dal Senato il giuramento che non avrebbero mai negoziato con Teodorico Strabone. Teodorico avrebbe dovuto ricevere rinforzi consistenti dai Romani, ma questi ultimi non rispettarono i patti, e quando i Goti di Teodorico arrivarono in prossimit\u00e0 degli accampamenti dei Goti di Teodorico Strabone, quest'ultimo raggiunse l'accampamento di Teodorico Amalo e lo rimprover\u00f2, dandogli del sempliciotto per non essersi reso conto del piano dei Romani, che desideravano liberarsi di entrambe le armate gotiche, istigandole alla mutua distruzione, ed erano indifferenti su quale dei due partiti avrebbe vinto. Questa argomentazione spinse i due schieramenti ad allearsi contro Zenone (478).\nI due generali ostrogoti inviarono ambasciatori a Costantinopoli. Teodorico Amalo, lamentandosi con Zenone per averlo ingannato con false promesse, richiedeva non solo la concessione di territori al suo popolo, ma anche del grano per potere mantenere la sua armata durante la carestia, e minacci\u00f2, in caso di mancata accettazione della sua richiesta, il saccheggio dei territori imperiali, necessario per il sostentamento del proprio esercito. Teodorico Strabone richiese il rinnovo del trattato firmato con Leone nel 473, nonch\u00e9 il pagamento di un tributo. Zenone si prepar\u00f2 alla guerra, annunciando alle truppe che avrebbe condotto di persona l'esercito. Ci\u00f2 gener\u00f2 enorme entusiasmo tra i soldati, ma all'ultimo momento Zenone cambi\u00f2 idea, e le armate minacciarono una rivolta, per prevenire la quale l'esercito fu disgregato e i reggimenti inviati ai loro quartieri invernali.\nCon l'esercito sbandato, e con Teodorico Amalo intento nel devastare le regioni della Tracia limitrofe al Monte Rodope, ai confini tra Tracia e Macedonia, Zenone fu costretto a negoziare un'alleanza con Teodorico Strabone. Teodorico Strabone accett\u00f2 la pace e l'alleanza con l'imperatore a condizione che fosse pagato annualmente con una somma equivalente agli stipendi di soldati, che fosse posto al comando di due \"scholae\" e nominato \"magister militum praesentalis\", e gli fossero restituite tutte le dignit\u00e0 che Basilisco gli aveva assegnato; inoltre, i suoi connazionali avrebbero dovuto stabilirsi in una citt\u00e0 assegnata da Zenone. Teodorico fu deposto dalla carica di \"magister militum\", e sostituito da Teodorico Strabone (fine del 478).\nTeodorico Amalo, minacciato dalle forze superiori di Teodorico Strabone, riusc\u00ec comunque a fuggire in Macedonia, devastando la citt\u00e0 di Stobi e dirigendosi minacciosamente verso Tessalonica. Zenone invi\u00f2 Adamanzio con l'intento di offrire ai Goti terre a Pautalia e duecento libbre d'oro, ritenute sufficienti per il sostentamento dei Goti almeno per quell'anno. Se i Goti avessero accettato l'offerta, essi sarebbero stati maggiormente controllabili, poich\u00e9 il territorio di insediamento proposto si trovava in una posizione intermedia tra le armate illiriche e traci. Nei pressi di \"Dyrrhachium\", Teodorico e l'ambasciatore Adamanzio si incontrarono per il proseguimento delle trattative. Teodorico Amalo si lament\u00f2 per il fatto che, all'epoca in cui era stato assunto per combattere Teodorico Strabone, l'imperatore non aveva mantenuto la promessa di inviargli rinforzi sotto il comando del \"magister militum per Thraciam\" e da altri generali, deplorando inoltre che le guide fornitegli da Zenone lo avessero condotto per vie impervie esponendolo agli attacchi del nemico. Per tutta risposta l'ambasciatore accus\u00f2 Teodorico di devastare le province dell'impero comportandosi come un nemico, mostrando cos\u00ec ingratitudine nei confronti dell'imperatore che lo aveva nominato patrizio e \"magister militum\", due delle cariche pi\u00f9 prestigiose dell'impero; dopo avere sfrontatamente dichiarato che Teodorico non aveva scampo contro le armate imperiali che ormai lo avevano circondato, gli intim\u00f2 di evacuare l'Epiro e di trasferirsi in Dardania, dove vi era un esteso territorio di suolo prospero, disabitato e bastevole per il sostentamento del suo popolo. Teodorico promise che, se fosse stato loro concesso di svernare a \"Dyrrachium\", sarebbero migrati in Dardania nella primavera successiva; aggiunse inoltre di essere disposto a lasciare gli ostrogoti non idonei alla guerra in qualunque citt\u00e0 indicata da Zenone, a dare in ostaggio sua madre e sua sorella, e a prendere le armi contro Teodorico Strabone con seimila dei suoi soldati, in alleanza con l'armata illirica; chiedeva in cambio, dopo avere annientato il suo rivale, di succedergli come \"magister militum\" e di essere inoltre ricevuto a Costantinopoli alla stregua di un romano; inoltre si dichiar\u00f2 disposto, nel caso l'imperatore lo desiderasse, a recarsi in Dalmazia e restaurare Giulio Nepote. Adamanzio invi\u00f2 un messaggero a Costantinopoli per comunicare all'imperatore le proposte di Teodorico. Tuttavia, contemporaneamente all'arrivo del messaggio di Adamanzio, l'imperatore aveva ricevuto un messaggio dal generale Sabiniano che gli annunciava il successo di un'imboscata ai danni degli Ostrogoti e lo dissuadeva dal trattare la pace con Teodorico; di conseguenza Zenone rifiut\u00f2 le proposte di pace, e permise a Sabiniano di continuare la guerra (anno 479). Per un anno e mezzo Sabiniano riusc\u00ec a tenere sotto controllo i Goti in Epiro, ma fu poi ucciso per ordine del suo ingrato signore, e Giovanni Scita e Moschiano furono chiamati a succedergli.\nLa rivolta di Marciano verso la fine dell'anno 479 aveva fornito a Teodorico Strabone un pretesto per marciare su Costantinopoli per assistere il governo. Dopo avere estorto denaro da Zenone ricevette due dei cospiratori nel suo accampamento ma rifiut\u00f2 di consegnarli. Fu quindi ancora una volta privato delle sue dignit\u00e0 e dichiarato un nemico dello Stato. Entr\u00f2 ancora una volta in alleanza con Teodorico Amalo e devast\u00f2 la Tracia. Zenone invoc\u00f2 il sostegno dei Bulgari del basso corso del Danubio, ma essi furono sconfitti da Teodorico Strabone, che marci\u00f2 minacciosamente su Costantinopoli (anno 481). Tuttavia, a salvare la capitale, intervenne l'esercito di Illo, che dispose delle guardie alle porte giusto in tempo. Teodorico Strabone, dopo avere tentato invano di invadere la Bitinia, venendo per\u00f2 sconfitto in una battaglia navale, devast\u00f2 la Tracia e successivamente la Grecia, alla testa di seguaci. Tuttavia, sulla via Egnazia, per\u00ec accidentalmente (anno 481). Il figlio Recitaco gli succedette, devastando la Tracia, prima di essere ucciso tre anni dopo da Teodorico Amalo, su istigazione di Zenone.\nNel 482 Teodorico devast\u00f2 le province della Macedonia e della Tessaglia, espugnando la citt\u00e0 di Larissa. Ci\u00f2 spinse l'imperatore a firmare un nuovo accordo, con il quale furono concesse agli Ostrogoti parte della Mesia e della Dacia Ripense, e Teodorico fu nominato \"magister militum\" (483). Inoltre, nel 484, Teodorico fu nominato console, e assistette Zenone contro il ribelle Illo. In seguito a un nuovo peggioramento dei rapporti con l'imperatore, Teodorico devast\u00f2 la Tracia nel 486 e marci\u00f2 su Costantinopoli nel 487, occupando durante il tragitto le citt\u00e0 di \"Rhegium\" e di \"Melanthias\". Ma l'intervento di sua sorella, che si trovava alla corte di Zenone, lo spinse a ritirarsi nei suoi quartieri in Mesia, che avrebbe presto abbandonato per sempre.\nInfatti gli Ostrogoti di Teodorico furono ingaggiati dall'imperatore d'Oriente Zenone per liberare l'Italia dal dominio di Odoacre. Invasa l'Italia nel 489, essi riuscirono a sconfiggere Odoacre e ottennero il diritto di governarla per conto dell'imperatore. Teodorico ottenne dall'imperatore Anastasio I il titolo di \"patricius\" e il suo popolo, in qualit\u00e0 di \"foederati\", ricevette un terzo delle tenute romane; ma, poich\u00e9 la commissione che aveva il compito di portare avanti la spartizione era sotto la presidenza di un senatore, Liberio, si pu\u00f2 assumere che i possedimenti senatoriali vennero risparmiati per quanto possibile, e che gli Ostrogoti espropriarono dei loro terreni soprattutto i Germani di Odoacre, molti dei quali furono uccisi o espulsi.\nSotto Teodorico l'Italia rimase formalmente parte dell'impero. Teodorico formalmente governava l'Italia in qualit\u00e0 di \"magister militum\" e di alto ufficiale dell'imperatore d'Oriente. Di fatto, invece, era un sovrano indipendente, pur avendo un certo numero di limitazioni al proprio potere, che implicavano la sovranit\u00e0 dell'imperatore. Teodorico, infatti, non us\u00f2 mai gli anni di regno allo scopo di datare documenti ufficiali, non rivendic\u00f2 mai il diritto di battere moneta se non in subordinazione all'imperatore, ma soprattutto non eman\u00f2 mai leggi (\"leges\") bens\u00ec solo \"edicta\". Secondo il diritto romano, infatti, emanare leggi (\"leges\") era prerogativa esclusiva dell'imperatore, mentre gli alti ufficiali, come Teodorico, potevano emanare al pi\u00f9 \"edicta\". Poich\u00e9 gli \"edicta\" potevano essere emanati a condizione che non violassero una legge preesistente, ci\u00f2 significava che Teodorico poteva modificare leggi preesistenti in punti particolari, rendendole pi\u00f9 severe o pi\u00f9 miti, ma non poteva originare nuovi principi o istituzioni. Gli editti di Teodorico, infatti, non introducono novit\u00e0 e non alterano alcun principio gi\u00e0 preesistente.\nA partire dal 498 Teodorico nomin\u00f2 uno dei consoli, ma con la limitazione che egli dovesse essere un cittadino romano, non un goto. L'unica eccezione alla regola ebbe luogo nel 519, con la nomina a console del genero di Teodorico, Eutarico, ma in quel caso a fare la nomina non fu Teodorico, bens\u00ec l'imperatore stesso. Le limitazioni che escludevano i Goti dal consolato si estesero inoltre anche alle cariche civili (prefetto del pretorio, \"praefectus urbi\", \"consulares\", \"correctores\", \"praesides\", \"magister officiorum\"), che furono mantenute in vigore sotto il governo ostrogoto, come era gi\u00e0 stato con Odoacre. Inoltre i Goti furono esclusi dalla dignit\u00e0 onoraria di patrizio, a eccezione di Teodorico stesso, che l'aveva ricevuta dall'imperatore. I Goti furono esclusi anche dal senato romano, che continu\u00f2 a riunirsi e a eseguire le stesse funzioni esercitate nel corso del V secolo. L'esclusione dei Goti dalle cariche civili era dovuta al fatto che non erano cittadini romani, ma avevano la condizione giuridica di stranieri soggiornanti in territorio romano; per tale motivo a essi si applicavano esclusivamente le leggi facenti parte dello \"ius commune\", come lo stesso editto di Teodorico, indirizzato sia ai Romani che ai Goti. Teodorico non poteva conferire la cittadinanza romana ai Goti, prerogativa esclusiva dell'imperatore, per cui i Goti continuarono a rimanere esclusi dalle cariche civili.\nComunque, anche se tutte le cariche civili furono riservate ai Romani, nel caso delle cariche militari, fu esattamente l'opposto. Infatti, i Romani furono completamente esclusi dall'esercito di Teodorico, che era interamente goto. Teodorico era il comandante dell'esercito, in qualit\u00e0 di \"magister militum\". Avendo la condizione giuridica di soldati mercenari gli Ostrogoti venivano giudicati da corti militari, in conformit\u00e0 con il diritto romano, che stabiliva che i soldati dovessero essere giudicati da una corte militare. In questo caso Teodorico interfer\u00ec in modo serio con i diritti dei cittadini romani sotto il suo dominio. Tutti i processi tra Romani e Goti furono portati di fronte a queste corti militari; un avvocato romano era sempre presente in qualit\u00e0 di \"assessor\", ma in ogni caso queste corti militari tendevano a favorire i Goti. Inoltre, come l'imperatore, Teodorico aveva una corte regia suprema che poteva annullare ogni decisione di una corte di rango inferiore. Si pu\u00f2 concludere che fu nel campo della giustizia, e non in quello legislativo, che i re germanici stabilirono la loro effettiva autorit\u00e0 in Italia.\nEt\u00e0 bizantina.\nUn'ulteriore variazione di significato del termine \"foederati\" avvenne nel VI secolo, in et\u00e0 giustinianea. Ai tempi di Giustiniano, i \"foederati\" che servivano nell'esercito romano d'Oriente non erano pi\u00f9 bande irregolari di barbari sotto il comando dei loro capi tribali che inviavano contingenti militari in sostegno dell'esercito romano in cambio di denaro o dello stanziamento in un territorio, ma erano diventati parte integrante dell'esercito bizantino: nelle fonti, sono spesso citati come soldati regolari, ed erano sottoposti al comando di un generale bizantino.\nProcopio comment\u00f2 cos\u00ec il cambiamento di significato del termine \"foederati\" (in greco \"phoideratoi\"):\nProcopio sembrerebbe implicare che nel VI secolo anche i cittadini romani fossero ammessi nei reggimenti di \"foederati\". In ogni caso sembrerebbe che i \"foederati\" fossero ancora costituiti prevalentemente da Barbari, come risulterebbe da un altro passaggio di Procopio, in cui viene affermato che gli Eruli furono reclutati nei \"Foederati\", e da una legge di Giustiniano che afferma che molti goti furono inseriti nei \"Foederati\". In ogni caso, le leggi implicano che i \"Foederati\" facessero parte dell'esercito regolare, anche se erano distinti dai \"Comitatenses\". I \"Foederati\" erano volontari, reclutati individualmente soprattutto tra i barbari ma anche tra i cittadini romani, ricevendo paga e venendo sottoposti al comando di generali romani, esattamente come i \"Comitatenses\". I \"Foederati\" Goti sembra che godessero anche di una certa libert\u00e0 religiosa, a giudicare dal fatto che fu loro concesso di mantenere la loro fede ariana. I reggimenti nei quali erano reclutati i \"Foederati\" prendevano il nome di \"tagmata\" ed erano sotto il controllo di \"optiones\". Sembra che i \"Foederati\" fossero costituiti prevalentemente di cavalieri e che quelli di stanza a Costantinopoli fossero sotto il comando di un \"Comes Foederatum\". I \"Foederati\" spesso agivano in concerto con i \"Comitatenses\" dell'esercito mobile in campagne militari, ma potevano essere anche impiegati nella difesa delle province di frontiera come truppe di guarnigione, venendo quindi posti in quest'ultimo caso sotto il comando dei \"duces\" frontalieri. I \"Foederati\", nell'accezione del VI secolo, erano considerate truppe scelte, e lo \"Strategikon\" attribuito all'imperatore Maurizio li poneva addirittura al secondo posto per importanza, secondi solo ai \"bucellarii\".\nLe origini di questo cambiamento di significato non sono certe. Secondo un frammento di Olimpiodoro:\nIl frammento di Olimpiodoro, per il resto oscuro, potrebbe implicare che per \"Foederati\" non si intendevano unicamente i contingenti irregolari di barbari reclutati tra le trib\u00f9 insediate all'interno dei confini in seguito a un trattato, ma anche bande miste di mercenari barbari di differenti etnie sotto il comando di un comandante barbaro, come per esempio Saro, che accettavano di combattere per Roma come volontari. Una legge del 406, in cui Onorio esorta gli schiavi di \"comitatenses\", \"foederati\" e \"dediticii\" ad arruolarsi nell'esercito, potrebbe riferirsi proprio a queste bande miste di mercenari barbari. Sinesio, intorno al 410, narra che in Cirenaica vi erano alleati barbari unnigardi sotto il comando di un generale romano, Anisio, e che ricevevano cavalli, armi e paga dal governo romano. La vita di Daniele lo Stilita narra che una banda di Barbari proveniente dalla Gallia fu reclutata dall'imperatore d'Oriente Leone e il capo di questi mercenari, Tito, ricevette il titolo di \"comes\"; tuttavia andrebbe fatto notare che i mercenari barbari di Tito vengono chiamati dalla fonte \"buccellarii\". Sembrerebbe che queste bande di alleati barbari furono gradualmente integrati nell'esercito regolare, e da essi si sarebbero originati i \"Foederati\" nell'accezione del VI secolo.\nLe trib\u00f9 alleate dell'impero che fornivano a esso contingenti militari in cambio di denaro o dello stanziamento in un territorio, ovvero i \"foederati\" nell'accezione del IV secolo, avevano cambiato denominazione in \"socii\" o \"symmachoi\", ovvero \"alleati\".\nMentre i \"foederati\" del VI secolo erano diventate truppe affidabili e ben integrate nell'esercito, non era altrettanto vero per i \"symmachoi\" (alleati), spesso accusati dalle fonti di inaffidabilit\u00e0 e di tradimento: Procopio di Cesarea, in particolare, accusa Giustiniano di comprare delle inconcludenti alleanze con queste popolazioni barbariche, spesso controproducenti in quanto le loro sempre pi\u00f9 esorbitanti richieste di denaro aumentavano di pari passo con le concessioni ottenute, e spesso a ci\u00f2 non corrispondeva a un aumento delle prestazioni. Procopio addirittura narra che gli Unni, dopo avere ricevuto immensi donativi da Giustiniano che pensava cos\u00ec di farseli alleati, avrebbero smaniato di impadronirsi delle ricchezze dell'impero saccheggiandolo, e avrebbero sobillato altre genti barbare a invaderlo anch'esse, informandoli delle enormi ricchezze dello Stato bizantino. Da ci\u00f2 sarebbe nato un circolo vizioso di sempre pi\u00f9 popolazioni che intendevano impadronirsi delle ricchezze dell'impero \u00abricevendo sostanze dall'imperatore o saccheggiando l'impero romano o esigendo il riscatto dei prigionieri di guerra e vendendo le tregue\u00bb. Procopio, nella \"Storia segreta\", accusa addirittura Giustiniano di impedire ai suoi soldati di attaccare gli incursori barbari mentre si ritiravano con il bottino, in quanto sperava che, non attaccandoli, se li sarebbe fatti alleati; in un'occasione, addirittura, l'imperatore avrebbe punito dei contadini che avevano osato, contrariamente alle sue disposizioni, autodifendersi dalle incursioni attaccando i barbari e riuscendo a recuperare parte del bottino (che poi, per ordine di Giustiniano, sarebbe stato addirittura restituito ai saccheggiatori dell'impero).\nNon va dimenticato, certo, che in taluni casi (come quello dei Ghassanidi) queste alleanze con le popolazioni barbariche confinanti potessero rivelarsi addirittura utili allo Stato bizantino, ma nella maggioranza dei casi provocavano pi\u00f9 danni che benefici. Talvolta i barbari alleati diventavano ostili all'impero, violando i trattati e saccheggiando lo stesso territorio imperiale che essi in teoria dovevano concorrere a difendere, e Giustiniano era costretto a lanciare spedizioni punitive contro di essi; altre volte l'imperatore usava la diplomazia per dividere i nemici, mettendoli uno contro l'altro.\nProcopio usa inoltre il termine \"enspondoi\" per indicare gli alleati barbari che ricevevano terre all'interno dell'impero in cambio dei loro servigi e che servivano sotto i loro capi e non sotto ufficiali romani. Procopio cita l'esempio di alcuni Slavi che furono insediati in una fortezza sul basso corso del Danubio da Giustiniano in cambio del loro impegno a combattere gli Unni:\nAnche un gruppo di duemila Cutriguri insediato in alcuni distretti della Tracia vengono denominati \"enspondoi\" dalle fonti:\nBibliografia.\nFonti primarie\nStudi moderni"}
{"id": "12174", "revid": "287204", "url": "https://it.wikipedia.org/wiki?curid=12174", "title": "Gregorio di Tours", "text": "Biografia.\nGregorio nacque a Clermont-Ferrand, nell\u2019antica Gallia e attuale regione francese dell\u2019Alvernia-Rodano-Alpi, il 30 Novembre 539 con il nome \"Georgius Florentius\" (aggiunse il nome Gregorio successivamente in onore del bisnonno materno Gregorio, vescovo di Langres). I suoi genitori furono il senatore \"Florentius\" e sua moglie Armentaria, entrambi provenienti da famiglie nobili: quella paterna era di origine senatoria e tra le figure pi\u00f9 importanti della sua infanzia ci fu in particolare lo zio paterno san Gallo I, vescovo di Clermont.\nSuo padre mor\u00ec prematuramente e sua madre, rimasta vedova, si stabil\u00ec in Borgogna; Gregorio visse insieme allo zio Gallo e poi al successore sant\u2019Avito, presso i quali ricevette la sua educazione. Un altro tassello importante della sua formazione fu anche il prozio materno san Nicezio, vescovo di Lione dal 552 al 573: sappiamo che Gregorio si trovava presso di lui nel 554.\nDopo aver contratto una grave malattia in giovent\u00f9, nel 563 Gregorio si rec\u00f2 a Tours per essere guarito da san Martino, uno dei primi santi non martiri della Chiesa cattolica. Proprio a Tours nel 573 venne nominato vescovo come successore del cugino materno Eufronio.\nIn questo modo Gregorio pot\u00e9 partecipare almeno in parte alla vita politica della citt\u00e0, importante crocevia e luogo di culto. Conobbe in prima persona anche diversi re merovingi, tra cui Sigeberto d\u2019Austrasia, con cui intrattenne buoni rapporti, e Chilperico di Soissons, con cui invece i rapporti furono tesi, stando a quanto riferisce Gregorio stesso nella \"Historia Francorum.\"\nGregorio mor\u00ec il 17 Novembre 594 a Tours.\nOpere.\nGregorio compose diverse opere, principalmente di carattere agiografico e storiografico.\nL\u2019opera pi\u00f9 importante e nota sono i \"Decem libri historiarum\", ovvero i \u201cDieci libri delle storie\u201d (altrimenti chiamati \"Historia Francorum\", \u201cStoria dei Franchi\u201d). Si tratta di un\u2019opera storiografica divisa in 10 libri e composta da Gregorio tra il 576 e il 593-594, dunque negli anni del suo episcopato fino alla morte.\nDi seguito un riassunto del contenuto:\nLIBRO I: Gregorio inquadra la storia dei Franchi all\u2019interno della storia universale e inizia a narrarla partendo dalla creazione, seguendo il dettato biblico; si passa poi attraverso l\u2019arrivo di Cristo e quindi dei Romani (che assumono una funzione negativa in quanto persecutori dei cristiani) fino alla morte di san Martino di Tours. All\u2019inizio Gregorio inserisce anche una professione di fede e condanna gli eretici.\nLIBRO II: si racconta il difficile periodo delle invasioni e l\u2019inizio della dinastia merovingia. Dapprima si narra dell\u2019arrivo dei Vandali, dei quali si abbozza l\u2019origine e la storia, quindi degli Unni; entrano poi in gioco i Franchi con Childerico I e Gregorio si concentra quindi sulla figura di Clodoveo, figlio e successore al trono di Childerico. Il secondo libro si conclude con la morte di Clodoveo.\nLIBRO III: Gregorio si sofferma sul racconto di quanto accade ai figli e successori di Clodoveo, ovvero Teodorico I, Clodomiro, Childeberto I e Clotario I, che si spartiscono il regno franco non riuscendo per\u00f2 a convivere pacificamente. Emerge anche la figura positiva di Teodeberto, nipote di Clodoveo e figlio di Teodorico I: il terzo libro termina con la sua morte.\nLIBRO IV: muoiono gli ultimi due figli di Clodoveo, Childeberto e Clotario, che aveva governato da solo l\u2019intero regno franco negli ultimi anni di vita. I figli di Clotario si dividono il regno e si impone Sigiberto. Il quarto libro si conclude con la morte di quest\u2019ultimo e ormai si giunge alla narrazione della storia contemporanea a Gregorio.\nLIBRO V: si raccontano le vicende del regno di Childeberto II, figlio di Sigiberto, e di sua madre Brunechilde; Gregorio introduce anche la figura negativa di Chilperico I e di Fredegonda e si racconta dell\u2019uccisione di due suoi figli, Meroveo e Clodoveo.\nLIBRO VI: Childeberto II si allea con lo zio Chilperico, di cui Gregorio offre un ritratto poco edificante, e il libro si conclude con il racconto dell\u2019assassinio di Chilperico stesso (avvenuto nel 584).\nLIBRO VII: emerge la figura positiva di Gontrano, figlio di Clotario I e zio adottivo di Childeberto II. Si narra anche la ribellione e l\u2019uccisione di Gundovaldo, che si dichiara figlio illegittimo di Clotario I e si scontra con Gontrano, uscendone sconfitto.\nLIBRO VIII: Gontrano prova a portare a compimento il suo progetto di pacificazione della Gallia insieme al nipote Childeberto, ma si ritrovano anche delle velate critiche ad alcune sue decisioni, come la scelta di Gontrano di far nominare vescovo un laico, Desiderio, violando il precedente giuramento di non nominare pi\u00f9 come vescovi dei laici.\nLIBRO IX: prosegue il racconto delle vicende che vedono protagonisti Gontrano e Childeberto e in particolare la loro politica estera. Gontrano \u00e8 sconfitto dai Britanni e dai Visigoti. Si racconta anche lo scandalo del monastero di Poitiers provocato dalla ribellione di Clotilde, figlia di Chilperico II e moglie di Clotario I. Gregorio fu scelto, insieme ad altri, come giudice della controversia, sulla quale aveva gi\u00e0 ricevuto informazioni dalle monache fuggite dal convento e passate a Tours per recarsi poi a corte.\nLIBRO X: si raccontano le ultime gesta di Gontrano e Childeberto. L\u2019opera si conclude con una ricapitolazione di tutti i vescovi di Tours predecessori di Gregorio.\nQuesta imponente opera di Gregorio \u00e8 estremamente rilevante per conoscere l\u2019et\u00e0 merovingica.\nImportanti modelli per Gregorio nella stesura della sua \"Historia\" furono le opere di Orosio, Renato Profuturo Frigiredo e Sulpicio Alessandro, insieme alla tradizione orale e annalistica andata oggi perduta.\nL\u2019opera di Gregorio \u00e8 fonte di grande interesse anche per quanto riguarda la veste linguistica, che rispecchia un uso del latino lontano da quello della tradizione classica e in linea con quello contemporaneo a Gregorio. Proprio Gregorio, all\u2019inizio del primo libro della \"Historia Francorum\", si scusa con il lettore per gli errori grammaticali che si possono riscontrare nella sua opera e afferma di non aver ricevuto un\u2019istruzione solida nella materia. Lo stile di Gregorio \u00e8 stato definito \"rusticus\", principalmente a causa di una certa irregolarit\u00e0 dei periodi e di un\u2019asprezza della frase. La sua scrittura non \u00e8 elegante se comparata a quella dei modelli classici, ma la sua abilit\u00e0 di narratore e cifra stilistica consiste proprio nella capacit\u00e0 di rendere vivo ci\u00f2 che racconta e di descrivere con vigore e partecipazione fatti a cui egli stesso, soprattutto negli ultimi libri, talvolta ha assistito.\nTradizione manoscritta della \"Historia Francorum\".\nL\"Historia Francorum\" \u00e8 il pi\u00f9 ampio testo letterario trasmesso in manoscritti di et\u00e0 merovingica.\nIl testo dell\u2019opera che viene diffuso e letto non corrisponde all\u2019originale scritto da Gregorio, bench\u00e9 egli stesso avesse chiesto di rispettarne la stesura. Tutte le versioni in cui l\u2019opera \u00e8 stata conosciuta derivano da esemplari che probabilmente discendevano da un archetipo (oggi perduto) conservato a Tours. Alcuni frammenti e la tradizione indiretta (canoni, omelie, testi agiografici) testimoniano per\u00f2 che l'opera circolava anche nella versione completa in 10 libri licenziata da Gregorio.\nI rami della tradizione sono quattro (A, B, C, D) e il pi\u00f9 vicino all\u2019autore \u00e8 il ramo A: il testimone pi\u00f9 antico \u00e8 della prima met\u00e0 del VII secolo ed \u00e8 il manoscritto Copenhagen, Kongelige Bibliotek, Ny Kgl.Saml. 1878 f. (O.8) (A2), che tramanda 17 capitoli ed \u00e8 molto vicino alla data di composizione dell\"Historia\". Esso \u00e8 giunto diviso in tre parti frammentarie ed \u00e8 originario della regione della Loira. Il manoscritto 275 di Montecassino (A1) \u00e8 il testimone completo pi\u00f9 antico di A: risale al 1086/1087 e fu copiato a Montecassino, per volere dell\u2019abate Desiderio, forse su un modello che Paolo Diacono aveva portato da Lorsch. \nGeneralmente l\u2019opera circolava divisa, anche in base agli scopi politici perseguiti da chi usufruiva dell\"Historia\" (nell\u2019edizione del ramo B ad esempio, diffusa nel nord- est della Francia, furono eliminati gli ultimi quattro capitoli, che mettono generalmente in buona luce Gontrano). \n\"Libri VIII miraculorum\".\nAppartenente al genere agiografico e perci\u00f2 in linea con la tradizione letteraria dell\u2019epoca, si tratta di una vasta raccolta (costituita da 8 libri) di vite di santi, che contiene:\nLo scopo della raccolta \u00e8 di offrire ai fedeli modelli di vita esemplare cristiana e di narrare le vicende di santi e martiri pi\u00f9 o meno noti. Quest\u2019opera di Gregorio \u00e8 spesso associata per la sua funzione ai \"Dialogi\" di Gregorio Magno. Grande rilievo viene dato soprattutto alla figura di san Martino di Tours, a cui Gregorio \u00e8 particolarmente legato per via della guarigione ricevuta grazie a lui in giovent\u00f9 e per il suo episcopato proprio nella citt\u00e0 di Tours. I quattro libri dedicati a san Martino, separati spesso dal resto dell\u2019opera, sono stati infatti i pi\u00f9 copiati.\nLa diffusione di questi otto libri \u00e8 estremamente complessa: spesso ne vengono adoperati singoli capitoli o parti, inseriti in leggendari e messi in circolazione anche in forma anonima. Il numero elevato di manoscritti in cui sono trasmessi questi libri offre inoltre un\u2019alta probabilit\u00e0 di contaminazione tra i testi.\nLa grande fortuna dell\u2019opera risale all\u2019et\u00e0 carolingia e non sono pervenuti manoscritti antichi. I manoscritti pi\u00f9 importanti, secondo l\u2019editore Bruno Krusch, sono Paris, Biblioth\u00e8que Nationale, lat. 2204 (IX secolo), per la sua vicinanza linguistica al ramo B della tradizione della \"Historia Francorum\", e Paris, Biblioth\u00e8que Nationale, lat. 2205 (X secolo).\nOpere minori.\nTra le opere minori e meno conosciute di Gregorio di Tours si possono annoverare:\nBibliografia.\nPer tutte le altre opere non presenti nell\u2019elenco si rimanda all\u2019edizione dell\u2019intera produzione di Gregorio citata al primo punto."}
{"id": "12175", "revid": "9", "url": "https://it.wikipedia.org/wiki?curid=12175", "title": "San Gregorio di Tours", "text": ""}
{"id": "12176", "revid": "2049984", "url": "https://it.wikipedia.org/wiki?curid=12176", "title": "Tarquinia", "text": "Tarquinia \u00e8 un comune italiano di abitanti della provincia di Viterbo nel Lazio.\nGeografia fisica.\nTerritorio.\nTarquinia (in tarquiniese \"Tarquigna\") si trova a 133\u00a0m d'altitudine su un colle dominante da sinistra il basso corso del fiume Marta, presso la Via Aurelia, nella Maremma laziale non distante dalla Toscana.\nNel territorio comunale scorrono anche il torrente Arrone, che segna il confine con il territorio di Montalto di Castro, e il fiume Mignone.\nClima.\nClassificazione climatica: zona D, 1658 GR/G\nStoria.\nLa citt\u00e0 di Tarquinia (\"Tarquinii\" in latino e \"Tarch(u)na\" in etrusco, derivante dal nome del mitico Tarconte) fu uno dei pi\u00f9 antichi e importanti insediamenti della dodecapoli etrusca. In rapporto con Roma fin da epoca molto antica, diede a questa citt\u00e0 la dinastia dei re Etruschi (Tarquinio Prisco, Servio Tullio e Tarquinio il Superbo) che svolse un ruolo di primaria importanza nella storia della citt\u00e0 latina (fine del VII e VI secolo a.C.).\nTarquinia entr\u00f2 pi\u00f9 volte in guerra con Roma e da questa fu infine sottomessa dopo la battaglia di Sentino, nel 295 a.C. Da allora Tarquinia fece parte dei territori romani nella \"regio VII Etruria\". Sul suo litorale si svilupp\u00f2 la colonia marittima di Gravisca, che fino alla fondazione di Centumcellae (oggi Civitavecchia) da parte dell'imperatore Traiano nel II secolo dopo Cristo, rappresent\u00f2 il principale porto dell'Etruria meridionale, abbandonato in seguito alle scorrerie dei corsari saraceni in epoca altomedievale.\nNel V secolo pass\u00f2 sotto il regno romano-gotico di Teodorico. Nella prima met\u00e0 del VI secolo si trov\u00f2 coinvolta nella guerra gotica e nella seconda met\u00e0 del secolo entr\u00f2 a far parte del longobardo ducato di Tuscia. Nella seconda met\u00e0 dell'VIII secolo fu prima acquisita ai domini carolingi e poi donata al pontefice come parte del neo-costituito Stato della Chiesa.\nProbabilmente gi\u00e0 a partire dal VI secolo si ebbe l'iniziale graduale spopolamento dell'abitato etrusco-romano, che and\u00f2 accentuandosi in et\u00e0 medievale, per poi completarsi nel tardo medioevo, quando la citt\u00e0 antica si era ridotta a poco pi\u00f9 di un castello fortificato. Le cause vanno rintracciate nelle devastazioni compiute dagli invasori germanici prima e nelle incursioni dei musulmani poi, che oltre a decimare la popolazione causarono una progressiva involuzione economica del territorio.\nA partire dall'VIII secolo d.C., su un colle contiguo alla citt\u00e0 antica, ma in vista del mare, \u00e8 attestata la presenza di una rocca detta \"Corgnetum\" o \"Cornietum\". Tra la fine del X e gli inizi dell'XI secolo, nei documenti troviamo nominato un Corgitus (dal 1004) o Torre di Corgnitu (dal 939). Da questo piccolo primo nucleo si svilupper\u00e0, nei secoli XI e XII, il centro medievale di Corneto.\nNel 1144 Corneto divenne libero comune italiano stipulando patti commerciali con Genova (nel 1177) e con Pisa (nel 1177). Nel XIII secolo resistette validamente all'assedio dell'imperatore Federico II. In questo periodo il territorio cornetano fu uno dei maggiori produttori ed esportatori di frumento in Italia. Inoltre, in seguito alla distruzione di Centumcellae da parte dei corsari barbareschi, a partire dal IX secolo riprese vita e importanza l'antico porto, abbandonato secoli prima, che diviene uno scalo di collegamento fra l'entroterra umbrolaziale e il Mediterraneo.\nIn questo contesto si inquadra lo scontro nel XIII e XIV secolo fra Corneto e citt\u00e0 maggiori, come Viterbo e Roma, che intendevano imporre il loro dominio approfittando della debolezza del potere pontificio, specie durante la cattivit\u00e0 avignonese. Corneto si oppose anche alle mire della Chiesa, ma la citt\u00e0 fu infine ridotta all'obbedienza dal cardinale Egidio Albornoz (1355) e da quel momento, anche se con brevi interruzioni, rimase stabilmente allo Stato Pontificio condividendone le vicende.\nNel 1435 papa Eugenio IV elev\u00f2 Corneto al rango di \"civitas\" e di sede vescovile, come premio ai meriti del cardinal Vitelleschi, nativo di Corneto, nel ristabilire il dominio papale sullo Stato della Chiesa.\nDa documenti rinvenuti nell'Archivio Storico del Comune di Tarquinia si hanno notizie della presenza di Albanesi a partire dal 1458, quando papa Pio II, il 17 settembre, scrive al \u201c\"diletto figlio nobil uomo conte di Pitigliano\"\u201d Aldobrandino II che un \u201c\"certo uomo albanese nella recente estate trascorsa ha incendiato nel territorio cornetano una gran quantit\u00e0 di frumento e poi di aver trovato rifugio, con la fuga, nel tuo castello dove tuttora si trova.\"\u201d\nNel 1484 andarono ad abitare a Corneto molte famiglie albanesi, per lo pi\u00f9 soldati (stradioti) a cui si aggiunsero via via altre famiglie albanesi per sottrarsi alla oppressione ottomana.\nIl 5 ottobre 1592, Flaminio Delfino, colonnello dell'esercito pontificio, arriv\u00f2 a Corneto per ristabilire la societ\u00e0 dei militi lancieri del capitano Elia Caputio albanese. Sempre nella stessa data del 5 ottobre del 1592, venne inviato un ordine scritto al colonnello Delfino, relativo alla dislocazione delle truppe pontificie nello Stato della Chiesa. Tra queste dislocazioni compare la Compagnia di Albanesi del Capitano Michele Papada (Papad\u00e0) alla quale venne ordinato di andare a prestare servizio nel territorio di Ancona, nelle marine e, quando necessitava, anche in quello di Jesi, per sette scudi al mese.\nIn una lettera datata 19 novembre della 1592 inviata dalla comunit\u00e0 di Corneto a Teophilo Scauri, Procuratore di Roma, si evince la venuta di una compagnia di soldati albanesi a cavallo del Capitano Elia Caputio i quali, dal momento che erano arrivati, avevano cominciato a mancare di rispetto, cosicch\u00e9 la comunit\u00e0 chiese un provvedimento per farli allontanare, altrimenti potevano nascere notevoli disordini. Inoltre gli Albanesi volevano che la comunit\u00e0 li provvedesse di 40 rubbi d\u2019orzo, il che non era possibile perch\u00e9 a Corneto non si trovava orzo. Non si accontentavano del fieno che gli dava la comunit\u00e0, tanto che ne rubavano nei magazzini, non tralasciando quant'altro vi trovavano.\nGli Albanesi di Corneto vennero incorporati nel tessuto sociale. Dal catasto urbano del 1798 risulta un agglomerato di abitazioni nel terziere di San Martino come \"contrada di Zinghereria\", noto in precedenza come il Terziere del Poggio, che viene tuttora riconosciuto con l\u2019appellativo di \"Zinghereria\".\nNel 1854 la diocesi di Corneto fu unita \"aeque principaliter\" alla diocesi di Civitavecchia. Nel 1986 le diocesi furono pienamente unite nella diocesi di Civitavecchia-Tarquinia.\nIn seguito alla costruzione del nuovo porto di Civitavecchia, erede dell'antica Centumcellae, con fortificazioni progettate da architetti del calibro di Michelangelo Buonarroti e Antonio da Sangallo, nel XV secolo Corneto perse nuovamente e definitivamente la sua funzione di porto dell'alto Lazio, il che determin\u00f2 una progressiva decadenza economica e demografica del territorio, interessato sempre pi\u00f9 dalla malaria a causa delle paludi costiere.\nNel periodo precedente la seconda guerra mondiale divenne sede della scuola di paracadutismo. Fu inoltre interessata da un massiccio programma di bonifiche da parte del regime fascista, seguito dalla riforma agraria del 1950: i due provvedimenti contribuirono al rilancio del settore agricolo e a un effimero sviluppo industriale collegato, attirando un'ingente immigrazione interna, soprattutto dalle Marche.\nA partire dagli anni 60 del XX secolo poi, con la costruzione lungo la costa di Lido di Tarquinia e di Marina Velca, si \u00e8 sviluppato anche un discreto turismo balneare.\nMonumenti e luoghi d'interesse.\nL'antico centro etrusco e romano sorgeva sull'altura detta \"La Civita\", alle spalle del \"colle dei Monterozzi\" dove sorge l'abitato odierno e dove si trova la necropoli antica (necropoli dei Monterozzi).\nArchitetture religiose.\nLe prime notizie storiche sulla chiesa di Santa Maria di Valverde risalgono al 1268, allorch\u00e9 nel convento, annesso alla chiesa, si stabilirono alcuni religiosi dell'Ordine dei Fratelli di Maria in Valle Viridis. Essi avevano il loro convento principale nelle Fiandre, nei pressi d\u00ec Bruxelles, in una valle chiamata appunto Valverde. Il complesso fu elevato a Santuario Diocesiano l'8 dicembre 1984 dall'allora Vescovo Girolamo Grillo, custodisce l'icona della Santa Patrona di Tarquinia, Santa Maria di Valverde (anno 1189 proveniente dalla terra Santa, terza Crociata). Oggi la custodia della chiesa \u00e8 affidata agli ordinati dell'associazione \"Devoti SS Madonna di Valverde\". L'8 maggio di ogni anno l'icona viene portata a spalla dai facchini appartenenti all'associazione, per le vie della citt\u00e0 etrusca in solenne processione.\nSiti archeologici.\nCitt\u00e0 etrusca.\nLe testimonianze pi\u00f9 antiche di abitato sul colle de \"La Civita\" risalgono a un grande centro proto-urbano del periodo villanoviano (IX-VIII secolo a.C.) che grazie alle ricerche topografiche si \u00e8 potuto calcolare attorno ai 150 ettari di estensione; non sono numerosi i resti dell'abitato, di cui sono visibili in particolare gli imponenti avanzi di un tempio, oggi detto Ara della Regina (44 \u00d7 25\u00a0m), datato intorno al IV - III secolo a.C.; l'edificio, con unica cella e colonnato, era costruito in tufo con sovrastrutture in legno e decorazioni fittili. \u00c8 identificabile il tracciato della cinta urbana, adattato all'altura per un percorso di 8\u00a0km circa (IV - V secolo a.C.).\nNecropoli.\nUn elemento di eccezionale interesse archeologico \u00e8 costituito dalle vaste necropoli, in particolare la necropoli dei Monterozzi, che racchiudono un gran numero di tombe a tumulo con camere scavate nella roccia, nelle quali \u00e8 conservata una straordinaria serie di dipinti, che rappresentano il pi\u00f9 cospicuo nucleo pittorico a noi giunto di arte etrusca e al tempo stesso il pi\u00f9 ampio documento di tutta la pittura antica prima dell'et\u00e0 imperiale romana. Le camere funerarie, modellate sugli interni delle abitazioni, presentano le pareti decorate a fresco su un leggero strato di intonaco, con scene di carattere magico-religioso raffiguranti banchetti funebri, danzatori, suonatori di aul\u00f3s, giocoleria, paesaggi, in cui \u00e8 impresso un movimento animato e armonioso, ritratto con colori intensi e vivaci. Dopo il V secolo a.C. figure di demoni e divinit\u00e0 si affiancano agli episodi di commiato, nell'accentuarsi del mostruoso e del patetico.\nSociet\u00e0.\nLingue e dialetti.\nIl dialetto tarquiniese, o \"cornetano\", si \u00e8 sviluppato in un territorio situato a nord di Roma, ed aperto pertanto ad influssi tanto di tipo romanesco quanto toscano: pur potendo essere fatto rientrare nei dialetti della Tuscia viterbese, se ne discosta per altre caratteristiche, per cui la sua classificazione risulta problematica, e pertanto sarebbe preferibile considerarlo un dialetto \"di transizione\". In ogni caso, esso presenta le maggiori affinit\u00e0 con la parlata di Montalto di Castro e di altre localit\u00e0 limitrofe della Maremma meridionale. A ci\u00f2 va aggiunto che, immediatamente dopo la battaglia di Castelfidardo del 1860, nelle campagne tarquiniesi si verific\u00f2 un massiccio afflusso di famiglie marchigiane, provenienti prevalentemente dalla provincia di Macerata, che si insediarono in Maremma per bonificarne le pianure: esse, data la scarsit\u00e0 di contatti con la popolazione tarquiniese del centro urbano, mantennero fino a circa mezzo\nsecolo fa le loro tradizioni e la loro parlata di tipo mediano, caratterizzata dall'articolo determinativo maschile \"lu\" e i suffissi in -u dagli originari vocaboli latini in -us/-um, nonch\u00e9 dal passaggio sistematico di \"b\" iniziale in \"v\" (\"vocca\" per \"bocca\").\nLe principali caratteristiche del dialetto cornetano sono le seguenti:\n\u2022 il passaggio di \"-i\" finale, maschile e femminile, in \"-e\", caratteristica tipica di molte\naree che vanno dall'entrorerra marchigiano centrale (Arcevia in provincia di Ancona), all'Umbria (Assisi, antico dialetto perugino, Todi ed Orvieto), fino a giungere alle localit\u00e0 viterbesi e grossetane meridionali, e i cui ultimi effetti si avvertivano nell'antico dialetto di Civitavecchia. Pertanto si avranno ad es. \"le baffe\" per \"i baffi\", \"le parte\" per \"le parti\", \"l'omine morte\" per \"gli uomini morti\", ecc.;\n\u2022 l'oscillazione dell'articolo determinativo maschile singolare, che pu\u00f2 essere reso, a seconda dei casi, in \"er\", come in romanesco, \"el\" o \"l\", come nel viterbese settentrionale e nel toscano meridionale: tale spiccata variabilit\u00e0 costituisce una dimostrazione lampante del carattere di transizione del tarquiniese; \u00e8 da notare che i termini inizianti con la lettera \"z\" vengono preceduti da \"el\" o l, anzich\u00e9 da \"lo\" come in italiano o da \"o\" come a Roma, per cui si avr\u00e0 ad es. \"l zucchero\", \"l zaino\", ecc., e da ci\u00f2 deriva che anche gli indeterminativi che precedono \"z\" o \"s\" impura vengono resi come un o \"n,\" ad es. \"un zoccolo o n zoccolo\";\n\u2022 vi sono poi numerose peculiarit\u00e0 nella resa di vocaboli, e che ovviamente vanno perdendosi nella parlata attuale: ad es. \"la grotta-le\ngrotte\" diviene \"la grotte-le grotti\", \"la mano-le mani\" diventa \"la mano-le mano\", ecc.;\n\u2022 comunemente ad altre parlate dell'Italia centrale umbra e toscana, gli aggettivi possessivi \"mio, tuo, suo\" divengono \"mi', tu', su,\" in ogni vocabolo, e non solo per i nomi di parentela come nel romanesco: ad es. \"l tu' cane\", \"le su' cane\", per \"il tuo cane\", \"i suoi cani\"; gli stessi articoli, resi al plurale, quando seguono il nome, divengono \"mie, tue, sue\", ad es. \"pensa a l'affare tue che io penso a le mie\";\n\u2022 i pronomi personali \"lui\" e \"lei\" diventano rispettivamente \"l\u00f9\" e \"l\u00e8\", come in molte altre parti dell'Italia centrale, specie l'Umbria; a loro volta, \"noi\" e \"voi\" diventano \"no\"e \"vo\";\n\u2022 si verifica l'apocope, ossia la caduta della sillaba finale, in vocaboli come \"padre, madre, zio\", che dicentano \"pa', ma', zi, ad es. \"l mi' pa\", \"la su' ma, \"'l zi' 'Ntogno\" (\"lo zio Antonio\"): tale fenomeno \u00e8 riscontrabile soprattutto in Toscana;\n\u2022 come nel romanesco, si verifica il passaggio di LD in LL nella sola parola \"callo-a\" per \"caldo-a\", a differenza di quanto accade nei dialetti italiani mediani e in quelli meridionali, ove il fenomeno si verifica in maniera sistematica;\n\u2022 le preposizioni articolate vengono rese in modo distaccato dagli articoli, ad es. \"de le case\" per \"delle case\", \"a la scola\" per \"alla scuola\": tale fenomeno \u00e8 molto comune anche nei dialetti umbri, marchigiani ed abruzzesi;\n\u2022 come a Roma e nel resto del Lazio (e non solo), si verifica il raddoppiamento sistematico di \"b\", \"z\" e g\" (ad es. \"tabbella\", \"azzione\", \"paggella\", ecc.);\n\u2022 \u00e8 possibile riscontrare alcune sporadiche divergenze nell'apertura e chiusura dellevocali rispetto all'italiano di Roma: ad es. \"n\u00f2me\", di contro al romano (ed italiano standard) \"n\u00f3me\", oppure viceversa \"d\u00f3po\", come in toscano ed italiano standard, di contro al romano \"d\u00f2po\", ed ancora i suffissi in \"-esimo/a\" sono resi aperti come in toscano, umbro e marchigiano (nonch\u00e9 in italiano standard), a differenza del romano, che li pronuncia chiusi, ad es. \"quindic\u00e8simo\" e non \"quindic\u00e9simo\";\n\u2022 nel vernacolo \u00e8 possibile riscontrare, come nel resto del Lazio settentrionale, la forma toscana \"via\" usata in fine di frase, ad es. \"famo questo, via!\", mentre a Roma si usa comunemente \"va'\"; ancora, sono in uso come in Toscana in diminutivi col suffisso in \"-ino/a\": ad es. \"cosina\", in luogo del romano (ed anche italiano) \"cosetta\";\n\u2022 relativamente infine ai verbi, sono da registrare forme particolari, rinvenibili qua e l\u00e0 anche nel romanesco ed in altri vernacoli, come la prima persona del condizionale presente coincide con la terza (ad es. \"io avrebbe, l\u00f9 avrebbe\"); sempre nel condizionale presente la prima e la seconda persona plurale assumono una forma promiscua fra il condizionale stesso e l'imperfetto congiuntivo, ad es. \"no' avessimo\" per \"noi avremmo\", oppure \"avressivo\" per \"voi avreste\", dove si pu\u00f2 notare che il \"vo\"' \u00e8 unito al verbo, un po' come accade in francese; ancora, le deformazioni coinvolgono pure i passati remoti, dove, in luogo della prima plurale di questa forma verbale, viene usata la prima plurale dell'imperfetto congiuntivo, ad es. \"noi avemmo\" diventa \"no' avessimo\": si tratta di un uso presente pure nel toscano dei secoli XVI e XVII; si usano poi forme come \"cantono\" e \"cantavono\"; al participio passato, \"creduto\"\ndiviene \"creso\", \"sceso\" diventa \"scento\", e da \"spandere\" abbiamo \"spaso\", quest'ultima forma in uso pure in Umbria, Marche ed Abruzzo; infine, l'imperativo del verbo \"essere\", \"sii\", diventa \"esse\" o, come a Roma, \"essi\", ad es. \"esse/-i bono\" per \"sii buono\".\nCultura.\nArte.\nAl Rinascimento appartengono anche gli eleganti affreschi di Antonio del Massaro da Viterbo (detto \"il Pastura\") nel coro del duomo e quelli di autore ignoto nel palazzo Vitelleschi.\nEconomia.\nPer il settore agricolo si producono nel territorio cereali e ortaggi e viene praticato l'allevamento. Sviluppato \u00e8 anche il settore turistico, grazie i cospicui resti della citt\u00e0 etrusca. Sulla costa si trova inoltre la stazione balneare del Lido di Tarquinia.\nTra le attivit\u00e0 economiche pi\u00f9 tradizionali e rinomate vi sono quelle artigianali, come l'arte della ceramica, della terracotta e del ferro.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 1.165 imprese operanti nel territorio comunale, che rappresentavano il 4,98% del totale provinciale (23.371 imprese attive), hanno occupato 3.330 addetti, il 5,61% del dato provinciale (59.399 addetti); in media, ogni impresa nel 2015 ha occupato poco meno di tre persone (2,86).\nInfrastrutture e trasporti.\nStrade.\n\u00c8 servita dallo svincolo omonimo dell'autostrada A12 Roma-Tarquinia, che termina pochi chilometri dopo reinnestandosi sulla SS1 Aurelia in direzione Montalto di Castro. Importante anche il vicino svincolo di \"Monte Romano\" che collega Tarquinia alla Aurelia bis e alla (in parte in costruzione) Strada statale 675 Umbro-Laziale.\nInoltre \u00e8 collegata tramite la Strada Provinciale 3 \"Tarquiniese\" a Tuscania.\nFerrovie.\nLa citt\u00e0 \u00e8 servita dalla stazione di Tarquinia, posta sulla linea Tirrenica.\nAeroporto.\nTarquinia ebbe un importante aeroporto militare, costituito nel 1936 e che tra il 1940 e il 1943 fu la sede della \"Prima scuola di paracadutisti d\u2019Italia\". \nNell'estate del 1943 divenne base del 5\u00ba Stormo Tuffatori (101\u00ba e 102\u00ba Gruppo) comandato dal giovane asso Giuseppe Cenni (Medaglia d'oro al valor militare).\nOggi l'aeroporto \u00e8 in un avanzato stato di abbandono: una targa all'ingresso ricorda quello che fu.\nMobilit\u00e0 urbana.\nI trasporti pubblici urbani sono gestiti dalla societ\u00e0 Eusepi Trasporti, i trasporti interurbani vengono svolti con autobus gestiti dalla COTRAL.\nAmministrazione.\nNel 1922 Corneto Tarquinia, allora nella provincia di Roma, cambi\u00f2 denominazione in Tarquinia.\nNel 1928, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, un anno dopo che era stata istituita la provincia di Viterbo, Tarquinia pass\u00f2 dalla provincia di Roma a quella di Viterbo.\nAltre informazioni amministrative.\nClassificazione sismica: zona 3 (sismicit\u00e0 bassa), Ordinanza PCM 3274 del 20/03/2003"}
{"id": "12196", "revid": "124421557", "url": "https://it.wikipedia.org/wiki?curid=12196", "title": "Hard rock", "text": "Lhard rock \u00e8 un genere del rock, derivato principalmente dal rock and roll e dal blues rock, nato verso la met\u00e0 degli anni sessanta. Dall'hard rock derivano altri generi musicali di grande popolarit\u00e0, e in particolare l'heavy metal.\nCaratteristiche.\nL'hard rock \u00e8 una forma particolarmente grintosa e aggressiva di musica rock. La chitarra elettrica viene spesso enfatizzata tramite la distorsione e altri effetti, sia durante l'uso come chitarra ritmica, sia come chitarra solista. La batteria sovente viene adoperata in ritmi che guidano gli altri strumenti. Il basso viene solitamente usato insieme alla batteria: solo occasionalmente esegue dei riff, mentre viene pi\u00f9 spesso usato per scandire il ritmo del brano. Le voci sono frequentemente ringhianti e corpose. In alcuni casi si adopera il falsetto.\nL'hard rock \u00e8 stato spesso soprannominato dagli anglofoni \"cock rock\", per via della sua forte enfasi sulla sessualit\u00e0 e sulla virilit\u00e0, e poich\u00e9 viene spesso suonato e ascoltato dagli individui di sesso maschile. Nella maggior parte dei casi il pubblico appartiene maggiormente\nalla classe lavoratrice, occidentale e per lo pi\u00f9 di et\u00e0 adolescenziale.\nVerso la fine degli anni sessanta il termine heavy metal veniva usato come sinonimo di hard rock, ma cominci\u00f2 gradualmente a distinguersi da quest'ultimo e ad essere caratterizzato da un forte volume e una certa intensit\u00e0 del suono. Inoltre, al contrario dell'heavy metal, l'hard rock ha mantenuto una forte identit\u00e0 rock and roll: ne \u00e8 un esempio la presenza di swing nei \"riff\" hard rock, che in quelli dell'heavy metal \u00e8 totalmente assente, anzi spesso nell'heavy metal i \"riff\" sono delle melodie totalmente slegate dal resto del brano.\nL'heavy metal cominci\u00f2 ad assumere delle caratteristiche \"oscure\" dopo il successo dei Black Sabbath all'inizio degli anni settanta, e dagli anni ottanta si iniziarono a sviluppare diversi sottogeneri, raggruppati nel macro-genere extreme metal, che fu influenzato dall'hardcore punk, e che differenzi\u00f2 ulteriormente i due generi.\nNonostante queste differenze, alcune band non sono nettamente definibili con uno dei due generi, e spesso si trovano a met\u00e0 tra l'hard rock e l'heavy metal.\nStoria.\nSono in molti oggi a sostenere che gruppi rock &amp; roll e blues rock, come i Rolling Stones e chitarristi all'avanguardia, come Jimi Hendrix e Jimmy Page abbiano contribuito a far nascere lo stile hard rock; da alcune fonti questi esponenti ne sono addirittura definiti tali, ma sicuramente l'origine del rock duro ha contorni sfumati e va intersecandosi, come per tutti i generi musicali, con altre sonorit\u00e0 precedenti e coeve. Questo genere cominci\u00f2 a svilupparsi verso la fine degli anni sessanta come un'evoluzione del rock &amp; roll e blues rock. Per questo motivo, l'hard rock e parte dell'heavy metal possono essere considerati parte del rock &amp; roll, poich\u00e9 si considerano come evoluzioni pi\u00f9 dure ma strettamente imparentate con quest'ultimo.\nAnni sessanta, le origini.\nCome gi\u00e0 detto in precedenza, una delle influenze principali dell'hard rock fu la musica blues o derivati, specialmente la fusione del blues col rock &amp; roll che port\u00f2 alla nascita del british blues. Gruppi rock britannici come Rolling Stones, Beatles, gli Yardbirds, gli Who, i Cream e i Kinks variarono la struttura del rock &amp; roll classico: un sound pi\u00f9 duro, riff di chitarra pi\u00f9 pesanti, la batteria pi\u00f9 pestata e la voce pi\u00f9 aggressiva, questi elementi crearono le basi per lo sviluppo dell'hard rock. Le prime forme di hard rock possono essere riconosciute in brani come \"Helter Skelter\", \"Revolution\", \"I Want You (She's So Heavy)\" dei Beatles, \"I Can See for Miles\", \"My Generation\" dei The Who, e \"You Really Got Me\" dei The Kinks.\nAllo stesso tempo, il chitarrista Jimi Hendrix, cre\u00f2 un rock influenzato dallo psichedelico, ammiccando ai Beatles stessi e unendo elementi jazz, blues e rock &amp; roll, creando un genere unico.\nL'hard rock emerse da gruppi britannici dei tardi anni sessanta come i Led Zeppelin (1969) e Deep Purple (1968), che mischiarono il rock dei gruppi britannici con un'influenza blues rock pi\u00f9 presente e aggiungendone elementi psychedelic rock, progressive rock e generalmente art rock. Questi gruppi furono tra i primi esponenti dell'hard rock, e per alcuni anche dell'heavy metal, sfornando rispettivamente \"Led Zeppelin\" (1969), \"In Rock\" (1970) e seguiti da altri gruppi formatisi verso la fine degli anni sessanta, come Rush, Triumph, UFO.\nAnni settanta.\nNegli anni settanta l'hard rock avanzava in diverse forme e poteva essere identificato come appartenente a diverse correnti:\nAnni ottanta.\nNegli anni ottanta, l'hard rock nelle sue forme pi\u00f9 pure e caratteristiche declin\u00f2 per lasciare spazio a stili pi\u00f9 moderni, come l'heavy metal, che in ogni caso conservava in parte, delle caratteristiche tramandate dall'hard rock.\nTraendo contaminazioni dallo stile glam rock degli anni sessanta e settanta, molti gruppi fondarono un movimento musicale di spiccata rappresentazione e presenza scenica, sviluppatosi poi soprattutto negli Stati Uniti d'America nei primi anni ottanta come continuo del hard rock e dell'heavy metal. Questo genere fu un'evoluzione dell'Hard Rock e Heavy metal, e venne chiamato hair metal (talvolta chiamato anche glam metal.\nRelazioni tra hard rock e heavy metal.\nDurante la fine degli anni sessanta, l'hard rock pose le basi per lo sviluppo di un nuovo genere di musica, conosciuto come heavy metal, con sonorit\u00e0 generalmente pi\u00f9 dure e pesanti. Questo nuovo stile ha generato dibattiti e polemiche riguardanti la classificazione dei gruppi all'interno di queste due etichette.\nLe discussioni si sono spesso concentrate intorno al quesito \"questi gruppi sono catalogabili come hard rock o heavy metal?\". Come per tutte le forme d'arte, la musica presenta molti esempi ibridi, incroci, o gruppi ai limiti dei generi che possono essere classificati in pi\u00f9 di una categoria. Tuttavia tra hard rock e heavy metal non si pu\u00f2 parlare di incrocio come fossero stili estranei, visto che dal primo si sviluppa il secondo pi\u00f9 come una variante appesantita che come un genere differente o distaccato.\nInfatti il primo heavy metal, sorto a partire dai primi anni settanta, era riconoscibile semplicemente come una forma di hard rock pi\u00f9 dura, e non come un genere distaccato. Non a caso, tutti i gruppi heavy metal degli anni settanta sono sempre stati classificati anche come hard rock. Si possono citare ad esempio alcuni tra i maggiori esponenti di questo decennio, come Guns N' Roses , AC/DC, Queen, Kiss, Deep Purple, Montrose, Aerosmith, Uriah Heep, Mot\u00f6rhead, Rainbow, Scorpions, Blue \u00d6yster Cult, Ted Nugent, Thin Lizzy, UFO, Judas Priest, Van Halen e molti altri, i quali comunque venivano e vengono definiti con entrambi i generi.\nTuttavia, l'hard rock era una categoria pi\u00f9 ampia e generica, e non tutti i gruppi di questa corrente venivano riconosciuti come heavy metal, ad esempio Lynyrd Skynyrd, gli ZZ Top, i Mott the Hoople o gli Status Quo, questo per lasciare intendere come i due termini non fossero sinonimi, ma semplicemente, almeno in origine, il secondo incluso nel primo.\nFu appena alla fine degli anni settanta, con l'esplosione della New Wave of British Heavy Metal (letteralmente \"Nuova Ondata di Heavy Metal Britannico\"), che alcuni gruppi heavy metal iniziarono a differenziarsi dai canoni degli anni settanta, spesso abbandonando gli elementi di stampo hard rock e le influenze blues che avevano caratterizzato il genere nel primo periodo. Si pu\u00f2 dire che mentre le prime band heavy metal degli anni settanta in genere ponevano le loro radici anche nel rhythm &amp; blues, dai tardi anni settanta al contrario molti gruppi iniziarono a prendere ispirazione prevalentemente dal metal stesso. Fu la fase in cui l'heavy metal cominci\u00f2 a venire identificato con uno stile e un'identit\u00e0 propria, raggiungendo la massima definizione di genere. Questo nuovo modello venne considerato heavy metal puro, laddove la purezza stava ad indicare la frequente assenza di contaminazioni derivanti da altri stili di rock, contrariamente alle prime band del genere.\nBench\u00e9 molti gruppi NWOBHM continuarono a includere nella loro musica elementi hard rock, ad esempio Def Leppard, Saxon, Tygers of Pan Tang, Samson, Girlschool, Diamond Head, per altri, tra cui Iron Maiden, Angel Witch, Venom, Blitzkrieg o Grim Reaper, non fu pi\u00f9 riconoscibile tale influenza. Questo distacco dall'hard rock da parte di alcuni di questi gruppi, oltre a delineare una nuova forma di heavy metal classico, permise in seguito lo sviluppo di nuovi sottogeneri dalle caratteristiche ancora pi\u00f9 estreme, come lo speed e il thrash metal, che con l'hard rock non condividevano pi\u00f9 alcun elemento.\nComunque sempre negli anni 80, la musica heavy metal continu\u00f2 a risaltare l'hard rock nelle proprie sonorit\u00e0. Celebre esempio, nato in questo periodo con il nome hair, come parte dell'heavy metal classico, rimaneva riconoscibile come \"hard &amp; heavy\", analogamente al genere degli anni settanta. Tra i migliori esponenti di questa corrente si possono citare gruppi come Europe, M\u00f6tley Cr\u00fce, Dokken, Quiet Riot, Twisted Sister, Ratt, Cinderella, Guns N' Roses, Poison, Warrant, Great White, John Norum, Bon Jovi, Vain e molti altri.\nEsistendo quindi delle evidenti relazioni tra hard rock ed heavy metal, come detto, molti gruppi possono essere riconosciuti come appartenenti ad entrambi i generi.\nA dimostrazione di queste ipotesi, le seguenti tesi:"}
{"id": "12197", "revid": "1318658", "url": "https://it.wikipedia.org/wiki?curid=12197", "title": "Galli", "text": "Galli (in latino: \"Galli\"; in greco antico: \u0393\u03b1\u03bb\u03ac\u03c4\u03b1\u03b9, \"Gal\u00e1tai\") era il termine utilizzato dai Romani per indicare un insieme di popolazioni di cultura celtica, abitanti gran parte dell'Europa continentale durante l'et\u00e0 del ferro. L'area originariamente da loro abitata era chiamata Gallia, territorio che includeva le odierne aree di Francia, Belgio, Paesi Bassi, Svizzera e Italia settentrionale. La cultura gallica faceva parte dell'insieme delle culture celtiche, diffuse in gran parte dell'Europa, e la lingua gallica apparteneva alla famiglia delle lingue celtiche, costituendone il membro principale nel ramo continentale.\nI Galli emersero all'incirca nel V secolo dalla cultura di La T\u00e8ne e originariamente abitavano l'area compresa tra la Senna, il medio Reno, e l'alto Elba. A partire dal IV secolo si espansero nell'attuale Francia, Belgio, Paesi Bassi, Italia settentrionale, Svizzera, Germania centrale e meridionale, Austria, Repubblica Ceca e Slovacchia, grazie al controllo delle vie commerciali lungo i bacini dei fiumi Rodano, Senna, Reno e Danubio. Successivamente si espansero in Galizia, nei Balcani, in Transilvania e in Galazia (nell'Anatolia centrale).\nLa Gallia non fu mai unita sotto un unico capo o stato; i Galli erano politicamente divisi in molte trib\u00f9 e confederazioni indipendenti: erano entit\u00e0 politiche pi\u00f9 o meno definite e che parlavano diversi dialetti della stessa lingua, come ad esempio il galato e il norico. Pensavano di discendere dallo stesso ceppo ed erano consapevoli delle somiglianze che li univano. A questi legami, reali o mitici, che talvolta si traducevano in obblighi di solidariet\u00e0, di asilo, o di sostegno militare, si aggiungevano regolarmente alleanze di circostanza. A causa di queste alleanze ed equilibri geopolitici, alcune trib\u00f9 galliche minori erano sottoposte ad altre trib\u00f9 pi\u00f9 potenti, e insieme formavano grandi confederazioni come quelle degli Arverni e degli Edui. La maggior parte di queste popoli aveva una capitale, politica o religiosa, a cui facevano capo diverse comunit\u00e0 secondarie rurali, dai Romani chiamati \"pagi\", sparse nella campagna circondante. Il territorio di queste divisioni territoriali corrispondeva a quello delle successive \"civitates\", che sorgeranno durante la dominazione romana, e a entit\u00e0 territoriali ancora esistenti, come ad esempio le moderne diocesi della Francia. Il massimo splendore della cultura gallica venne raggiunto all'inizio del III secolo a.C.\nA seguito della prima guerra punica, la potenza in ascesa della Roma repubblicana inizi\u00f2 a contrastare la sfera d'influenza dei Galli. La battaglia di Talamone del 225 a.C. fu l'inizio di un graduale declino della potenza gallica nel II secolo a.C. e durante questo secolo vennero definitivamente inglobati nello stato romano sia i Galli dell'Italia settentrionale o cisalpini nella provincia della Gallia Cisalpina, sia quelli di gran parte dell'attuale Mezzogiorno francese nella provincia della Gallia Narbonense, quest'ultima talmente romanizzata ed economicamente importante in Gallia da essere \"la provincia\" per antonomasia (e Provenza deriva dal latino \"provincia\"). Le popolazioni galliche rimaste indipendenti vennero sottomesse a Roma a met\u00e0 del I secolo a.C., a seguito di una serie di campagne condotte da Giulio Cesare e narrate nel De bello Gallico. Tali campagne, protrattesi per sette anni, furono lunghe e sanguinose, costellate da episodi di eroismo da entrambe le parti e contraddistinte dalla tenace resistenza opposta dai Galli ai propri avversari, soprattutto quando, sotto la pressione della minaccia romana, seppero trovare una guida riconosciuta nella figura di Vercingetorige. Successivamente la Gallia venne ripartita in varie province facenti parte dell'Impero Romano e e i Galli vennero sottoposti a un intenso processo di latinizzazione; i segni peculiari della civilt\u00e0 gallica si affievolirono allora progressivamente e sopravvissero solo in alcuni ambiti: la cultura materiale di La T\u00e8ne scomparve all'inizio del I secolo d.C., l'uso della lingua gallica divenne marginale e diffuso specialmente nelle campagne e in zone recesse della Gallia, confinato a testi religiosi (di cui eminente esempio \u00e8 il calendario di Coligny), a vantaggio dell'ascesa del latino nella regione. I pantheon gallici sopravvissero parzialmente, talvolta mescolati, anche a causa della tendenza sincretistica della religione romana, con divinit\u00e0 greche e romane che si imposero poi nei culti pubblici delle citt\u00e0 gallo-romane soggette al potere di Roma e integrate nelle province della Gallia. La fusione tra la cultura gallica e quella romana diede origine alla cultura ibrida gallo-romana, sostrato fondamentale della lingua e della cultura francesi.\nEtnonimo.\nIl termine latino \"Galli\" \u00e8 strettamente correlato al termine greco \"Galatai\" (), etnonimo attestato sin dal III secolo a.C. e che i Greci riferivano alle trib\u00f9 celtiche che invasero la Tracia spingendosi con una serie di spedizioni fin nel cuore della Grecia e in Anatolia, dove fondarono il regno di Galazia. Per l'elemento \"Gal-\" \u00e8 stata ipotizzata una derivazione dalla radice celtica \"*gal-\" (\"potere\", \"forza\"), con probabile estensione nasale \"*gal-n-\", o dalla radice indoeuropea \"*kelH-\" (\"essere elevato\"). In entrambi i casi, trattandosi di un attributo positivo, potrebbe essere stato un endoetnonimo, anche se probabilmente riferito ad un singolo gruppo cui appartenevano le trib\u00f9 celtiche spintesi nella penisola balcanica e nel centro della Turchia, piuttosto che all'intero popolo dei Celti.\nIl termine \"Celti\" (in latino \"Celt\u00e6\") con cui oggi indichiamo l'intero popolo condividente la stessa origine etnica, culturale e lo stesso fondo linguistico, deriva dal greco \"Keltoi\"/ (Ecateo Milesio ed Erodoto) o \"Keltai\"/ (Aristotele e Plutarco), che \u00e8 il primo attestato etnonimo riferentesi ai Celti nel momento in cui i Greci vi vennero a contatto alla fondazione della colonia greca di \"Massalia\", l'odierna Marsiglia. Probabilmente anche il termine \"Celti\" era proprio di una singola trib\u00f9 dell'area dell'odierna Francia meridionale, poi applicato per estensione a tutte le genti affini.\nSeguendo il metodo comparativo-ricostruzionistico, la radice pi\u00f9 probabile sembra ad ogni modo essere quella protoindoeuropea \"*kelh\u2082-\", col significato di \"colpire, rompere\": a sostegno di questa tesi, oltre al medio irlandese \"cellach\" \"conflitto, scontro\", si possono citare la radice post-IE \"*kell\u0101ko-\" \"contesa, guerra\"; il teonimo gallico \"Su-cellos\" (\"buon colpitore\", nome della divinit\u00e0 celtica dell'agricoltura, delle foreste e delle bevande alcoliche: Sucellos); la radice protoceltica \"*klad-ye-ti\" \"combattere, pugnalare\" (da cui l'irlandese \"claidh\" e il gallese \"claddu\"; il latino \"gladius\" \u00e8 dal gallico \"*kladyos\", termine derivato dal protoceltico \"*kladiwos\", formato da \"*kladyeti\" + \"*-wos\"), la cui prima parte protoindoeuropea \"*kl\u0325(d\u02b0)-\" pu\u00f2, attraverso la sonorizzazione di *k- in *g- (testimoniata dall'oscillazione \"kel-\"/\"gal-\") e la metatesi di *-a-, frutto dell'evoluzione della sonante *-l\u0325- (ottenuta dal grado apofonico zero della radice \"*kel-\") in *-la-, connettere sia la radice di \"Galli\" che quella di \"Celt\u00e6\", anche perch\u00e9 \"Galli\"/\"Galat\u00e6\" sembra esito pi\u00f9 recente di \"Celt\u00e6\" (confermando il passaggio linguistico) e pu\u00f2 essere stato nome di alcune trib\u00f9 pi\u00f9 vicine al mondo greco-romano (i \"Galli\" erano innanzitutto i Celti d'Italia e di Brenno contro cui i Romani combatterono agli inizi, mentre i \"\u0393\u03b1\u03bb\u03ac\u03c4\u03b1\u03b9\" erano le ondate che i Greci avevano contrastato nel periodo ellenistico e i gruppi che avevano dato origine al regno di Tylis e al regno della Galazia).\nIn conclusione, non si conosce realmente l'endoetnonimo con cui i Celti erano soliti chiamarsi in quanto popolo unito sotto l'aspetto linguistico, culturale, etnico e sociale, e nemmeno se avessero una vera oscienza nazionale e un etnonimo dedicato alla loro totalit\u00e0.\nStoria.\nLe origini.\nI Celti, probabilmente formatisi come popolo indoeuropeo a s\u00e9 stante in un'area dell'Europa centrale compresa tra le attuali Germania meridionale e la Francia orientale in seno alla cultura dei campi di urne (XIII - met\u00e0 dell'VIII secolo a.C.), si espansero fino alle coste atlantiche dell'odierna Francia e lungo il corso del Reno tra i secoli VIII e V a.C., nel corso dell'Et\u00e0 del Ferro (culture di Hallstatt e di La T\u00e8ne). Pi\u00f9 tardi, a partire dal 400 a.C. circa, penetrarono nell'odierna Italia settentrionale, anche se lo storico Tito Livio riporta di invasioni precedenti, come quella semi-leggendaria capeggiata da Belloveso, e l'archeologia testimonia avvenuti contatti e graduali celtizzazioni di popolazioni preesistenti come Reti e Liguri.\nLa cultura propriamente gallica emerse gradatamente tra le culture celtiche nel corso del I millennio a.C. nella temperie della Cultura di Hallstatt, caratterizzata dalla massiccia diffusione della siderurgia e dal controllo dei commerci con l'area mediterranea e nordeuropea. Si pensa che il protoceltico, con tutte le limitazioni di questo approccio di livellamento delle variazioni sociolinguistiche e geografiche, sia stato parlato proprio all'inizio del I millennio a.C. e che abbia iniziato a frammentarsi verso il VI secolo a.C.\nProblematica la datazione dell'espansione celtica nelle Isole Britanniche, da intendersi pi\u00f9 come graduale influenza culturale e commerciale sulle popolazioni preesistenti seguita da fusione e occupazione che come invasione militare su larga scala.\nIV-II secolo a.C..\nL'insediamento nella Gallia cisalpina.\nA partire dall'inizio del IV secolo a.C., migrazioni di popolazioni celtiche attraversarono a pi\u00f9 riprese le Alpi e si installarono nella Pianura Padana. Vennero cos\u00ec a contatto con i Liguri e i Veneti, popoli con i quali si scontrarono e che in parte assorbirono, e gli Etruschi, i quali vennero inizialmente cacciati al di l\u00e0 degli Appennini ma con i quali gli invasori strinsero anche proficue alleanze e favorirono una confluenza culturale, fino ad arrivare in alcuni casi addirittura a miscegenazioni. In seguito continuarono a premere verso sud, tanto che nel 388 a.C. la trib\u00f9 dei Senoni attacc\u00f2 e assedi\u00f2 Chiusi e poco pi\u00f9 tardi, guidata dal suo \"rix\" Brenno, appellativo assunto dai comandanti galli in periodo di guerra, saccheggi\u00f2 Roma (nel 390 a.C. o, pi\u00f9 probabilmente, nel 386 a.C.). Nel 385 a.C. i Senoni si installarono definitivamente nel Piceno settentrionale, colonizzando interamente nel 322 a.C. quello che sar\u00e0 conosciuto come \"Ager Gallicus\".\nIn seguito i Galli cisalpini presero parte a varie iniziative militari contro l'ascesa di Roma, dalle guerre sannitiche alle guerre puniche (un forte contingente gallico, specialmente di cavalleria, era presente alla battaglia di Canne), prima di essere assoggettati definitivamente con una serie di operazioni militari condotte dai Romani a cavallo tra III secolo a.C. e II secolo a.C.\nIl frazionamento della Gallia transalpina.\nI Galli stanziati al di l\u00e0 delle Alpi o transalpini erano frazionati in numerose trib\u00f9. Cesare attesta che al momento delle sue campagne si distinguevano due fazioni, capeggiate rispettivamente dagli Edui e dai Sequani, presto scalzati dai Remi.\nLa conquista romana.\nL'occupazione romana della Gallia cisalpina avvenne in seguito a una serie di battaglie (Sentino, 295 a.C.; Talamone, 225 a.C.; Clastidium, 222 a.C.) condotte contro le varie trib\u00f9 che appoggiavano volta per volta i nemici di Roma, dagli Italici ai Cartaginesi. Non \u00e8 nota la data dell'istituzione della provincia della Gallia cisalpina, sottoposta per tutto il II secolo a.C. a un intenso processo di latinizzazione attraverso la creazione di numerose colonie romane, anche se probabilmente avvenne intorno al 90 a.C.: \u00e8 certo che fu una provincia romana dall'81 a.C. al 42 a.C., quando fu \"de iure\" fusa nell'Italia romana come indicato negli inediti \"Acta Caesaris\".\nLa conquista della Gallia meridionale inizi\u00f2 attorno al 125 - 121 a.C. con l'occupazione di tutta la fascia mediterranea fra le Alpi liguri e l'Hispania e successivamente venne organizzata in provincia con capitale Narbona (fondata nel 118 a.C.). Figura chiave di questa fase pu\u00f2 essere considerato Quinto Fabio Massimo Allobrogico.\nIl dominio romano sulla regione pot\u00e9 dirsi compiuto solo nel 58-51 a.C. grazie alle campagne di Giulio Cesare, che sconfisse le trib\u00f9 celtiche in Gallia e nelle Isole britanniche e descrisse le sue esperienze nel \"De bello Gallico\" (in italiano, \"Sulla guerra gallica\" o \"La guerra gallica\"). In questa guerra Cesare si avvalse anche dell'alleanza di molte popolazioni della Gallia, che ottenne in cambio di una serie di concessioni, successivamente non avallate dal Senato romano; fra queste, l'estensione del diritto latino. Al ritorno dalla guerra, Roma si rifiut\u00f2 di onorare il patto, dato che l'estensione del diritto latino ai Galli avrebbe comportato il riconoscimento di uno status che li avrebbe quasi equiparati ai cittadini romani. Qualche anno pi\u00f9 tardi, fu lo stesso Giulio Cesare, uscito nel frattempo vittorioso dalla guerra civile, che concesse la cittadinanza romana e fece distribuire terre ai veterani galli che lo avevano seguito. Fu sempre Cesare che decise di costituire la prima legione non italica dell'esercito romano, la Legio V Alaudae o \"Legio Gallica\", interamente formata da guerrieri galli.\nL'intera regione venne divisa in et\u00e0 augustea in province, che originariamente erano quattro: la Gallia Narbonensis, la Gallia Aquitania, la Gallia Belgica e la Gallia Lugdunensis la cui capitale era \"Lugdunum\" (l'odierna Lione).\nLa situazione della Gallia indipendente era caratterizzata soprattutto dall'assenza di veri e propri centri cittadini, paragonabili a quelli del mondo greco-romano, e dall'organizzazione per trib\u00f9, che impediva necessariamente la formazione di una solida struttura statale. Ci\u00f2 serve a spiegare sia il successo ottenuto da Cesare con forze relativamente esigue, sia l'esito diversissimo della dominazione romana in Occidente rispetto a quella stabilita in Oriente. In Grecia ed in Asia Minore le legioni dell'Urbe poterono imporsi, ma in definitiva la signoria di Roma fu, in quei paesi di antica civilt\u00e0, poco pi\u00f9 di una lunga parentesi; in Gallia invece la romanizzazione ebbe effetti permanenti ed irreversibili. Inoltre, il contatto col mondo mediterraneo avvenuto principalmente attraverso le spedizioni celtiche nei Balcani favor\u00ec quel cambiamento socioculturale che aiut\u00f2 i Romani in una lenta penetrazione nel mondo gallico che si concluse in conquista, a differenza di quanto accadde poco dopo coi Germani.\nDopo essere stato sottoposto alla crescente pressione da parte delle trib\u00f9 germaniche a partire dalla met\u00e0 del III secolo, il dominio romano in Gallia inizi\u00f2 comunque a crollare nel 406, quando un'orda di Vandali, Alani e Suebi, attravers\u00f2 il Reno, occupando gran parte della Gallia. Il potere romano sulla regione ebbe definitivamente termine con la sconfitta del governatore Siagrio da parte dei Franchi nel 486.\nI Galli dopo la caduta dell'Impero romano.\nNel VI secolo, la Gallia (che inizier\u00e0 a essere chiamata \"Francia\" solo secoli pi\u00f9 tardi, come si pu\u00f2 notare nella Canzone di Orlando dell'XI secolo) continuava ad essere divisa in tre parti storicamente e culturalmente, come gi\u00e0 era stata descritta da Cesare, anche se politicamente arrivava dalla bipartizione in diocesi di Gallia e diocesi delle Sette Province di et\u00e0 dioclezianea. I Franchi, che occupavano in origine solo alcune zone delle attuali Alta Francia e Grande Est, dopo la vittoria su Siagrio nella battaglia di Soissons e dopo aver sbaragliato i Visigoti nella battaglia di Vouill\u00e9, riuscirono a occupare la maggior parte del territorio gallico. Inizialmente, un regno visigoto era stato fondato nella regione sudoccidentale - che sarebbe divenuta l'Aquitania, prima abitata da una commistione di Celti e Aquitani - sotto concessione romana al re Walia nel 415 (i Visigoti diventavano cos\u00ec foederati dell'impero), poi i Visigoti conquistarono altre zone della Gallia meridionale e centrale, perse proprio con la suddetta battaglia di Vouill\u00e9 ad eccezione della Settimania. Mentre nelle aree che sarebbero divenute la Provenza e la Linguadoca una cultura gallo-romana continu\u00f2 almeno fino all'epoca di Gregorio di Tours, tutta la Gallia manteneva una popolazione composta per la maggior parte di gallo-romani e dominata da un ceto aristocratico franco e goto.\nDa citare anche il secondo regno dei Burgundi, alla fine inglobato nel regno franco, e l'occupazione della Bretagna da parte dei profughi britannici che scamparono alle invasioni anglosassoni della Britannia, portatori di una lingua brittonica che diverr\u00e0 il bretone.\nOrganizzazione politica.\nIl popolo.\nNel \"De bello Gallico\", Cesare descrive la popolazione gallica come un insieme di numerose trib\u00f9 che si comportano ognuna da stato autonomo in una sorta di organizzazione \"a citt\u00e0-stato\", tuttavia la situazione non era cos\u00ec semplice, e neanche recente, dato che \u00e8 attestata gi\u00e0 dai tempi dell'arrivo dei coloni focesi in Gallia nel sito di Massalia.\nL'unit\u00e0 di base era il popolo, \"touta\" in gallico, che poteva includere da qualche decina a qualche migliaia centinaia di persone. Tuttavia nessun popolo riusc\u00ec a crescere cos\u00ec tanto da poter controllare tutta la Gallia. Sembra invece che questo frazionamento fosse incentivato, dato che ogni trib\u00f9 era divisa in 2-3 pagus, entit\u00e0 etniche che mantenevano in parte una propria autonomia culturale, militare e economica. L'origine di questo sistema \u00e8 dovuta al funzionamento della vita politica: gli abitanti (solo quelli con il diritto di voto) praticavano una democrazia diretta, e partecipavano alle assemblee pubbliche, in cui non erano presenti pi\u00f9 un migliaio di partecipanti. Una comunit\u00e0 civica comprendente tutti i pagus, molto pi\u00f9 numerosa, avrebbe richiesto un sistema di elezione indiretta, tramite l'utilizzo di funzionari, e quindi molto pi\u00f9 complesso. A questo si aggiunge il fatto che i galli avessero rapporti clientelari e parentali piuttosto primitivi, preferendo avere rapporti con persone strette, come amici, familiari, padroni, vassalli o nemici. In pi\u00f9 i galli non vollero mai delegare ad altri dei settori considerati sacri, come la guerra, la gestione delle terre e delle ricchezze.\nLa figura del \"rix\" e la sua evoluzione.\nI grandi aristocratici dell'inizio del I millennio a.C. godevano di un'autorit\u00e0 data solo dalle loro terre e ricchezze, e che venne presto messa in discussione dai capi dei guerrieri, capaci di condurre in guerra l'esercito e di combattere al loro posto. I re gallici conservavano il loro potere fino a quando erano in grado di armare e pagare i guerrieri al loro servizio.\nGli storici classici a volte associavano questa figura, chiamato in gallico \"rix\", alla figura del re (\"rex\" in latino), tuttavia la sua funzione non era quella di un re in senso moderno, ma era pi\u00f9 simile a quella di una guida spirituale, circondata dalla casta sacerdotale druidica. Il \"rix\" spesso proveniva dalle famiglie aristocratiche, ma raramente il potere venivano trasmesso per via ereditaria (trasmettendo quantomeno un'idea di meritocrazia), e se questo avveniva la scelta era contestata dal popolo. Accadeva, inoltre, che gli aspiranti al trono venissero spesso messi a morte. Presso molte trib\u00f9 i \"rix\" vennero sostituiti da magistrati civili e militari, che forse conservavano il titolo ma venivano eletti dai loro pari in un'assemblea \"inter pares\", e nacque allora all'interno di varie trib\u00f9, con ruolo particolarmente importante presso gli Edui, la figura del vergobret, citato da Cesare e analizzato nel suo ruolo pi\u00f9 volte all'interno dell'opera.\nEconomia.\nAgricoltura.\nL'agricoltura divenne a partire del III secolo un'attivit\u00e0 di intenso sfruttamento del territorio, soprattutto nel nord della Gallia.\nVenivano coltivate principalmente leguminose e cereali come orzo, farro, spelta, piselli e fave. La fertilit\u00e0 in quest'area era assicurata dalla marnatura e la concimazione.\nAll'inizio ogni campo veniva seminato di 2-3 o tre specie diverse per ovviare alla distruzione di una cultura da parte di possibili malattie o condizioni climatiche avverse. In seguito quando gli agricoltori ebbero a disposizione tecniche pi\u00f9 sicure, si inizi\u00f2 a praticare la monocultura.\nAllevamento.\nI recinti presso i galli avevano funzione agricole, politiche e religiose, e vennero inizialmente usati per la pastorizia, gli animali erano tenuti lontani dalle abitazioni, dai campi, e dai boschi, in cui si intendeva utilizzare gli alberi. Per cause religiose l'allevamento si impose sulla caccia.\nGli animali selvatici, non rientravano nell'alimentazione ed erano considerati sacri e di propriet\u00e0 degli dei, solo alcuni nobili potevano cacciare la selvaggina e rispettando delle rigide regole; le prede venivano conteggiate e chi le aveva abbattute doveva, a seconda del tipo di animali e in base al numero di animali presi, fare un'offerta alla divinit\u00e0 a cui si riteneva aver sottratto l'animale. Possibile che la ricchezza personale fosse determinata dalle mandrie, e il fatto che gli animali pascolassero su delle terre faceva s\u00ec che anche le terre fossero di propriet\u00e0 dell'allevatore di quel bestiame.\nGli animali pi\u00f9 allevati erano maiali, capre, e pecore, buoi; la carne dei primi tre era quella pi\u00f9 consumata, mentre i buoi utilizzati per arare i campi, venivano consumati solo dai ricchi o in occasioni speciali. Diverse razze di cane erano allevate in base allo loro funzione: c'erano cani da guerra, e cani da caccia come i levrieri. La carne di cane era consumata spesso e la pelle veniva utilizzata per coprire letti e pavimenti.\nSociet\u00e0.\nLa donna.\nLa condizione della donna gallica era decisamente migliore dell'omologa romana e greca: occupava una posizione riconosciuta, Cesare documenta che le donne avevano un'indipendenza finanziaria ed erano padrone delle loro vite. Potevano divorziare, e in caso di morte del marito, recuperava la sua dote con aggiunta degli interessi prodotti dagli anni di matrimonio. Questa condizione riguardava sole le donne di classe agiata e si spiega con l'importante ruolo che possedevano all'interno della loro famiglia. Inoltre erano le donne a dirigere i terreni dei nobili, mentre i mariti erano impegnati in guerra per buona parte dell'anno. Le donne si occupavano dei lavori agricoli pi\u00f9 degli uomini. Secondo quanto riporta Plutarco i Galli (probabilmente solo alcune trib\u00f9) facevano partecipare le donne alle assemblee nel caso di questioni belliche e di trattati di pace.\nLa funzione politica delle donne era perlopi\u00f9 indiretta: erano queste con i loro matrimoni a suggellare le unioni tra diversi popoli.\nOrganizzazione sociale.\nLa struttura sociale articolata in tre classi: i guerrieri, i liberi (allevatori e agricoltori) e i sacerdoti, o druidi. Al di sotto di questi membri veri e propri del popolo, pare esistessero anche schiavi. Come tutti gli antichi popoli indoeuropei (e, in particolare, quelli celtici dei quali rappresentavano un ramo), si ripartivano in gruppi familiari; il padre aveva diritto di vita e di morte sulla moglie e sulla prole e i figli potevano presentarsi a lui solo nell'et\u00e0 di imbracciare le armi. I funerali, sfarzosi, prevedevano la cremazione mediante pire, nelle quali venivano gettati anche oggetti e animali cari dal defunto.\nLe famiglie erano a loro volta raccolte in numerose trib\u00f9. A capo delle trib\u00f9 l'assemblea del popolo in armi eleggeva un re (\"rix\" in gallico, usato come suffisso), mentre i rapporti tra le trib\u00f9 erano tenuti principalmente dai druidi.\nLa \"plebe\".\nLa base della piramide sociale era costituita da persone provviste di diritti, almeno formalmente e inizialmente, ma che a causa del frequente indebitamento si riducevano presto a una condizione servile, che Cesare definisce \"plebea\". Passati sotto servizio del ceto dominante, perdevano ogni voce in capitolo nelle decisioni politiche, ridotti al rango di schiavi.\nI guerrieri.\nIl potere politico e - soprattutto - militare era appannaggio della classe dei guerrieri, che mobilitava in massa nelle frequenti scaramucce che opponevano trib\u00f9 a trib\u00f9. Unica virt\u00f9 riconosciuta da questo ceto \u00e8 quella militare. I Galli, pur essendo dei guerrieri coraggiosi, mancavano delle qualit\u00e0 essenziali perch\u00e9 l'esercito potesse prevalere sulle armate romane: la disciplina, l'organizzazione e l'unit\u00e0 di comando. In quest'ultimo caso \u00e8 raro il caso di Vercingetorige a cui fu affidato il comando supremo nel corso dello scontro con i Romani durante la conquista della Gallia da parte di Gaio Giulio Cesare. Gli eserciti gallici, di norma, non erano omogenei. Al contrario, ognuna delle trib\u00f9 che li componevano, si batteva prima di tutto per i propri interessi. Erano, infatti, individualisti ed indisciplinati, anche se dotati di un coraggio non comune, tanto da essere riusciti in pi\u00f9 occasioni a battere gli stessi Romani. La cavalleria era considerata il reparto d'\u00e9lite e i suoi componenti portavano una cotta di maglia di ferro o un'armatura in cuoio, oltre ad uno scudo di dimensioni inferiori rispetto a quello della fanteria, che al contrario era molto grandi e composti di assicelle di legno, vimini intrecciati e ricoperti di cuoio. Erano inoltre armati, come la fanteria, di una lunga spada ed una lancia. I cavalli erano dotati, inoltre, di ferri o di zoccoli mobili di metallo, fissati con stringhe di cuoio. Alcuni fanti indossavano sul petto piastre di ferro, mentre altri combattevano nudi. Le lunghe spade che portavano erano ancorate a catene di ferro o bronzo, che pendevano lungo il loro fianco destro, e le loro lance avevano delle punte di ferro della lunghezza di un cubito e di poco meno di due palmi di larghezza, e i loro dardi avevano punte pi\u00f9 lunghe delle spade degli altri popoli.\nI druidi.\nI sacerdoti, o druidi, erano incaricati delle funzioni religiose, dei sacrifici - sia pubblici sia privati - e dell'interpretazione delle norme religiose, secondo la dottrina elaborata in Britannia e appresa dai druidi attraverso appositi viaggi di istruzione. Ricoprivano inoltre il ruolo di insegnanti e di giudici ed erano fortemente legati tra loro, indipendentemente dall'appartenenza alle varie trib\u00f9. Tali rapporti erano cementati dagli annuali convegni druidici, ospitati dalla Foresta dei Carnuti, ritenuta il centro della Gallia.\nEsentati dai tributi e dal servizio militare, i druidi erano i depositari della cultura tradizionale dei Galli, tramandata oralmente in forma poetica, e dello studio degli astri e dei loro movimenti, della grandezza del mondo e della terra, della natura delle cose, della forza e potest\u00e0 degli dei immortali.\nAspetto fisico.\nDescritti dalla fonti classiche come di costituzione fisica alta e robusta (che secondo i parametri dei Romani si aggirava intorno al metro e settanta), spesso con occhi, pelle e capelli chiari, i Galli indossavano tuniche dai colori sgargianti e maniche e brache.\nLo storico greco Diodoro Siculo li descrive cos\u00ec: \u00abEccedono di molto le dimensioni comuni, il loro aspetto \u00e8 terribile, sono alti di statura, con una muscolatura guizzante sotto la pelle chiara. Hanno i capelli biondi di natura e quando ci\u00f2 non avviene se li schiariscono lavandoli in acqua di gesso. Taluni si radono la barba, altri ostentano guance rase e baffi che coprono l'intera bocca\u00bb.\nSimilmente scriveva lo storico romano del tardo impero Ammiano Marcellino: \u00abQuasi tutti i Galli sono di statura alta, carnagione chiara e arrossata: terribili per la severit\u00e0 dei loro occhi, molto litigiosi e di grande orgoglio e insolenza. Un intero squadrone di stranieri non sarebbe in grado di resistere a un solo gallo se questi chiamasse in sua assistenza sua moglie, che \u00e8 in genere molto forte e dagli occhi azzurri.\u00bb\nAbbigliamento.\nI Galli adottarono l'uso delle brache probabilmente ispirandosi ai pantaloni a sbuffo degli Sciti. Come tessuto per i vestiti erano utilizzati fili di lana intrecciata per l'inverno, e la tela per la stagione calda.\nCome mantello utilizzavano il caratteristico \"cucullus.\" Gli abiti erano molto adatti al lavoro all'aperto, e vennero rapidamente adottati dai romani, prima dall'esercito e poi dai contadini. Esistevano diversi tipi di calzature che rispondevano alle condizioni climatiche della Gallia, erano utilizzate scarpe chiuse, stivali e anche particolari sandali, chiamati gallicae e pi\u00f9 tardi calligae dai romani, il quale diventeranno una delle calzature pi\u00f9 famose utilizzate da questi.\nStile di vita.\nA cause di pratiche religiose, la vita in Gallia era molto semplice: le case erano molto semplici, dall'aspetto spartano. La maggior parte della giornata veniva passata all'aperto, si stava in casa solo per mangiare durante l'inverno, e per dormire. L'intrattenimento, come inteso da greci e romani, era quasi inesistente: la gran parte del tempo era dedicata al lavoro o a specifiche feste religiose o adunate ludiche. Solo i nobili oziavano, con tenute di caccia, l'esercizio fisico, o frequenti banchetti, in questo modo potevano allontanare lo stress dell'attivit\u00e0 bellica.\nGli aristocratici erano portati spesso a viaggiare, anche molto lontano, sia per la guerra che per rapporti diplomatici, le plebe invece conosceva solo il territorio ristretto in cui lavorava, e quello appena pi\u00f9 grande in cui si svolgevano le feste religiose e le assemblee politiche.\nGuerra.\nLa guerra ha rivestito sin dall'inizio un'importante attivit\u00e0 dei celti, nei tempi pi\u00f9 antichi fu la guerra ad unire le molte comunit\u00e0 di poche individui, che agivano in modo autonomo. Per resistere ad invasioni straniere era necessario dotarsi delle armi e i metalli dei vicini, i cavalli e successivamente del denaro per pagare i guerrieri.\nLa guerra era un potente mezzo economico per procurarsi le risorse che mancavano al proprio territorio, e ogni trib\u00f9 aveva bisogno di uno o dell'altro: ad esempio, le terre molto fertili erano a corto di risorse minerarie, mentre nelle zone montuose, ricche di metalli, scarseggiavano le terre coltivabili. La guerra era un modo di compensazione la mancanza di risorse o per ottenere denaro per compensarle.\nNel tempo di un millennio l'attivit\u00e0 bellica si era generalizzata, e per una parte della popolazione era diventata un'istituzione culturale, uno stile di vita. Tutta la vita, dall'infanzia alla morte era organizzata in base alla guerra, e tutte le altre attivit\u00e0 passavano in secondo piano.\nArmamento.\nLa spada venne utilizzata principalmente di punta fino al III secolo, quando si allung\u00f2 e la punta venne smussata per essere usata pi\u00f9 efficacemente dai cavalieri. La spada era riposta in un fodero in metallo, spesso riccamente decorato con articolate incisioni. Il fodero era assicurato ai fianchi da una cintura di cuoio che terminava vicino al fodero con degli anelli di bronzo e poi di ferro. L'arma pi\u00f9 diffusa era la lancia che poteva essere da urto, da lancio (come un giavellotto), oppure con entrambe le due funzioni Erano anche utilizzate archi e fionde come armi da getto. Lo scudo, di forma ovale o quadrangolare era costruito in principalmente in materiali organici di origine animale e vegetale, solo la spina, che si trovava dietro l'impugnatura era rivestita da una parte in metallo: l'umbone.\nGli elmi originariamente erano utilizzati solo dai pi\u00f9 ricchi e avevano funzione decorativa principalmente, come protezione del torace erano usate armature come la lorica hamata, corazza fatta ad anelli metallici uniti tra loro, simile ad una cotta di maglia, che venne poi utilizzata dai romani.\nReligione.\nI Galli erano politeisti, e adoravano un vasto pantheon di divinit\u00e0 legate alla natura e alle virt\u00f9 guerriere. Sacerdoti erano i druidi; essi non si limitavano a essere il collegamento tra gli uomini e gli dei, ma erano anche responsabili del calendario e guardiani del \"sacro ordine naturale\", oltre che filosofi, scienziati, maestri, giudici e consiglieri del re. La fede nella trasmigrazione delle anime si traduceva in un'attenuazione della paura della morte, che a sua volta rafforzava il valore militare dei guerrieri.\nLa forte religiosit\u00e0 dei Galli, testimoniata da Cesare, si manifestava anche di fronte alle malattie e nelle guerre, quando i guerrieri facevano voto della propria vita e si affidavano, per l'esecuzione del sacrificio, ai druidi. A monte di questo atteggiamento era la credenza che soltanto un sacrificio umano potesse placare l'ira degli dei. L'esecuzione del sacrificio prevedeva, presso alcune trib\u00f9, la realizzazione di grandi pupazzi di vimini, al cui interno venivano poste le vittime e quindi incendiati; le persone ritenute pi\u00f9 adatte a tale scopo erano i rei di furto, rapina o altri crimini, ma in caso di necessit\u00e0 si ricorreva a innocenti.\nNel pantheon gallico, Cesare testimonia il particolare culto attribuito al dio che assimila al romano Mercurio, forse il dio celtico Lugus. Era l'inventore della arti, la guida nei viaggi e la divinit\u00e0 dei commerci. Altre figure di rilievo tra gli dei gallici erano \"Apollo\" (Belanu, il guaritore), \"Marte\" (Toutatis, il signore della guerra), \"Giove\" (Taranis, il signore del tuono) e \"Minerva\" (Belisama, l'iniziatrice delle arti).\nDiritto.\nIl diritto matrimoniale gallico prevedeva un patrimonio comune tra gli sposi, determinato dalla somma della dote della moglie e di un equivalente esatto in denaro portato dal marito. Il patrimonio veniva amministrato congiuntamente; in caso di vedovanza, l'intero ammontare, incluse le rendite maturate, spettava al coniuge superstite.\nLa giustizia veniva amministrata dai druidi, che avevano piena discrezionalit\u00e0 sulla segretezza delle sentenze\nLingua.\nI Galli parlavano una lingua celtica continentale, il gallico, frazionata in vari dialetti (tra i quali il Leponzio, parlato in Gallia cisalpina, l'odierna Italia settentrionale). La lingua \u00e8 nota grazie ad alcune centinaia di iscrizioni su pietra e su vasi di ceramica e altri manufatti; le pi\u00f9 antiche sono in alfabeto greco (costa meridionale dell'odierna Francia) e in alfabeto italico (Gallia cisalpina), mentre a partire dal II secolo a.C. inizia a prendere il sopravvento l'alfabeto latino.\nCultura.\nLetteratura.\nI Galli possedevano una peculiare tradizione poetica, affidata alla memoria dei druidi. Ritenendo infatti illecita la trascrizione di questa sapienza, e volendone preservare la segretezza, la tramandavano esclusivamente per via orale, dedicando a questo compito molti anni di studio e l'impiego di mnemotecniche. Secondo la testimonianza di Cesare nei \"Commentarii De bello gallico\", i Druidi evitavano la scrittura principalmente per due ragioni: in primo luogo, non volevano che le norme che regolavano la loro organizzazione si diffondessero nel volgo; in secondo luogo, non volevano che i discepoli le studiassero con minor diligenza, confidando negli scritti e, pertanto, non tenendo in esercizio la memoria. L'uso della scrittura - in alfabeto greco fino a Cesare, in quello latino dopo la conquista romana - era riservato alle funzioni pratiche, non certo ai loro sacri precetti.\nArte.\nArchitettura.\nGli insediamenti abitativi sorgevano generalmente sopra sommit\u00e0 di facile difesa. In gallico erano chiamati \"dunon\". Si trattava di fortezze di collina, secondo uno schema tipicamente indoeuropeo, che Cesare chiamava \"oppidum\"; le mura erano costruite con la tecnica del \"murus gallicus\".\nOreficeria.\nL'arte orafa gallica raggiunse elevati livelli qualitativi, come testimoniano per esempio i pregiati collari o bracciali propiziatori (i torque).\nI Galli nella cultura moderna.\nUna rappresentazione vivida ed efficace, anche se storicamente poco attendibile, dei Galli \u00e8 stata realizzata da Ren\u00e9 Goscinny e Albert Uderzo nelle loro avventure a fumetti dedicate ad \"Asterix il gallico\"."}
{"id": "12198", "revid": "599013", "url": "https://it.wikipedia.org/wiki?curid=12198", "title": "Entalpia", "text": "L'entalpia posseduta da un sistema termodinamico (solitamente indicata con formula_1) \u00e8 una funzione di stato definita come la somma dell'energia interna formula_2 e del prodotto della pressione formula_3 per il volume formula_4:\nL'entalpia pu\u00f2 essere espressa in joule (nel Sistema internazionale) oppure in calorie, ed esprime la quantit\u00e0 di energia interna che un sistema termodinamico pu\u00f2 scambiare con l'ambiente. In particolare:\nA causa del fatto che, normalmente, non \u00e8 possibile conoscere il valore assoluto dell'energia interna di un sistema o di una sostanza, durante una determinata trasformazione termodinamica si pu\u00f2 misurare solo la variazione di entalpia formula_8 e non il suo valore assoluto.\nStoria.\nLa parola \"entalpia\" ha origine dal greco \"enthalpos\" (\u1f14\u03bd\u03b8\u03b1\u03bb\u03c0\u03bf\u03c2), che significa letteralmente \"portare calore dentro\". Tale termine deriva a sua volta dal prefisso greco classico \u1f10\u03bd-, \"en-\", \"dentro\", e il verbo \u03b8\u03ac\u03bb\u03c0\u03b5\u03b9\u03bd, \"thalpein\", \"bruciare\". Il vocabolo \"entalpia\" \u00e8 stato erroneamente attribuito a Clapeyron e Clausius, per la pubblicazione, nel 1850, dell'equazione di Clausius-Clapeyron. In realt\u00e0 n\u00e9 il concetto, n\u00e9 il termine e nemmeno la simbologia dell'entalpia vennero mai presentati prima della morte di Clapeyron.\nInfatti i primi riferimenti al concetto di entalpia si ebbero nel 1875, quando Gibbs introdusse una \u00abfunzione di calore a pressione costante\u00bb, sebbene Gibbs non avesse utilizzato il termine \"entalpia\" nei suoi scritti.\nIl termine apparve per la prima volta in letteratura scientifica nel 1909, in una pubblicazione di J. P. Dalton, dove veniva specificato che il termine era stato proposto da Onnes.\nNegli anni molti simboli sono stati utilizzati per denotare questa grandezza. Solo nel 1922 Porter propose la lettera latina formula_1 come norma, oggi ancora in uso.\nDefinizione.\nL'entalpia \u00e8 definita come l'opposto della trasformata di Legendre dell'energia interna formula_2 rispetto al volume formula_4:\ndove formula_3 \u00e8 la pressione. Quest'ultima equivalenza segue dal primo principio della termodinamica. L'entalpia risulta pertanto una grandezza termodinamica estensiva.\nPer le variabili estensive \u00e8 possibile introdurre le corrispondenti grandezze specifiche, ovvero normalizzate rispetto alla massa del sistema, o, secondo la procedura IUPAC, le corrispondenti grandezze molari formula_14 normalizzate rispetto a una mole della sostanza considerata:\nCon queste sostituzioni la definizione di entalpia diventa dunque:\nPropriet\u00e0.\nL'entalpia macroscopica e massica hanno differenziale:\nData una trasformazione reversibile, esprimendo il differenziale dell'energia interna in base al primo principio della termodinamica otteniamo:\nda cui ricaviamo la prima delle due derivate parziali notevoli dell'entalpia:\novvero in base alle relazioni di Maxwell:\ne per la definizione di dilatabilit\u00e0 termica volumetrica:\nNel caso reale possiamo allora esprimere l'entalpia in funzione di temperatura e pressione:\novvero in base a quanto ricavato, e per la definizione di calore specifico isobaro, otteniamo l'equazione termomeccanica dell'entalpia:\nNel caso di gas ideale abbiamo la dipendenza dell'entalpia dalla sola temperatura poich\u00e9:\nL'espressione del primo principio della termodinamica per un sistema non reagente in termini di entalpia comporta l'uguaglianza tra entalpia e calore per trasformazioni isobare (cio\u00e8 a pressione costante):\nDall'integrazione delle equazioni differenziali di cui sopra \u00e8 possibile esprimere la differenza di entalpia formula_29 in funzione della differenza di energia interna formula_30: per una reazione chimica, la variazione del prodotto della pressione per il volume, in accordo con l'equazione di stato dei gas perfetti, risulta facilmente determinabile.\nQuesta relazione risulta utile quando si lavori con il calorimetro: in questo caso la reazione \u00e8 condotta a volume costante e viene determinata la variazione di energia interna formula_30. Da notare che per reazioni in fase condensata praticamente formula_32, essendo la variazione di moli gassose eguale a zero, tuttavia in generale vale la diseguaglianza formula_33 (per temperature lontane dallo zero assoluto).\nL'equazione di Kirchhoff permette di calcolare la variazione di entalpia tenendo conto della sua dipendenza dalla temperatura.\nL'entalpia di un gas perfetto \u00e8 funzione della sola temperatura assoluta. Il diagramma formula_35 e formula_36 non vengono utilizzati insieme per descrivere una trasformazione oppure un ciclo di trasformazioni, in quanto il diagramma entalpia-entropia \u00e8 identico al diagramma formula_35, semplicemente traslato e riscalato.\nRelazione con la funzione di partizione.\nL'entalpia, cos\u00ec come le altre variabili termodinamiche, sono correlate alla funzione di partizione canonica:\ndove\nLegge di Hess.\nLa legge di Hess, che fu enunciata per la prima volta da Hess nel 1840, afferma che la variazione di entalpia associata a una reazione chimica dipende soltanto dalla natura e dalla quantit\u00e0 delle specie chimiche di partenza e di quelle formate e non dal percorso termodinamico seguito dalla reazione (stadi intermedi o altro). La sua formulazione in condizioni standard \u00e8:\ndove formula_44 sono i rispettivi coefficienti stechiometrici (- prodotti, cio\u00e8 composti che escono dal sistema, + reagenti, cio\u00e8 composti che entrano nel sistema), formula_45 sono le entalpie molari standard dei componenti (normalmente ignote), mentre formula_46 sono le entalpie standard di formazione (valori sperimentali, generalmente tabulati), che sono poste per definizione uguali a formula_47 per gli elementi puri nel loro stato di riferimento. In condizioni non standard il formula_29 viene calcolato mediante la equazione di Kirchhoff della termochimica."}
{"id": "12202", "revid": "767487", "url": "https://it.wikipedia.org/wiki?curid=12202", "title": "Number 13", "text": "Number 13 \u00e8 un film muto incompiuto prodotto nel 1922 e diretto da Alfred Hitchcock.\nSoggetto.\nIl soggetto era tratto da un copione comico dal titolo \"Mrs. Peabody\" o \"Number Thirteen\", scritto da Anita Ross per la casa cinematografica \"Islington Studio\".\nCast.\nLa casa cinematografica Islington ingaggi\u00f2 come protagonisti Clare Greet ed Ernest Thesiger.\nProduzione.\nLa regia venne affidata al giovane ventitreenne Alfred Hitchcock che aveva in precedenza collaborato alla regia, senza esserne accreditato, del cortometraggio \"Always Tell Your Wife\" (uscito nel 1923).\nDella pellicola vennero \"girati solo i primi due rulli\" e si ritiene che il materiale sia andato perduto. La casa produttrice storn\u00f2 i fondi per pagare debiti e salari non corrisposti."}
{"id": "12203", "revid": "767487", "url": "https://it.wikipedia.org/wiki?curid=12203", "title": "Always Tell Your Wife", "text": "Always Tell Your Wife \u00e8 un cortometraggio muto del 1923 diretto da Hugh Croise e terminato da Alfred Hitchcock, che per\u00f2 non \u00e8 accreditato nei titoli.\nEra stato portato nel 1913 sulle scene teatrali da Seymour Hicks - autore della commedia e famoso attore dell'epoca nonch\u00e9 interprete e produttore di questo cortometraggio - che ne aveva gi\u00e0 interpretato anche una precedente versione cinematografica nel 1914.\nQuesta sua seconda interpretazione per il cinema del 1922 fu affidata alla regia di Hugh Croise. A riprese gi\u00e0 iniziate, questi abbandon\u00f2 la regia. Alfred Hitchcock nella sua lunga intervista a Fran\u00e7ois Truffaut parla di una lite con Hicks, il quale avrebbe quindi proposto ad Hitchcock di finire il film insieme a lui; altre fonti parlano invece di una malattia di Croise.\nQuale che sia il motivo, il film - girato in un teatro di posa di Islington e di cui rimane un solo rullo - fu affidato al giovane e praticamente esordiente Hitchcock che non risulta accreditato nei titoli ma il cui talento \u00e8, secondo la critica, gi\u00e0 visibile.\nTrama.\nIl marito, per tradire la moglie con un'affascinante ricattatrice, si finge raffreddato.\nProduzione.\nIl film fu prodotto dalla Seymour Hicks Productions. Venne girato negli Islington Studios.\nDistribuzione.\nDistribuito dalla Seymour Hicks Productions, usc\u00ec nelle sale cinematografiche USA nel febbraio 1923. Della pellicola, originariamente in due rulli, rimane una copia incompleta."}
{"id": "12209", "revid": "1358851", "url": "https://it.wikipedia.org/wiki?curid=12209", "title": "Geodetica", "text": "In matematica, e pi\u00f9 precisamente in geometria differenziale, una geodetica \u00e8 la curva pi\u00f9 breve che congiunge due punti di uno spazio. Lo spazio in questione pu\u00f2 essere una superficie, una pi\u00f9 generale variet\u00e0 riemanniana, o un ancor pi\u00f9 generale spazio metrico. Ad esempio, nel piano le geodetiche sono le linee rette, su una sfera sono gli archi di cerchio massimo. Il concetto di geodetica \u00e8 intimamente correlato a quello di metrica riemanniana, che \u00e8 connesso con il concetto di distanza.\nIn matematica, le geodetiche hanno un ruolo fondamentale nello studio delle superfici (ad esempio, quella terrestre), e delle variet\u00e0 astratte aventi dimensione 3 o maggiore. Sono importanti per descrivere alcune geometrie non euclidee, come la geometria iperbolica.\nIn fisica, le geodetiche ricoprono un ruolo importante nello studio dei moti dei corpi in presenza di campi gravitazionali, dal momento che la relativit\u00e0 generale interpreta la forza gravitazionale come una deformazione dello spazio-tempo quadridimensionale.\nIntroduzione.\nSuperfici e variet\u00e0.\nIl termine \"geodetica\" deriva da geodesia, la scienza della misurazione delle dimensioni e della forma del globo terrestre; nel suo significato originale, una geodetica era il cammino pi\u00f9 breve tra due punti sulla superficie della Terra, ossia un arco di cerchio massimo. Gli archi di meridiani e di equatore sono geodetiche, mentre gli altri paralleli no.\nIn matematica, una geodetica \u00e8 ancora una curva che descrive (almeno localmente) il cammino pi\u00f9 breve su un dato spazio. Lo spazio in esame pu\u00f2 essere una superficie contenuta nello spazio tridimensionale, o una pi\u00f9 generale variet\u00e0 riemanniana, ovvero uno \"spazio curvo\" astratto di dimensione arbitraria.\nRelativit\u00e0 generale.\nLe geodetiche hanno assunto un significato fisico importante all'inizio del XX secolo, per il loro ruolo nella relativit\u00e0 generale. Secondo la relativit\u00e0, lo spaziotempo \u00e8 infatti uno spazio \"curvo\" di dimensione 4, in cui le geodetiche descrivono la traiettoria di un punto materiale in presenza di un campo gravitazionale. Sono quindi geodetiche le traiettorie di un sasso che cade, di un satellite in orbita e persino di un raggio di luce.\nLa curvatura dello spaziotempo \u00e8 causata dalla presenza di massa, come suggerito in figura. La traiettoria di un raggio di luce, come quella di qualsiasi oggetto, \u00e8 quindi determinata dalla distribuzione della massa nello spazio. La relazione precisa fra massa e curvatura \u00e8 espressa dalla equazione di campo di Einstein.\nGeometrie non euclidee.\nUna geodetica \u00e8 \"completa\" se si estende indefinitamente in entrambe le direzioni. Le geodetiche del piano euclideo sono quindi le rette, di lunghezza infinita in ambo le direzioni.\nLe geodetiche su un pi\u00f9 generale spazio soddisfano spesso tutti i postulati di Euclide richiesti per le rette nel piano, eccetto il V postulato, riguardante le rette parallele. In questo modo \u00e8 quindi possibile costruire numerose geometrie non euclidee, con comportamenti qualitativamente molto differenti fra loro.\nIl V postulato dice che per ogni retta e ogni punto non contenuto in questa, esiste \"esattamente una\" retta passante per il punto parallela alla prima. Lo stesso enunciato espresso per le geodetiche (dove \"parallele\" vuol dire \"che non si intersecano\") \u00e8 infatti falso in molti casi. Ad esempio, non esistono geodetiche parallele nella sfera (due cerchi massimi si incontrano sempre), mentre se ne trovano infinite nello spazio iperbolico.\nIn uno spazio non euclideo, molti dei teoremi della geometria piana non sono pi\u00f9 validi. Ad esempio, la somma degli angoli interni di un triangolo, i cui lati sono 3 geodetiche, pu\u00f2 essere diversa da formula_1. Ad esempio, sulla sfera questa somma \u00e8 sempre superiore a formula_1.\nSpazio metrico.\nDefinizione.\nSu un generale spazio metrico formula_3, una geodetica \u00e8 una curva\ndefinita su un intervallo formula_5 della retta reale formula_6, che realizzi localmente la distanza fra punti. Pi\u00f9 precisamente, ogni punto formula_7 dell'intervallo ha un intorno formula_8 in formula_5 tale che per ogni coppia formula_10 e formula_11 di punti in formula_8 vale l'uguaglianza\nSe questa uguaglianza \u00e8 valida per ogni coppia di punti formula_14 e formula_11 in formula_5, la geodetica \u00e8 minimizzante: in questo caso la geodetica realizza la minima distanza non solo localmente, ma globalmente.\nGeneralmente, nella definizione di geodetica, si ammette nell'uguaglianza la presenza di una costante moltiplicativa al secondo membro, in analogia con la definizione data per le variet\u00e0 riemanniane. Questa costante pu\u00f2 per\u00f2 essere sempre ridotta a uno dopo aver riparametrizzato la curva secondo la sua lunghezza d'arco.\nUna geodetica chiusa \u00e8 una curva\ndefinita sulla circonferenza formula_18, che \u00e8 una geodetica se ristretta a qualsiasi arco contenuto in formula_18.\nEsempi.\nLe geodetiche nello spazio euclideo formula_20 sono i segmenti, cio\u00e8 le porzioni di rette. Sono tutte del tipo\ndove formula_22 e formula_23 sono due vettori dello spazio. Questa rappresentazione \u00e8 parametrizzata secondo la lunghezza d'arco se e solo se formula_24.\nVariet\u00e0 (pseudo)-riemanniana.\nUna variet\u00e0 riemanniana o pseudoriemanniana \u00e8 in particolare uno spazio metrico, e quindi la nozione di geodetica \u00e8 definita.\nMinimizzare lunghezza o energia.\nLa traiettoria pi\u00f9 breve tra due punti su di uno spazio curvo pu\u00f2 essere trovata scrivendo l'equazione della lunghezza di una curva, e minimizzando poi tale lunghezza tramite tecniche standard del calcolo delle variazioni.\nLa lunghezza di una curva \nsu una variet\u00e0 riemanniana formula_26 \u00e8 data dall'equazione\nLa geodetica risulta essere una curva che, all'interno dello spazio di tutte le curve aventi estremi fissati, \u00e8 punto di minimo, o pi\u00f9 generalmente un punto stazionario, per la funzione \"lunghezza\"\nIl concetto di \"punto stazionario\" deve per\u00f2 essere espresso con cautela, perch\u00e9 lo \"spazio di tutte le curve\" \u00e8 un oggetto abbastanza complesso, avente intrinsecamente dimensione infinita. A questo scopo viene in aiuto il calcolo delle variazioni.\nEquivalentemente, si pu\u00f2 utilizzare un'altra quantit\u00e0, detta l\"'energia\" della curva: \nI due concetti portano allo stesso risultato: le geodetiche sono punti stazionari sia per la lunghezza che per l'energia. Intuitivamente, ci\u00f2 pu\u00f2 essere compreso dal fatto che un elastico teso fra due punti contrae la propria lunghezza, e cos\u00ec facendo minimizza anche la propria energia potenziale; la forma risultante dell'elastico \u00e8 comunque una geodetica.\nEsistenza e unicit\u00e0 di geodetiche.\nPer ogni punto formula_30 di una variet\u00e0 riemanniana formula_31, e per ogni vettore non nullo formula_22 dello spazio tangente formula_33 in formula_30, esiste esattamente una geodetica completa passante per formula_35 e tangente a formula_22.\nEsistono cio\u00e8 formula_37 e una geodetica\ncon formula_39 e formula_40, tale che ogni altra geodetica con queste ultime due propriet\u00e0 \u00e8 la stessa formula_41 definita su un sotto-intervallo di formula_42. I valori formula_43 e formula_44 possono anche essere infiniti.\nL'esistenza e unicit\u00e0 derivano dal fatto che una geodetica \u00e8 soluzione di un particolare problema di Cauchy del secondo ordine.\nSe il vettore formula_22 \u00e8 moltiplicato per uno scalare, la geodetica corrispondente \u00e8 anch'essa riscalata (e invertita, se lo scalare \u00e8 negativo). Si pu\u00f2 quindi dire che, come nella geometria piana, per ogni punto e per ogni direzione esiste un'unica geodetica completa passante per il punto e orientata lungo quella data direzione. Secondo questa linea, viene definita la mappa esponenziale.\nCompletezza.\nPer il teorema di Hopf-Rinow, una variet\u00e0 riemanniana formula_31 \u00e8 completa se e solo se ogni geodetica pu\u00f2 essere prolungata indefinitamente in entrambe le direzioni. In questo caso, i valori formula_43 e formula_44 ricavati nella sezione precedente sono sempre infiniti.\nLa geodetica e la relativit\u00e0 generale.\n\"N.b.: di seguito vengono utilizzate le coordinate formula_49. La segnatura della metrica piatta \u00e8 formula_50.\"\nNel suo libro \"La teoria della relativit\u00e0\", Albert Einstein, il primo scienziato ad aver utilizzato le geodetiche in fisica, d\u00e0 la seguente definizione:\nEssa rappresenta una linea (non un'area) tracciata fra due punti formula_52 e formula_53 del continuo quadridimensionale (tre dimensioni dello spazio e una del tempo).\nLe curve che passano per detti punti sono infinitamente vicine alla geodetica. Esprimendole in forma parametrica e con altre 2 pagine circa di passaggi, Einstein deduce l'equazione della geodetica:\nSecondo la relativit\u00e0 ristretta, un corpo non soggetto a forze esterne si muove di moto traslatorio rettilineo uniforme. Ci\u00f2 \u00e8 anche il principio di relativit\u00e0 galileiana, cui Einstein aggiunse un'informazione: \u00e8 valido soltanto in assenza di campo gravitazionale (ci\u00f2 che caratterizza le regioni dello spazio-tempo in cui vale la relativit\u00e0 ristretta).\nIn un sistema di riferimento collocato in una regione dello spazio-tempo in cui vale la relativit\u00e0 ristretta (in assenza di campo gravitazionale), l'equazione che descrive un moto rettilineo uniforme \u00e8 una geodetica.\nPoich\u00e9 la geodetica \u00e8 definita indipendentemente dal sistema di coordinate, e quindi anche l'equazione della geodetica, tale legge vale per un sistema di riferimento arbitrario.\nPer generalizzare, abbiamo dovuto anticipare che relativit\u00e0 ristretta significa assenza di campo gravitazionale. L'equazione del moto del punto materiale diventa:\nImporre che il generico simbolo di Christoffel, un ente matematico, sia collegato all'intensit\u00e0 del campo gravitazionale, \u00e8 un'interpretazione fisica, che Einstein basa su un esperimento mentale e un ragionamento discorsivo ma che si dimostra rigorosamente.\nBisogna ricordare che l'elemento lineare formula_56 (v.relativit\u00e0 generale) misura qualsiasi variazione nello spazio e nel tempo. Se formula_57 \u00e8 una generica coordinata, il fatto che la derivata seconda rispetto all'elemento lineare \u00e8 nulla significa che il corpo si muove nello spazio e nel tempo secondo incrementi costanti, che n\u00e9 crescono n\u00e9 diminuiscono.\nL'annullamento della derivata seconda significa che il moto non subisce variazioni nello spazio (\u00e8 rettilineo) e nel tempo (uniforme). Questo avviene nelle regioni di spazio tempo in cui le componenti gravitazionali sono nulle, ovvero\nBisogna notare che la componente temporale formula_59 ha segno opposto rispetto alle componenti spaziali, come detto in commento all'equazione per misurare il formula_56.\nEinstein commenta a proposito: \u00able componenti del campo gravitazionale sono le quantit\u00e0 che caratterizzano lo scostamento del moto rettilineo uniforme\u00bb. Non bisogna confondere la presenza di una forza gravitazionale (possibile anche in un moto rettilineo) dall'azione di un campo gravitazionale, che richiede una variazione di questa forza. L'equazione contiene le derivate prime delle componenti della gravit\u00e0.\nMediante una semplice \u00absostituzione comunque scelta\u00bb, lo stesso moto del punto materiale libero, osservato da un altro sistema di riferimento, diviene curvilineo non uniforme, con una legge non pi\u00f9 dipendente dalla natura fisica del punto materiale che si muove. La legge del moto (rettilineo uniforme quando le componenti sono costanti) cambia radicalmente nelle nuove coordinate. Il moto rettilineo uniforme dipendente dalle propriet\u00e0 della massa, diviene un moto curvilineo non uniforme indipendente dalle propriet\u00e0 fisiche dell'oggetto in movimento.\nNel caso pi\u00f9 generale, quindi, il punto in movimento pu\u00f2 essere trattato come una generica massa, in quanto il moto non dipende dal materiale di cui il corpo \u00e8 fatto, o da altre propriet\u00e0 chimiche.\nL'effetto di un nuovo campo gravitazionale e di un semplice cambio di coordinate, matematicamente sono gli stessi: la distorsione del moto uniforme \u00e8 visibile all'osservatore e misurabile in entrambi i casi, sebbene nel secondo non ci sia alcuna variazione n\u00e9 del corpo n\u00e9 delle forze a cui \u00e8 soggetto. Il cambio di coordinate, sebbene muti radicalmente le leggi del moto, porta egualmente a delle conclusioni coerenti e non contraddittorie, ed \u00e8 perci\u00f2 una trasformazione tranquillamente praticata se opportuna; dato che la reale presenza di una forza fisica genera le stesse conseguenze teoriche del cambio di coordinate, l'introduzione di una forza apparente \u00e8 una trasformazione altrettanto lecita. Il risultato, per nulla ovvio, \u00e8 che il cambio di coordinate, che \u00e8 una trasformazione che muta una costruzione geometrica e mentale senza toccare la realt\u00e0 fisica degli oggetti e delle forze in gioco, sortisce gli stessi effetti di una variazione della realt\u00e0 fisica che si deve descrivere. La nozione di forza apparente estende al modulo del moto (velocit\u00e0 e accelerazione) il principio di relativit\u00e0, che in precedenza faceva dipendere dal sistema di riferimento solamente verso e direzione.\nIn contemporanea, le componenti della matrice diventano funzioni dello spazio-tempo; essendo delle variabili, descrivono un campo gravitazionale.\nLa deformazione del moto uniforme viene, quindi, interpretato come un effetto della gravitazione, \u00abche occupa una posizione eccezionale nei confronti delle rimanenti forze, e soprattutto delle forze elettromagnetiche, in quanto le 10 funzioni formula_61 che rappresentano il campo gravitazionale determinano contemporaneamente le propriet\u00e0 dello spazio quadridimensionale\u00bb.\nQuindi, tali componenti sembrano pi\u00f9 importanti di ogni altra forza della fisica, mentre la componente temporale appare la pi\u00f9 rilevante di queste.\nQuando le componenti sono costanti, gli effetti della gravitazione vengono trascurati (ci\u00f2 non significa affatto che il moto avvenga in assenza di una forza di gravit\u00e0 misurabile). Per dedurre la formula di Newton, che considera tali effetti, \u00e8 necessario rilasciare le ipotesi e considerare un sistema di riferimento in cui le componenti variano; per un rilascio graduale, si considerano sistemi in cui variano di piccole quantit\u00e0, e che all'infinito spaziale tendono ancora ai valori della matrice. \u00abIn altre parole stiamo esaminando campi gravitazionali, generati esclusivamente da materia che si trova al finito\u00bb, come quelli della teoria newtoniana.\nCon riferimento all'equazione precedente, tre delle componenti formula_62 possono assumere qualsiasi valore, raggiungendo qualunque velocit\u00e0 adimensionale formula_41p purch\u00e9 inferiore alla velocit\u00e0 della luce (ossia formula_64). Nel sistema di riferimento adottato in tutta la relativit\u00e0, la velocit\u00e0 \u00e8 misurata da un numero puro, che vale 1 alla velocit\u00e0 della luce, che \u00e8 la massima raggiungibile (quindi varia tra 0 e 1). Oltrech\u00e9 per una comodit\u00e0 di calcolo, la velocit\u00e0 \u00e8 espressa come percentuale della velocit\u00e0 della luce, perch\u00e9 questa l'unica costante il cui valore di velocit\u00e0 resta invariato in qualunque sistema di riferimento.\n\u00abQualora ci si limiti al caso che quasi esclusivamente si presenta all'esperienza, in cui formula_41 \u00e8 piccolo rispetto alla velocit\u00e0 della luce\u00bb, queste tre componenti sono infinitesimi del secondo ordine (hanno esponente pari a 2), trascurabili in prima approssimazione (vengono eliminati dal calcolo).\nNello studio del differenziale si \u00e8 soliti iniziare dallo studio del differenziale primo. Limitandosi ai termini di ordine pi\u00f9 basso, si ottiene inizialmente un'analisi pi\u00f9 semplice, che considera meno termini. Adottare il punto di vista della prima approssimazione, significa troncare lo sviluppo al primo ordine (trascurando gli infinitesimi di ordine superiore al primo).\nA questo punto, la sola componente rilevante \u00e8 quella temporale. Bisogna notare che in queste righe di ipotesi, Einstein sta presentando la relativit\u00e0 come una generalizzazione alle alte velocit\u00e0 della gravitazione di Newton, che restava confinata all'esperienza quotidiana in cui le velocit\u00e0 sono molto minori della luce. Questo significa imporre formula_67, per cui i componenti di formula_41 divengono degli infinitesimi.\nL'equazione del moto del punto libero si riduce a:\navendo posto (ed essendosi ridotto) formula_70.\nSempre nell'ipotesi di campo gravitazionale quasi-statico, ossia generato da un moto di materia lento rispetto alla velocit\u00e0 della luce, le derivate miste (del tempo rispetto alle coordinate spaziali) sono trascurabili, l'equazione del moto diviene:\nLa formula avrebbe lo stesso significato della gravitazione newtoniana, non deduce per via teorica il valore della costante, il quale resta non un risultato teorico, ma un numero misurato solamente per via sperimentale. Einstein riesce a dare una \"dimostrazione teorica\" della legge di gravit\u00e0, pur non ricavandone la costante.\n\u00abQuesta \u00e8 l'equazione del moto del punto materiale in base alla teoria di Newton, in cui formula_72 rappresenta il potenziale gravitazionale\u00bb."}
{"id": "12210", "revid": "1318658", "url": "https://it.wikipedia.org/wiki?curid=12210", "title": "Francia medievale", "text": "La storia del Regno di Francia nel periodo medievale si colloca tra la fine del X secolo e il terzo quarto del XV secolo. Gli eventi che vengono usati per circoscrivere questa fase sono l'ascesa della dinastia capetingia nel 987 e la firma del Trattato di Picquigny nel 1475, che pose fine alla Guerra dei Cent'anni, inaugurando un periodo di pacificazione ed unit\u00e0 nazionale per la Francia.\nIl termine \"Francia\" venne usato dapprima per indicare la terra dei Franchi, in sostituzione di Gallia, a partire dall'epoca di Carlo Magno, il quale riun\u00ec nell'Impero carolingio una vastissimo territorio abitato da popolazioni germaniche, tale territorio si estendeva dall'Oceano Atlantico all'Elba. Si parlava allora di \"Francia occidentalis\" (pi\u00f9 o meno la Francia odierna) e di \"Francia orientalis\" (pi\u00f9 o meno l'odierna Germania), a riprova di come i due paesi facessero parte di una cultura medesima. Fu solo a partire dalla spartizione dell'Impero, con gli eredi di Ludovico il Pio, che si iniziarono a manifestare differenze pi\u00f9 marcate tra i due territori: l'occidente, un tempo provincia romana fortemente latinizzata, maturava una lingua neolatina, mentre l'oriente, mai romanizzato, manteneva i costumi germanici. Nel Giuramento di Strasburgo dell'842 si trovano le prime tracce scritte della lingua francese e di quella tedesca.\nLa \"Francia occidentalis\" di allora non comprendeva il vasto territorio della Borgogna, della Provenza e della Lorena; inoltre acquist\u00f2 indipendenza la Bretagna e, pi\u00f9 tardi, la Normandia; comprendeva d'altro canto, almeno fino al X secolo, la Marca di Spagna, conquistata da Carlo Magno stesso, ovvero la fascia della Spagna pi\u00f9 vicina ai Pirenei, tra le odierne Catalogna, Aragona e Asturie (ciascuna di queste regioni si stacc\u00f2 poi come regno indipendente), e, nel nord, parte delle odierne Fiandre.\nStoria.\nDopo il Trattato di Verdun: Il regno di Carlo il Calvo.\nNell'agosto dell'843, dopo tre anni di guerre civili a seguito della morte di Ludovico il Pio, il Trattato di Verdun venne firmato tra i suoi tre figli ed eredi. Il pi\u00f9 giovane, Carlo il Calvo, ricevette la \"Francia occidentalis\".\nSin dalla morte di Pipino I d'Aquitania nel dicembre dell'838, suo figlio era stato riconosciuto dalla nobilt\u00e0 aquitana come re Pipino II d'Aquitania, anche se la successione non era stata riconosciuta dall'imperatore. Carlo il Calvo era in guerra con Pipino II dall'inizio del suo regno nell'840, ed il Trattato di Verdun ignor\u00f2 tali pretese ed assegn\u00f2 l'Aquitania a Carlo. Pertanto, nel giugno dell'845, dopo diverse sconfitte militari, Carlo sigl\u00f2 il Trattato di Beno\u00eet-sur-Loire e riconobbe il governo di suo nipote. Questo accordo perdur\u00f2 sino al 25 marzo 848, quando i baroni aquitani riconobbero Carlo come loro sovrano.\nAvanzata dei Normanni.\nDurante gli ultimi anni di dominio dell'ormai vecchio Carlo Magno, i Normanni avanzarono lungo il perimetro settentrionale e occidentale del suo regno. Dopo la morte di Carlo Magno, nell'814 i suoi eredi furono incapaci di mantenere qualsiasi tipo di unit\u00e0 politica e l'Impero inizi\u00f2 a sgretolarsi. Alle avanzate normanne fu permesso di aumentare, le loro temute navi veleggiavano risalendo la Loira, la Senna e le altre acque interne, portando distruzione e seminando il terrore. Nell'843 gli invasori normanni uccisero il vescovo di Nantes e pochi anni dopo, diedero fuoco alla chiesa di San Martino a Tours. Incoraggiati dai loro successi, nell'845 assediarono Parigi.\nDurante il regno di Carlo III il Semplice (898-922) i cui territori comprendevano gran parte della Francia odierna (esclusa la fascia pi\u00f9 orientale), egli fu costretto a concedere ai Normanni una vasta area su entrambi i lati della Senna, a valle di Parigi, che sarebbe divenuta la Normandia.\nI Saraceni in Provenza.\nVerso l'890, i musulmani sbarcarono in Provenza. Dalle loro basi fortificate a Frassineto, nei pressi dell'attuale La Garde-Freinet, le bande di Saraceni compivano scorrerie lungo le coste e le zone adiacenti, fino a Marsiglia, Tolone e Nizza, e verso l'entroterra, spingendosi fino alle Alpi e alla pianura piemontese, dove assalivano le carovane di pellegrini e di mercanti che transitavano.\nA Frassineto accorsero presto tutti i banditi che non avevano altrove sicurezza alcuna e per circa un secolo i Saraceni (fra le cui file v'erano quindi non pochi cristiani) effettuarono saccheggi e devastazioni. I Saraceni godevano anche del sostegno talora dei signori locali, come dimostrano gli accordi con Ugo di Provenza.\nNel 906 saccheggiarono e distrussero l'Abbazia della Novalesa. Tra il 934 e il 935 pirati dell'Ifriqiya arrivarono a saccheggiare Genova.\nIl rapimento a scopo di estorsione di un monaco, tra il 972 e il 973, che si rivel\u00f2 essere Maiolo, il potente abate di Cluny, indusse la mobilitazione dell'aristocrazia provenzale contro Frassineto. Un forte esercito riunito nel 972 da Guglielmo I di Provenza ebbe quindi ragione dei Saraceni che furono cos\u00ec cacciati.\nI Capetingi.\nI Carolingi finirono per condividere la sorte dei predecessori Merovingi: l'ascesa (987) di Ugo Capeto, duca di Francia e conte di Parigi, mise sul trono la dinastia dei Capetingi che avrebbe finito per restare sul trono per diversi secoli, considerando che le dinastie successive, Valois e Borboni, erano in qualche modo legittimamente eredi del trono dei Capetingi.\nIl nuovo regno di Francia si estese verso ovest (Britannia), verso sud (Occitania) e verso est (Renania) sopravvivendo tra alterne vicende fino al 1792. Fino all'inizio dell'XI secolo i Capetingi erano stati in grado di controllare solo la Francia centro settentrionale, con il resto del regno diviso in potenti ducati (Bretagna, Normandia ed Aquitania) e le contee di Fiandra, Lorena, Champagne, Borgogna e Tolosa.\nIl nuovo ordinamento feudale lasci\u00f2 la dinastia capetingia con il controllo diretto di poco pi\u00f9 della zona della media Senna e dei territori adiacenti, mentre altri potenti signori, come i Conti di Blois, nel X e XI secolo accumulavano grossi domini attraverso il matrimonio e gli accordi privati di protezione e supporto con i nobili minori.\nLa rivalit\u00e0 con l'Inghilterra.\nNel 1066 Guglielmo il Conquistatore, duca di Normandia e quindi vassallo del re di Francia, era nel frattempo diventato re d'Inghilterra, creando la situazione paradossale di essere vassallo e parigrado del re rispettivamente al di qua e al di l\u00e0 della Manica. Papa Alessandro II legittim\u00f2 la conquista di Guglielmo, per\u00f2 questa legittimazione sottintendeva la concessione in feudo al re e ai suoi eredi da parte del pontefice.\nLa situazione divenne ancora pi\u00f9 complicata quando nel 1154 Inghilterra e Normandia passarono a Enrico II dei Plantageneti, conti d'Angi\u00f2: con il matrimonio con la duchessa d'Aquitania Eleonora, personaggio di straordinaria personalit\u00e0 e cultura, divorziata da Luigi VII di Francia, entrava nella sfera inglese anche l'Aquitania, per la quale scaturirono una serie di guerre che tra battute di arresto e riprese si conclusero solo nel XV secolo e che furono alla base della rivalit\u00e0 secolare tra Francia e Inghilterra. Nonostante le difficolt\u00e0 (alle quali va aggiunta la sconfitta durante la seconda crociata), Luigi VII ebbe il merito di riuscire a riorganizzare la burocrazia regia, con una rete di preposti e balivi, che riscuotevano le imposte ed amministravano la giustizia. Inoltre il re, per indebolire la grande aristocrazia feudale, si avvicin\u00f2 alla piccola aristocrazia ed ai nascenti ceti medi delle citt\u00e0, in cerca di protezione contro i soprusi e di una maggiore libert\u00e0 che favorisse i commerci.\nUn secolo di guerre intermittenti port\u00f2 la Normandia ancora una volta sotto controllo francese (1204), che fu sancito dalla vittoria francese a Bouvines (1214).\nLa lotta alle eresie.\nIl XIII secolo port\u00f2 la corona a importanti guadagni anche a sud, dove una crociata monarchico-papale contro i Catari (detti anche Albigesi) della regione (1209), port\u00f2 all'incorporazione nei domini reali della Linguadoca inferiore (1229) e superiore (1271). La presa delle Fiandre da parte di Filippo IV (1300) ebbe minor successo, finendo due anni dopo con la rotta dei propri cavalieri da parte delle forze delle citt\u00e0 fiamminghe alla \"battaglia degli speroni\" vicino a Courtrai.\nAssetti istituzionali.\nLa diffusione del feudalesimo.\nIn Francia, almeno nella fascia nord-occidentale, si parla di feudalesimo gi\u00e0 all'inizio del IX secolo. Anche se la cosiddetta piramide feudale fu un modello che si manifest\u00f2 molto pi\u00f9 tardi, con una formalizzazione scritta solo nel XII secolo per i possedimenti latini in Terrasanta, esistevano gi\u00e0 sia una rete vassallatico-beneficiaria nata dal basso, sia la divisione amministrativa dell'Impero carolingio in ducati, marche, contee, margraviati, eccetera.\nAlla disgregazione del potere centrale ed al pericolo delle incursioni esterne la societ\u00e0 europea rispose colmando \"spontaneamente\" i vuoti di potere tramite la rete vassallatico-beneficiaria, che consisteva nella sottomissione di individui (i vassalli) ad altri (i signori), in un rapporto privato che prevedeva reciproci vantaggi: in cambio della fedelt\u00e0 e del servizio del vassallo il signore concedeva infatti un \"feudo\", cio\u00e8 spesso un terreno, ma anche un beneficio monetario o materiale di altro tipo. Nel caso di terreni pi\u00f9 ampi il vassallo riceveva anche diritti giuridici consistenti nell'immunit\u00e0 e nella delega ad amministrare la giustizia e a goderne dei proventi pecuniari.\nIl feudo per\u00f2 restava di propriet\u00e0 del signore, concesso in possesso al vassallo che quindi non poteva n\u00e9 trasmetterlo in eredit\u00e0, n\u00e9 alienarlo: alla morte del vassallo esso tornava nelle mani del suo signore. A questa situazione si oppose la societ\u00e0 feudale ottenendo nell'877 da Carlo il Calvo il Capitolare di Quierzy che sanciva la possibilit\u00e0 di trasmettere i grandi feudi in eredit\u00e0. Per i feudi minori si dovette aspettare fino al 1037, con la \"Constitutio de feudis\" dell'imperatore Corrado II. Da allora in poi si parla di signoria feudale, che sopravvisse tra alterne vicende fino almeno al XVIII secolo.\nCitt\u00e0 e comuni.\nFra il XI e il XII secolo anche in Francia, come in molte altre aree in Europa occidentale, si registra una rapida crescita delle citt\u00e0 che assumeranno progressivamente un rilevante ruolo politico ed economico. All'interno di esse si svilupperanno dei nuovi soggetti politici, ovvero i comuni, i quali, nel loro percorso di sviluppo, si troveranno a dover affrontare diversi protagonisti della vicenda storica della Francia medievale:\nIl gioco politico fra questi protagonisti sar\u00e0 complesso e cambier\u00e0 pi\u00f9 volte nel tempo e nello spazio fra il XI e il XV secolo, ma la tendenza di fondo sar\u00e0 il progressivo utilizzo della forza militare e fiscale delle citt\u00e0 da parte del re per limitare e portare sotto controllo il potere dei conti. I vescovi si scontreranno con i comuni per cercare di mantenerne il controllo della citt\u00e0. Alcuni conti vedranno nello sviluppo delle citt\u00e0 una fonte per accrescere la ricchezza della loro contea e quindi per incrementare le loro entrate fiscali. In altre citt\u00e0 si verificheranno duri scontri fra conti e comuni. Questi ultimi chiederanno inizialmente l'ottenimento di franchigie e le esenzioni fiscali, poi l'autonomia amministrativa, e infine, in alcuni casi, l'autonomia politica.\nIn sostanza, i comuni saranno considerati come strumento strategico per via della loro ricchezza, fortemente concentrata e quindi facilmente prelevabile da un punto di vista fiscale, anche se soggetta a forti instabilit\u00e0 politiche. In questo gioco fra poteri territoriali forti, sar\u00e0 la corona ad avere la meglio: la relazione con i comuni si riveler\u00e0 molto importante per contenere prima e dominare poi i grandi feudatari.\nIl re sapr\u00e0 rappresentarsi nei confronti delle popolazioni cittadine come il garante delle libert\u00e0 della citt\u00e0, libert\u00e0 intesa come garanzia per le franchigie, le esenzioni e l\u2019autonomia amministrativa. Infine il re, approfittando della loro progressiva debolezza dal '300, inquadrer\u00e0 le citt\u00e0 all'interno del proprio stato feudale.\nLe forme delle autonomie cittadine.\nFra gli anni Trenta e Cinquanta del XII secolo, nelle citt\u00e0 del sud della Francia, dove la rete cittadina di origine romana non era mai venuta meno, si formano dei comuni. In essi il vescovo ha il ruolo di signore ed \u00e8 attorno a lui che inizia a formarsi una associazione giurata (coniuratio) di cittadini, i quali si riuniscono per proteggere i loro interessi e la loro sicurezza dalle pretese e dalle aggressioni dei signori feudali della campagna. Oltre ai cittadini borghesi (commercianti ed artigiani), in questi primi comuni si trovano anche signori di campagna con interessi in citt\u00e0, vassalli del vescovo o membri della sua famiglia. Si crea quindi una componente signorile a fianco delle pi\u00f9 ricche famiglie borghesi. Si tratta di un processo di formazione del comune molto simile a quanto avveniva in Italia alla fine del secolo XI. Da questo gruppo di \u00e9lite cittadina vengono scelti i rappresentanti del comune che si riuniscono attorno al vescovo nel consiglio cittadino. L'assemblea generale dei cittadini, organo deliberante, nomina dei consoli, chiamati a guidare il comune, ed approva le tasse e le decisioni politiche ed economiche. Spesso per\u00f2 l\u2019assemblea ratifica decisioni gi\u00e0 prese dalle \u00e9lite comunali. Esempi di questi comuni sono Arles, Nimes e Narbonne. Il loro sviluppo \u00e8 generalmente pacifico, anche se a volte scoppiano gravi contrasti con il vescovo o con il conte, signori della citt\u00e0. Quando essi prendono il sopravvento, pu\u00f2 anche accadere che l'elezione dei consoli debba essere approvata dal signore. In questo caso il comune resta comunque soggetto a un potere territoriale superiore.\nNel nord della Francia e nelle Fiandre, centro di un fortissimo sviluppo economico, la formazione dei comuni, attorno agli anni Settanta dell'XI secolo, \u00e8 pi\u00f9 contrasta dai poteri signorili locali. Qui il ruolo di promotori del comune \u00e8 spesso assunto dalle gilde, in particolare quelle dei mercanti, prive quindi di quelle componenti signorili che abbiamo visto nel comune consolare. Si forma cos\u00ec il \"comune giurato\" o \"citt\u00e0 di comune\", diretto per\u00f2 non dai consoli, ma dagli scabini, magistrati di origine borghese. Si crea infatti un'associazione giurata di borghesi legati alle gilde che mira ad ottenere dapprima franchigie, esenzioni fiscali e in seguito l'autodeterminazione attraverso la trattativa, il versamento di denaro, le minacce, fino allo scontro violento con il signore (Le Mans, Cambrai, Laon). Tali azioni spesso si concretizzano con l'ottenimento di una Carta (\"chartes de commune\") da parte del conte, cio\u00e8 un diploma in cui il signore cede parte dei suoi diritti sovrani al comune.\nSpesso, dopo una prima fase di scontro, i signori franchigie e diritti vendono al Comune e iniziano a percepirlo come un'importante fonte di ricchezze per tutta la contea. Pi\u00f9 restii a cedere sono i vescovi, che vedono cancellato il loro potere in citt\u00e0, ma questo contrasto non impedir\u00e0 il sorgere in citt\u00e0 del cattolicesimo civico che avr\u00e0 un ruolo importante nella creazione della identit\u00e0 e della coesione cittadina e che verr\u00e0 rafforzato dalla presenza dei nuovi ordini mendicanti nel XIII secolo. Anche il re concede \"chartes de commune\" per denaro: rappresenter\u00e0 una fonte importante di finanziamento per le attivit\u00e0 belliche volte alla ricomposizione del regno di Francia.\nQuesto tipo di comune arriva a sviluppare una forte autonomia politica, ha una sua milizia, ha una corte di giustizia, ha politica fiscale autonoma, amministra e sviluppa le proprie attivit\u00e0 economiche, e gestisce una sua politica estera. Inoltre si viene a formare una nuova identit\u00e0 politica dei cittadini, che sosterr\u00e0 tali comuni nei momenti di crisi.\nAlcune citt\u00e0, infine, conseguirono un'autonomia solo parziale, sancita dalla concessione di una carta di franchigia (\"charte de franchise\"), concesse da re o da conti e non basata su una \"coniuratio\". Non si forma un vero e proprio comune, ma si sviluppano solo alcune magistrature, in mano alle \u00e9lite cittadine o a scabini da esse nominati. La carta di franchigia permette qualche grado di autonomia amministrativa, ma il governo della citt\u00e0 resta nelle mani di un prevosto di nomina regia o signorile. Esse, quindi, non aspirano e non arrivano ad una piena autonomia politica. In questo gruppo spicca Rouen, la cui carta di franchigia sar\u00e0 presa a modello da molte altre citt\u00e0 (La Rochelle, Angoul\u00eame, Bayonne, Poitiers, Tours). In ogni caso, i comuni francesi non si trasformano mai in citt\u00e0 stato totalmente autonome rispetto a poteri superiori, come invece accade con i comuni italiani.\nIl rapporto fra re e citt\u00e0.\nDi fronte al fenomeno comunale, la corona ha inizialmente un atteggiamento incerto. Luigi VI (1108-1137) a Laon e ad Amiens e Luigi VII (1137-1180) a Sens e a Reims si schierano con il comune o contro di esso in funzione delle alleanze e delle opportunit\u00e0 locali (cio\u00e8 delle relazioni politiche con il vescovo o con il conte), ma in sostanza i re iniziano a sostenere, anche se debolmente, i comuni, in particolare laddove essi possano servire per indebolire i suoi nemici.\nL'atteggiamento inizia a cambiare con l'avvento al trono di Filippo II Augusto (1180-1223), che capisce di poter sfruttare la forza politica e militare delle citt\u00e0 e dei loro ceti borghesi emergenti non solo contro i conti infedeli, ma soprattutto nella lotta contro l'esercito inglese, che occupa vaste zone della Francia. Non limitandosi alle campagne militari, il re imposta una politica di riforme dello stato feudale francese: si attornia a corte di consiglieri borghesi competenti (al posto dei nobili di cui non si fida) e assegna loro ruoli importanti nella amministrazione dello stato; crea poi nuovi comuni e si allea, dove possibile, a quelli esistenti, proponendosi come protettore e pacificatore, in cambio esplicito di un gettito fiscale e un supporto militare.\nI conti capiscono presto la portata della politica cittadina della corona e la loro reazione apre una contesa fra re e conti per il controllo dei comuni. A Rouen la contea riesce a prevalere: controlla le finanze e l'amministrazione municipale, gestisce l'alta giustizia, decide le imposte, e di fatto nomina il sindaco. In Fiandra \u00e8 il conte che stimola lo sviluppo dei comuni sotto il suo controllo: Gand, Lille, Bruges, St.Omer, Ypres crescono attorno alle loro gilde, e andranno a formare l'area commerciale pi\u00f9 importante del nord Europa nel medioevo, ma finiranno per scontrarsi duramente con il conte e poi con il re per la loro piena autonomia politica.\nI successi politici e militari della Corona fra il regno di Filippo II Augusto e quello di Filippo IV il Bello (1285-1314), cio\u00e8 fra il 1180 e il 1314, rendono possibile una sempre maggiore presa della monarchia sulle citt\u00e0. Luigi IX (1226-1270) utilizza il pretesto di una possibile riduzione dei carchi fiscali ai comuni gravemente indebitati per porsi come loro protettore, e riesce ad obbligarli a presentare resoconti annuali alla corona: \u00e8 il primo passo verso il controllo fiscale. Le citt\u00e0 che in seguito accettano l'inquadramento nella monarchia vengono definite \"bonnes villes\" (\"citt\u00e0 buone\"). Lo stesso re scrive al figlio di considerare con attenzione le citt\u00e0 e di mantenerle vicine alla corona,\nPassare a \"bonnes ville\" significa rinunciare allo status di comune, cio\u00e8 rinunciare alla autonomia politica. Nei primi decenni del '300 il re scioglie i comuni di Compiegne, Crepy, Provins, Senlis e Soissons. Progressivamente la tutela del re si trasforma in comando.\nIl declino dei comuni.\nNel corso del '300, i comuni esauriscono progressivamente la loro carica propulsiva e inizia la loro decadenza politica, causata da crisi economica, carestie, epidemie e rivoluzioni militari (continue e costosissime guerre, eserciti pi\u00f9 grandi e attrezzati, campagne militari sempre pi\u00f9 lunghe, compagnie di ventura, nuove tecnologie belliche. Questi problemi si riflettono immediatamente all'interno del comune:\nIn sostanza si ha la rottura dell'ideologia comunitaria che aveva caratterizzato la fase iniziale dei Comuni. Ne consegue un forte aumento della violenza interna, che peggiora gli effetti della crisi economica e si somma alla pressione esterna esercitata da re e conti. Diventa agevole per la Corona intervenire ed estendere progressivamente il comando sui comuni, ed integrarli nella gerarchia del Regno.\nL\u2019immigrazione verso la citt\u00e0 ne permetter\u00e0 la grande crescita demografica ed economica. Essa verr\u00e0 integrata facilmente fino al XII secolo, quando la citt\u00e0 era in grado di garantire una crescita sociale a tutti gli immigrati, ma diventer\u00e0 in seguito un problema, per via della stratificazione in classi della societ\u00e0 comunale, alcune delle quali senza diritti politici ed in condizioni economiche marginali. Da queste contraddizioni e dalla crisi economica si genereranno le rivolte cittadine del Trecento che indeboliranno la stabilit\u00e0 politica dei comuni.\nIl rafforzamento della corona e la centralizzazione del regno.\nA partire da Filippo II, la monarchia non si limita alla espansione territoriale e alla sottomissione dei conti nei confronti del re, ma procede a una ristrutturazione organizzativa del demanio regio e dei processi amministrativi della corona. Si passa da una gestione affidata ai prevosti (\"prevots\"), che non sono ufficiali reali ma semplici appaltatori privati con l'incarico di raccogliere le rendite del re in ogni circoscrizione amministrativa (quindi difficilmente controllabili), ad agenti del re (siniscalchi o balivi) stipendiati dal sovrano. Ciascuno di essi ha un solo incarico specifico in un territorio (militare, fiscale o giudiziario) e deve rendere periodicamente conto del proprio operato agli ufficiali del re.\nIn parallelo, anche l'amministrazione centrale del regno viene divisa e specializzata per singoli settori. La centralizzazione della giustizia di appello, sottratta ai signori feudali e ai loro tribunali locali, richiede la creazione di una corte di giustizia reale: il Parlamento. Il controllo della amministrazione finanziaria venne affidato a una sola corte specializzata nella finanza, la Corte dei Conti.\nNei consigli del sovrano e nei nuovi uffici non vengono pi\u00f9 utilizzati nobili, ma figure di borghesi eminenti, scelti dal re, ritenuti pi\u00f9 fidati. Aumenta inoltre l'utilizzo di esperti di diritto (legisti), in prevalenza provenienti dalla Sud della Francia, dove era rimasta viva la tradizione del diritto romano. Da essi parte una rielaborazione della nozione di Stato e dei relativi diritti di sovranit\u00e0, a sostegno dell'azione politica centralizzatrice dei sovrani. Al fine di avvicinarsi maggiormente ai sudditi di maggior peso politico, Filippo IV il Bello inizia a convocare stabilmente i tre stati della societ\u00e0, cio\u00e8 clero, nobili e terzo stato (\u00e9lite borghesi in rappresentanza delle citt\u00e0), per discutere i problemi del regno, lasciando cos\u00ec decadere il consiglio segreto del re, che era ristretto a pochi baroni e prelati). Nascono in questo modo gli Stati Generali. La linea politica del re \u00e8 leggibile lungo tre direttrici: autonomia, centralizzazione e gestione del consenso. Parlamenti e Stati Generali avranno un ruolo decisivo nella successiva storia di Francia.\n\u00c8 significativo notare come, in tutti fatti descritti, sia in ambito comunale, sia nella fase di centralizzazione del regno, fossero totalmente ignorati i contadini, che rappresentavano almeno l'80% della popolazione francese, lo strato pi\u00f9 povero e meno protetto."}
{"id": "12213", "revid": "125689065", "url": "https://it.wikipedia.org/wiki?curid=12213", "title": "Anas platyrhynchos", "text": "Il germano reale (Anas platyrhynchos ) \u00e8 un uccello della famiglia degli Anatidae noto in Italia anche come capoverde.\nViene considerato il capostipite della maggior parte delle razze domestiche dell'anatra, ad eccezione di quelle derivate dall'anatra muta o muschiata e gli incroci zootecnici avvenuti con quest'ultima.\nDescrizione.\nQuesta specie \u00e8 caratterizzata da uno spiccato dimorfismo sessuale: maschi e femmine sono molto simili nella forma, ma differiscono nel colore del piumaggio per buona parte dell'anno.\nIl maschio compie nel corso di un anno solare ben due mute delle proprie piume. Durante il periodo nuziale la sua livrea \u00e8 facilmente riconoscibile: il capo e la parte superiore del collo sono di color verde iridescente, uno stretto collare bianco a met\u00e0 del collo separa la verde testa dal petto e dalla parte superiore del dorso che sono di un colore bruno-porporino, i fianchi e il ventre sono argentati, le spalle sono bianco-grigie, l'alto dell'ala \u00e8 grigio, la parte inferiore del dorso grigio-nera come il groppone e le parti inferiori finemente marezzate di nericcio sul fondo bianco-grigiastro, le copritrici superiori sono di color verde-nero e si arricciano verso l'alto, le inferiori nero-velluto e le penne remiganti grigio-cupo alla base terminano con uno specchio alare blu-violaceo orlato di bianco. \nAl termine della stagione riproduttiva, in estate, avviene la seconda muta del maschio. Le vecchie penne remiganti e timoniere indispensabili per il volo cadono per essere sostituite da nuove penne; anche l'appariscente \"abito nuziale\" viene cambiato con un nuovo piumaggio \"eclissato\" di colore bruno macchiettato marrone scuro (abbastanza simile a quello della femmina), che gli permette di mimetizzarsi meglio durante questo breve periodo in cui \u00e8 impossibilitato a volare e vive perci\u00f2 al riparo tra i canneti e le erbe alte lungo le rive dei corsi d'acqua potendo solamente camminare e nuotare. L'occhio \u00e8 bruno chiaro, il becco giallo-verde e i piedi arancio vivo.\nLa femmina ha colori mimetizzanti: macchiata di bruno e marrone scuro, becco bruniccio, sopracciglio marrone scuro, gola beige; i fianchi hanno una colorazione pi\u00f9 chiara, beige chiazzato marrone; le penne timoniere sono beige rigate marrone, lo \"specchio\" \u00e8 blu-violaceo bordato di bianco, le zampe sono di colore arancione spento, meno vivo rispetto a quelle del maschio. \nGli anatroccoli, che nascono privi di penne e piume, sono ricoperti di un soffice piumino bicolore, petto e ventre gialli, dorso e fianchi marroni con alcune macchie gialle, testa gialla con \"sopracciglio\" e \"chioma\" marroni. Verso il termine del primo mese di et\u00e0, il giallo comincia a scurirsi per diventare grigiastro; stesso discorso vale anche per le gambe, che da nere mutano in un colore pi\u00f9 chiaro. Dopo due mesi l'anatroccolo \u00e8 da considerarsi un giovane adulto, mentre verso il terzo o quarto mese, con lo sviluppo dello specchio alare, l'individuo \u00e8 ormai in grado di volare. Verso il decimo mese infine il germano reale raggiunge la sua definitiva maturazione ravvisabile nel cambiamento di colore, riscontrabile in particolar modo nel maschio.\nCon alcune altre specie ha per caratteri esteriori il corpo robusto, il collo corto, il becco largo e piatto (da cui il nome latino \"platyrhynchos\", crasi delle parole greche \"platys.\" ovvero largo e \"rhunkhos\", becco), poco convesso e con la punta assai arrotondata; possiede inoltre zampe di media lunghezza che si innestano alla met\u00e0 del tronco, ali abbastanza lunghe e coda tondeggiante. Le zampe palmate permettono al germano reale non solo di muoversi con agilit\u00e0 in acqua. ma anche di immergersi facilmente tenendo a galla la parte posteriore del corpo grazie all'aiuto della coda.\nLa forma \"a chiodo\" della punta del becco viene utilizzato per staccare le piante dal suolo e cacciare delle piccole prede. Il germano reale pu\u00f2 anche cibarsi di minuscoli animali filtrando l'acqua e il fango attraverso l'utilizzo di lamelle trasversali a forma di pettine presenti all'interno del becco. La sua dieta \u00e8 molto varia e pu\u00f2 dipendere da diversi fattori quali l'et\u00e0, il periodo della cova, la diversa disponibilit\u00e0 di cibo, ecc. I germani reali si cibano in particolar modo di gasteropodi, insetti (in particolare mosche e libellule), ma anche crostacei e vermi. Durante la migrazione autunnale e l'inverno, questi uccelli basano la loro dieta sulle piante come il giavone, che crescono vicino all'acqua.\nVi possono essere inoltre esemplari maschi o femmine il cui piumaggio \u00e8 leggermente o totalmente diverso dalla livrea sinora descritta, in pratica tendenzialmente scurito o bianco. Ci\u00f2 \u00e8 dovuto alla presenza di un particolare gene che regola la colorazione: \nSottospecie.\nSono state individuate 3 sottospecie di germano reale:\nLe razze domestiche vengono tutte incluse nella:\nDistribuzione e habitat.\nVive nelle zone umide d'acqua dolce quali: paludi, stagni, laghi e fiumi calmi, in tutte le regioni temperate e subtropicali dell'America settentrionale, dell'Europa e dell'Asia; le variet\u00e0 selvagge sono state introdotte in Nuova Zelanda ed in Australia, dal livello del mare sino a 2000 metri d'altitudine. Vive in acqua e si porta sulla terra ferma soltanto per la nidificazione, la caccia di lucertole ed il riposo. Le popolazioni boreali svernano al sud: gli esemplari dell'Europa settentrionale svernano nella parte centro-meridionale del continente; tuttavia, alcuni esemplari non migrano ed in alcune regioni, come il Nord Italia, sono stanziali. Questo fenomeno sembra in aumento, particolarmente nelle citt\u00e0, dove i germani reali sembrano trovare un'alimentazione sufficiente. Un altro fenomeno da evocare \u00e8 l'inquinamento genetico (ibridazione con razze domestiche), che renderebbe i germani pi\u00f9 pesanti e corpulenti, dunque meno sensibili al freddo, ma anche meno adatti alla migrazione.\nPopolazione.\nIl germano reale \u00e8 la pi\u00f9 diffusa fra le specie di anatre selvatiche e la pi\u00f9 numerosa: si contano 9 milioni di individui stimati solo in Europa occidentale. Per questo \u00e8 considerata una specie a rischio minimo di estinzione secondo la classificazione IUCN. Le femmine svernano spesso pi\u00f9 al sud dei maschi e tornano pi\u00f9 tardi nei siti di nidificazione. Inoltre, questo fatto \u00e8 peggiorato dalla mortalit\u00e0 elevata delle femmine durante l'incubazione. In Italia la popolazione \u00e8 in costante aumento.\nIn Canada, dove quest'anatra non era stata mai osservata prima dell'inizio del XX secolo, e di rado osservata negli anni trenta e cinquanta, le stime della popolazione negli anni 2000 suggeriscono una presenza superiore al milione e in aumento.\nIn alcune nazioni viene considerata come specie invasiva.\nComportamento.\nAl di fuori della stagione riproduttiva, i germani reali si riuniscono in stormi di centinaia di esemplari che tendono a partecipare alla stessa attivit\u00e0 contemporaneamente. Ad esempio, l'intero stormo pu\u00f2 nutrirsi, mettersi in mostra, nuotare o semplicemente riposare insieme. Una volta finito l'inverno, gli stormi si disperdono in gruppi composti da pi\u00f9 coppie, ciascuno alla ricerca di un adeguato sito di nidificazione.\nPer quanto riguarda le tecniche di corteggiamento, gli esemplari maschi, mentre tengono il petto rialzato e drizzano il collo, nuotano in prossimit\u00e0 delle femmine scuotendo il capo e la coda (\"Head-Shake e Tail-Shake)\". I germani reali sono soliti sollevare anche la punta delle ali, la testa e la coda mentre mantengono il collo proteso sopra il pelo dell'acqua (\"Head-Up-Tail-Up)\". Gruppi di quattro o cinque maschi si contendono la femmina esibendosi: arcuare il collo, fischiare, ma anche spruzzare l'acqua verso la compagna prescelta, utilizzando il becco, (\"Down-Up e Grunt Whistle),\" sono tipici modi di corteggiamento. Una volta che la compagna viene attratta, il maschio le rimane vicino per evitare che si accoppi con altri pretendenti. Le femmine di germano reale tendono invece ad emettere un richiamo che incita i maschi ad attaccare gli altri contendenti o le altre femmine del gruppo; la finalit\u00e0 di tale comportamento \u00e8 quello di osservare le loro \"performance\" e di valutarli come possibili compagni (\"Inciting)\". Per suscitare il corteggiamento da parte del maschio, la femmina nuota tenendo il collo rigido e disteso sopra la superficie dell'acqua (\"Nod Swimming\"). Una volta che il maschio si \u00e8 avvicinato alla femmina, quest'ultima, muovendo rapidamente il becco all'indietro e verso il basso, emette dei rapidi \"qua qua qua\" verso il compagno prescelto. Formatasi la coppia, i germani sono soliti pavoneggiarsi: alzano le ali, mostrando lo specchio alare, e nascondono la testa dietro il petto (\"Mock-Preening)\". Appena prima della copula infine, il maschio e la femmina nuotano rivolti uno verso l'altro, mentre alzano e abbassano ripetutamente la testa (\"Pumping)\".\nI germani reali sono territoriali e diventano molto aggressivi quando un intruso invade il loro territorio.\nRiproduzione.\nIl corteggiamento comincia a fine ottobre e continua fino a marzo; la riproduzione vera e propria ha luogo tra febbraio e luglio in funzione della latitudine. Il nido \u00e8 rudimentale e la scelta del luogo non \u00e8 complessa, la femmina pu\u00f2 utilizzare il suolo nudo o degli alberi cavi; \u00e8 fatto di ramoscelli e di piumini che la femmina strappa da una zona particolare del suo petto. Il numero di uova pu\u00f2 variare da 5 a 15. Solo la femmina cova per circa 26-28 giorni. Le piume della femmina le permettono infatti di passare inosservata in mezzo alla vegetazione; se il maschio l'aiutasse nell'incubazione, il nido sarebbe facilmente individuato dai predatori e distrutto. Il maschio, controllando la zona, si occupa tuttavia di difendere il nido, anche se, quando non \u00e8 impegnata a covare le uova, non \u00e8 raro vedere la femmina svolgere tale mansione.\nDopo la nascita, \u00e8 ancora la femmina sola che si occupa degli anatroccoli. Questi sono in grado di lasciare il nido dopo appena 24 ore dalla schiusa, ma hanno comunque bisogno della protezione della madre che li conduce allo specchio d'acqua pi\u00f9 vicino e insegna loro a nuotare e nutrirsi fino a che non siano in grado di volare (7 settimane circa). Non \u00e8 insolito infatti vedere gli anatroccoli nuotare in fila dietro la madre.\nVoce.\nIl maschio come richiamo starnazza in modo calmo\"; nel corteggiamento emette una suono pi\u00f9 ripetuto. La femmina usa spesso un \"qua qua qua\" rumoroso; se, mentre sta covando, si assenta e viene raggiunta da maschi, emette il verso caratteristico \"que \u00e8h-\u00e8h-\u00e8h\", il quale sta ad indicare che \u00e8 indisponibile ad accoppiarsi; per difendere i piccoli da predatori o intrusi, si agita sbattendo le ali e si scaglia addosso all'avversario."}
{"id": "12215", "revid": "768068", "url": "https://it.wikipedia.org/wiki?curid=12215", "title": "Provincia (storia romana)", "text": "La provincia era la pi\u00f9 grande unit\u00e0 amministrativa dei possedimenti stranieri dell'antica Roma. Con la riforma amministrativa iniziata da Diocleziano, divenne una suddivisione amministrativa di terzo grado dell'Impero romano, ovvero una suddivisione delle diocesi imperiali (a loro volta suddivisioni delle Prefetture imperiali). L'odierno termine di uso generale \"provincia\" venne introdotto dai Romani.\nProvince in et\u00e0 repubblicana.\nIl termine \"provincia\", dopo gli ampliamenti del territorio della Repubblica tra la fine del III e il II secolo a.C., pass\u00f2 gradualmente a significare non pi\u00f9 la sfera di competenza di un magistrato, ove egli potesse dispiegare il suo \"imperium\" (potere), ma il territorio sottomesso sul quale questi esercitava i propri poteri, al di fuori dell'Italia romana.\nL'organizzazione dei nuovi territori annessi alla \"res publica\" romana veniva normalmente realizzata dal generale che li aveva conquistati, per mezzo di una \"lex provinciae\" (\"legge della provincia\" per la \"redactio in formam provinciae\" o \"costituzione in forma di provincia\"), emanata sulla base dei poteri che gli erano stati delegati con l'elezione alla carica, oppure da un autorevole esponente del senato insieme all'ausilio di una commissione di dieci/cinque altri senatori. La legge doveva, quindi, essere ratificata dal Senato, che poteva inoltre inviare delle commissioni di legati con poteri consultivi.\nLa legge poteva stabilire l'ordinamento definitivo. Il suo contenuto riguardava contenuti assai ampi: la struttura interna della provincia, suddivisa in circoscrizioni amministrative (spesso denominate \"conventus\"); il regime del suolo e il grado di autonomia delle citt\u00e0 esistenti (soggette a seconda dei casi, alla giurisdizione del governatore provinciale); le forme di imposizione e il livello di tributo; eventuali limitazioni dei suoi abitanti (es. \"ius connubii\" o \"ius commercii\"); la composizione dei senati locali; la compatibilit\u00e0 tra lo \"status\" dei cittadini e la cittadinanza romana. Non sempre tuttavia la legge seguiva immediatamente alla conquista, soprattutto per le province annesse in epoca pi\u00f9 antica.\nLe province erano governate da magistrati appositamente eletti (pretori) o da consoli o pretori di cui veniva prolungata la carica (\"prorogatio imperii\" o \"prolungamento del comando\": proconsoli e propretori), coadiuvati per l'amministrazione militare e civile dai questori e da numerosi altri funzionari (\"cohors praetoria\").\nNel periodo iniziale vennero considerate soprattutto territori di conquista e sottoposte a tributo (\"vectigal\") e allo sfruttamento economico. Le condizioni dei sudditi erano tuttavia piuttosto varie, a seconda delle diverse condizioni di partenza e soprattutto nei casi in cui l'ampliamento territoriale era avvenuto in via pacifica, come per i testamenti regali che portarono all'acquisizione del regno di Pergamo, della Cirenaica, della Bitinia e dell'Egitto e nei quali si prevedeva il rispetto delle precedenti autonomie cittadine.\nLe citt\u00e0 conservarono in grado variabile la propria autonomia (spesso in relazione all'atteggiamento tenuto nei confronti del vincitore): \"civitates stipendiariae\" (\"citt\u00e0 stipendiarie\") \"liberae\" (\"libere\"), o \"liberae et immunes\" (\"libere ed esenti da imposta\"), in entrambi i casi per concessione, sempre revocabile, da parte di Roma, o \"foederatae\" (\"alleate\") in forza di un patto. A queste si aggiunsero le colonie di cittadini romani o italici. L'organizzazione territoriale si articolava sulle citt\u00e0 gi\u00e0 esistenti, soprattutto nelle province orientali, mentre nelle province occidentali, dove le citt\u00e0 erano pi\u00f9 scarse, il territorio venne inizialmente articolato in distretti rurali, a fini essenzialmente tributari. La successiva fondazione sistematica di colonie e la concessione ad altre citt\u00e0 dello \"status\" di municipio, favor\u00ec la romanizzazione dei territori conquistati.\nIl governatore esercitava un potere assoluto (\"imperium\") militare, amministrativo, finanziario e giuridico, sia penale che civile. La provincia era suddivisa in distretti giudiziari (\"conventus\" o diocesi), ciascuno con il proprio capoluogo: inizialmente si tratt\u00f2 delle tappe dell'itinerario che il governatore seguiva all'interno del territorio di sua competenza per esercitarvi le proprie funzioni giudiziarie.\nAll'inizio del proprio mandato, il governatore emanava un \"editto provinciale\", nel quale venivano fissati i modi della gestione delle proprie competenze, forse estensione ai cittadini romani residenti nella provincia del simile editto del pretore urbano.\nAnche la propriet\u00e0 del suolo e i modi dell'esazione tributaria variavano a seconda della situazione presente all'atto della conquista. Solo una parte del territorio veniva annessa direttamente come \"ager publicus populi romani\" e il suo sfruttamento era appaltato alle societ\u00e0 di pubblicani (\"societates publicanorum\"), a cui pi\u00f9 tardi venne appaltata anche la raccolta delle imposte.\nA partire dalla seconda met\u00e0 del II secolo a.C. l'iniziale linea politica di conservazione dello \"status quo\" e di neutralit\u00e0 formale viene progressivamente a modificarsi, in particolare in relazione con le lotte politiche romane e con il desiderio dei contendenti di creare un centro di potere personale attraverso il governo provinciale.\nNuove conquiste nel periodo tra Cesare e Augusto.\nDurante le conquiste di Cesare (58-51 a.C.), le esistenti province della Gallia Transalpina e Cisalpina erano state riunite sotto il suo comando, e vi si erano aggiunti man mano i territori conquistati della cosiddetta \"Gallia Comata\". Le province galliche furono riorganizzate solo sotto Augusto, tra il 27 e il 16 a.C.\nL'Illirico (\"Illyricum\"), analogamente alla Macedonia, era stato diviso in quattro \"repubbliche\" formalmente indipendenti nel 168 a.C. La Dalmazia, dopo una serie di lotte condotte a partire dalla met\u00e0 del II secolo a.C., si era arresa a Cesare nel 46 a.C. Una nuova provincia sar\u00e0 creata solo nel 27 a.C. da Augusto. Anche la Grecia sar\u00e0 costituita come provincia separata con la riforma augustea (Acaia).\nIn Palestina Pompeo mise fine nel 63 a.C. al regno di Giudea degli Asmonei, mentre Ircano II govern\u00f2 come \"etnarca\" e \"sommo sacerdote\". Governarono quindi la Giudea Erode Antipatro, Erode il Grande, che riebbe il titolo di re, e i tre figli di quest'ultimo, Erode Archelao, Erode Antipa ed Erode Filippo.\nDopo la battaglia di Tapso (46 a.C.) il regno di Numidia fu suddiviso tra il regno di Mauretania e la nuova provincia dell\"Africa Nova\", mentre la vecchia provincia d'Africa prese il nome di \"Africa Vetus\". Le due province furono nuovamente riunite sotto Augusto, riprendendo la denominazione ufficiale di \"Africa\" o anche \"Africa Proconsolare\". Il regno di Mauretania, lasciato in eredit\u00e0 nel 33 a.C. allo stato romano dal re Bocco II, venne in seguito assegnato nel 25 a.C. al re Giuba II, della famiglia reale numida, e rimase quindi formalmente indipendente fino al 40.\nLa riforma augustea.\nCon l'avvento del principato di Augusto l'amministrazione provinciale venne riorganizzata. \nAlcune province, in genere quelle di pi\u00f9 antica annessione e ormai pacificate, nelle quali non era necessaria la presenza di legioni, furono affidate al controllo del Senato (province senatorie) e furono rette secondo il modello di epoca repubblicana da proconsoli e propretori, eletti per un anno. A questi si affiancavano questori per l'amministrazione finanziaria e ai procuratori imperiali, che si occupavano dell'amministrazione delle propriet\u00e0 del principe (\"res Caesaris\").\nLe altre province (province imperiali), che necessitavano per la difesa di uno stabile presidio legionario o che erano di fondamentale importanza per le finanze dello stato, rimasero sotto il diretto controllo dell'imperatore, in forza dell\"'imperium proconsulare maius\" che gli era stato attribuito a vita, consistente nei poteri proconsolari generici, con prevalenza sugli altri proconsoli. Nelle province l'imperatore inviava un proprio rappresentante, il legatus Augusti pro praetore un ex pretore o un ex console, nominato al di fuori del \"cursus honorum\" e per un periodo di tempo variabile, secondo la volont\u00e0 dell'imperatore. Al legato era affiancato un procurator Augusti preposto alla riscossione tributaria e al pagamento del soldo all'esercito, nonch\u00e9 un legatus legionis per ogni legione presente sul territorio (qualora ce ne fosse pi\u00f9 d'una).\nFaceva eccezione l'Egitto, che era governato da un prefetto di rango equestre (\"praefectus Alexandreae et Aegypti\" come cita la stele di File), direttamente nominato dall'imperatore. Il primo prefetto fu il poeta e \"praefectus fabrum\" di Ottaviano, Gaio Cornelio Gallo. La scelta fu dettata dal momento in cui il paese nilotico entr\u00f2 a far parte dell'Impero, momento (30 a.C.) che coincideva con l'apice della guerra civile fra Ottaviano ed Marco Antonio. Le ricchezze granarie d'Egitto, uniti ai timori di Ottaviano verso il ceto senatorio, contribuirono a dare all'Egitto questo originale e rivoluzionario statuto. L'Egitto, pur rimanendo sino a Settimio Severo e all'istituzione della prefettura di Mesopotamia l'unica provincia equestre con un acquartieramento legionario, fu il prototipo delle future province procuratorie nate con Claudio. L'Egitto fu sempre considerato dai Romani una provincia, e non, come la storiografia ottocentesca voleva, un dominio privato di Augusto. Quest'ultima teoria, detta della 'Personalunion', \u00e8 stata infatti definitivamente superata negli studi di settore, come nelle opere enciclopediche.\nDall'et\u00e0 di Claudio nacquero le province di rango procuratorio, rette da un procurator Augusti. Questi territori di nuova acquisizione, anche di grandi estensioni (Cappadocia), ma con poco se non inesistente tessuto urbano, erano rette da un procuratore di rango equestre, a cui l'imperatore affidava la provincia a tempo indeterminato. Tale funzione \u00e8 detta nella storiografia moderna, 'procuratela presidiale' al fine di distinguerla dalla 'procuratela finanziaria' che costituiva l'altra funzione che caratterizzava la carriera equestre nell'Alto impero. Queste funzioni comparivano indistintamente nel cursus honorum di un cavaliere. Il titolo era procurator Augusti. Le province procuratorie non avevano di norma stanziamenti legionari; quando questo accadeva il procuratore riceveva il titolo di procurator pro legato. L'esercito stanziato in questa categoria di province era costituito solo da auxilia. Il procuratore presidiale era il massimo responsabile di ogni aspetto del potere di Cesare nella provincia di competenza: amministrazione, difesa, giustizia e, a differenza delle altre categorie di province (senatorie e legatarie), anche tributaria. Al tempo di Nerone erano province procuratorie: Raetia, Noricum, Mauretania Tingitana, Mauretania Caesariensis, Alpes Maritimae, Alpes Cottiae, Alpes Poeninae, Thracia, Cappadocia, Iudaea, Sardinia.\nLe province potevano passare, a seconda delle necessit\u00e0 contingenti da senatorie a imperiali o viceversa. L'imperatore manteneva comunque il controllo anche sull'amministrazione delle province senatorie e interveniva spesso nella nomina dei governatori. Il numero e la dimensione delle province sub\u00ec mutamenti in base alla politica interna romana: le province pi\u00f9 grandi o con pi\u00f9 legioni (ad esempio la Pannonia e la Mesia) vennero suddivise in province pi\u00f9 piccole, allo scopo di evitare che un unico governatore avesse troppo potere nelle sue mani, e fosse tentato di sfruttare il proprio potere per impadronirsi del trono imperiale.\nIl regime tributario fu in molti casi differente: le province senatorie erano sottoposte allo \"stipendium\", una somma fissa raccolta autonomamente dalle singole citt\u00e0, mentre le province imperiali, in analogia alla situazione ereditata dall'Egitto tolemaico, furono sottoposte ad una rilevazione catastale, con il tributo che ricadeva direttamente sul suolo e sui singoli proprietari, sempre fatte salve le autonomie cittadine. Sui cittadini romani gravano invece le tasse sulle manomissioni, sulle vendite all'asta e la \"vicesima hereditatum\" (tassa di successione). Progressivamente la riscossione delle imposte viene sottratta alle societ\u00e0 di pubblicani e organizzata direttamente dai funzionari imperiali.\nIn particolare nelle province orientali, eredi dei regni ellenistici, si svilupp\u00f2 il culto dell'imperatore vivente e dei suoi familiari, come segno di lealismo, organizzato in forma ufficiale da associazioni di culto provinciali. In occidente si diffuse in modo analogo il culto dell'imperatore divinizzato dopo la sua morte, ugualmente organizzato in forma ufficiale dai \"concilia provinciae\" e con appositi flamine (cariche sacerdotali).\nProsegu\u00ec la tradizionale politica di protezione delle \"\u00e9lite\" cittadine, sebbene le autonomie delle citt\u00e0 si andassero progressivamente riducendo. Le citt\u00e0 facevano a gara nell'abbellirsi con opere pubbliche, causando a volte crisi nelle finanze locali: queste comportarono l'invio, prima saltuario e poi permanente di funzionari imperiali con funzioni di controllo e le citt\u00e0 si ridussero progressivamente ad organi periferici dell'amministrazione imperiale. In occidente, dove l'organizzazione urbana era pi\u00f9 carente, prosegu\u00ec la creazione di nuove citt\u00e0, in genere centri di un territorio che rispettava la preesistente organizzazione tribale. Le \u00e9lite cittadine furono progressivamente assimilate, con il conferimento dello \"ius Latii\" o del titolo di \"municipium civium Romanorum\" e con la creazione di colonie.\nNelle province di confine (Germania inferiore e superiore, Dalmazia, Mesia e Pannonia) la romanizzazione si bas\u00f2 sugli stanziamenti delle legioni, intorno ai cui accampamenti si crearono insediamenti (\"canabae\") che si andavano trasformando in vere e proprie citt\u00e0.\nNuove province in et\u00e0 imperiale.\nI confini vennero resi stabili e fissati sui fiumi Reno (dopo il disastro di Varo), Danubio ed Eufrate (bench\u00e9 poi in parte superato come per la Mesopotamia) e le successive espansioni furono basate su esigenze difensive di tali confini, mentre le \"enclaves\" ancora formalmente indipendenti vennero progressivamente inserite nell'organizzazione provinciale.\nL'Egitto (\"Aegyptus\") era stato lasciato a Roma per testamento dal re Tolomeo XI Alessandro, durante il suo brevissimo regno nell'80 a.C., ma la sua diretta annessione fu ritardata. Dopo la sconfitta di Cleopatra e Marco Antonio nella battaglia di Azio del 31 a.C., l'Egitto divenne una provincia equestre, con un prefetto munito di imperium che agiva come suo rappresentante: il praefectus Alexandreae et Aegypti. La provincia era costituita nell'aprile del 29 a.C.(iscrizione di File); la costituzione formale, tuttavia, risale senza dubbio al 30 a.C.\nLe operazioni di guerra contro le popolazioni illiriche, erano affidate in epoca repubblicana ai governatori della Macedonia o della Gallia Cisalpina e la provincia dell'Illirico (\"Illyricum\") venne creata solo nell'ambito della riforma augustea. Inizialmente provincia senatoria, fu passata a provincia imperiale nell'11 a.C. La regione venne definitivamente sottomessa nel 9 d.C. da Tiberio e la provincia fu progressivamente suddivisa, prima con la creazione della Mesia, e quindi con la suddivisione in Illirico superiore (poi Dalmazia, \"Dalmatia\") e inferiore (poi Pannonia (\"Pannonia\"), a sua volta pi\u00f9 tardi suddivisa in Pannonia superiore e inferiore). La Mesia conserv\u00f2 fino alla conquista della Dacia sotto Traiano il carattere di terra di occupazione militare a difesa dei confini.\nLa Tracia, monarchia formalmente indipendente sotto gli Odrisi venne istituita come provincia procuratoria sotto Claudio nel 44-46 e vi fu annesso il Chersoneso Tracico, distaccato dalla Macedonia.\nIn Asia Minore diversi stati cuscinetto, creati al momento della conquista, vennero progressivamente annessi e organizzati in province, le quali subirono nel tempo diverse variazioni di confine, riunioni e separazioni: la Galazia (\"Galatia\"), venne annessa nel 25 a.C., alla morte del re Aminta. Vi venne unito il regno del Ponto Polemoniaco, dopo la morte dell'ultimo re Polemone II e la Cappadocia, nel 17, dopo la deposizione del re Archelao, pi\u00f9 tardi nuovamente distaccata come provincia autonoma. Sempre sotto Claudio, nel 43, perse la sua indipendenza anche la Licia, unita alla Panfilia (staccata dalla Galazia) nella nuova provincia di Licia e Panfilia.\nErode il Grande govern\u00f2 la Palestina come re a partire dal 37 a.C.: alla sua morte nel 4 a.C. il regno venne diviso tra i tre figli e nel 6 venne creata la prefettura di Iudaea, non una provincia autonoma, ma un distretto sottoposto all'autorit\u00e0 del legato di Siria. Il titolo di Ponzio Pilato (e degli altri reggenti romani della regione) era praefectus e non, come erroneamente riportato da Tacito, procurator (iscrizione di Cesarea marittima). Tra il 38 e il 41 Erode Agrippa I, un nipote del primo Erode, ottenne il titolo di re e acquis\u00ec progressivamente i territori del regno, compresa la prefettura di Giudea. Alla sua morte nel 44 l'intero regno fu trasformato definitivamente in provincia autonoma, retta da un procurator Augusti. Dopo la ribellione del 66-73, con la distruzione di Gerusalemme, il governatore fu un legato imperiale. Un'altra rivolta ebraica si diffuse nelle diverse regioni dell'impero tra il 114 e il 117 e un'altra grande rivolta guidata da Bar Kokhba nel 132-136 in seguito alla fondazione della \"Colonia Iulia Aelia Capitolina\" sul sito di Gerusalemme.\nLe regioni montuose della Spagna settentrionale furono definitivamente sottomesse tra il 27 e il 25 a.C. (Asturia e Galizia) e il territorio venne riorganizzato: alle province repubblicane si sostituirono tre nuove province, ovvero Betica, Tarraconense e Lusitania. Tra il 27 e il 16 a.C. vennero inoltre riorganizzati i territori conquistati da Cesare nelle Gallie: alla Gallia Transalpina, ora Gallia Narbonense (\"Gallia Narbonensis\") si aggiunsero le \"Tres Galliae\": l'Aquitania (\"Aquitania\"), la Gallia Belgica (\"Gallia Belgica\") e la Gallia Lugdunense (\"Gallia Lugdunensis\").\nL'annessione dei territori delle Alpi proseguiva la politica repubblicana a difesa dell'Italia: il Norico (\"Noricum\") venne conquistato, sembra in modo pacifico, nel 16 a.C. e inizialmente si conserv\u00f2 formalmente la monarchia locale nella capitale, l\"'oppidum\" di \"Noreia\". La provincia procuratoria del Norico fu creata da Claudio. La Rezia (\"Raetia\") fu pacificata a partire 15 a.C., mediante due spedizioni condotte da Druso e da Tiberio. La provincia procuratoria di Raetia venne creata anch'essa da Claudio. Inizialmente comprendeva anche le Alpi Pennine (\"Vallis Poenina\" o \"Alpes Poeninae\"), al pi\u00f9 tardi staccatasi e riunitisi con le vicine Alpes Aterctianae (Graiae) con Settimio Severo. Le Alpi Marittime (\"Alpes Maritimae\") e le Alpes Cottiae furono organizzate in province solo con Nerone per assicurare le comunicazioni con la Gallia attraverso i passi alpini e il controllo del \"portorium\", il diritto per il passaggio: il trofeo di La Turbie, che celebra le vittorie contro le trib\u00f9 alpine, elenca le genti sconfitte nei due distretti. Il regno dei Cozii di Cozio, che si era sottomesso pacificamente ai Romani, si mantenne infatti sino a Nerone, sotto la denominazione di prefettura.\nLa creazione delle due province germaniche (Germania superiore, o \"Germania superior\", e Germania inferiore, o \"Germania inferior\") fu determinata dal fallimento dell'intenzione di augustea di portare il confine fino al fiume Elba, evidenziata dalla disfatta di Varo. Gli \"Agri Decumates\", oltre il Reno vennero annessi abbastanza pacificamente da Domiziano alla Germania superiore nell'83. Le due province furono essenzialmente territori di occupazione militare a difesa dei confini.\nLa Dacia venne conquistata nel corso di due campagne militari condotte da Traiano contro il re Decebalo (101-102 e 105. La creazione delle province procuratorie della Dacia, avvenne durante il principato di Adriano: la Dacia Inferior, istituita in un tempo successivo al 120 rimase procuratoria fino al 169 (negli ultimi anni chiamata Malvensis), mentre la Dacia Porolissensis fu elevata a provincia nel 119-123 e rimase tale fino al 168, quando assieme all'altra provincia sorella della Dacia Inferior, fu ridotta semplice distretto finanziario sotto il comando del legato della Dacia superior, nel frattempo diventato legato delle tre Dacie.\nDopo un primo velleitario tentativo sotto Caligola, la Britannia venne annessa sotto Claudio nel 43, probabilmente per controllare un territorio che poteva rappresentare un pericolo per le province galliche.\nIl regno di Mauretania venne acquisito sotto Caligola, che ne fece uccidire nel 40 l'ultimo re Tolomeo. Claudio ne organizz\u00f2 i territori nelle due province imperiali, rette da procuratori, della Mauretania Caesariensis e della Mauretania Tingitana.\nLa provincia di Mesopotamia. Venne fondata nel 115 a seguito della campagna contro i Parti di Traiano: il territorio conquistato venne suddiviso in province, e la Mesopotamia venne istituita facendovi rientrare il territorio della moderna Siria a oriente dell'Eufrate e quello dell'Iraq settentrionale. Il primo governatore fu Decimo Terenzio Scauriano.. Fu abbandonata da Adriano soli due anni pi\u00f9 tardi nel 117.\nLa Mesopotamia settentrionale torn\u00f2 di nuovo sotto il controllo romano in seguito alle campagne partiche di Lucio Vero del 163-166, almeno fino al regno di Commodo. Perduta nuovamente attorno al 192, fu riconquistata da Settimio Severo nel 197 e posta sotto il governo di un prefetto di rango equestre, il Praefectus Mesopotamiae, creato sul modello del prefetto d'Egitto. Nella provincia furono dislocate due legioni appena formate: la I \"Parthica\" e la III \"Parthica\".\nVi fu anche un tentativo di occupazione della Germania Magna nella sua parte meridionale (\"Marcomannia\") e della \"Sarmatia\" da parte di Marco Aurelio durante gli anni delle guerre marcomanniche (attorno al 179-180) che svan\u00ec con l'abbandono dei territori a nord del Danubio sotto il figlio Commodo.\nL'Italia.\nL'Italia (escludendo le isole maggiori) costituiva il territorio di Roma (\"ager romanus\") e in quanto tale non era una provincia. Durante il principato di Augusto venne suddivisa al suo interno in undici \"Regiones\" (\"Latium et Campania; Apulia et Calabria; Lucania et Bruttium; Samnium; Etruria; Picenum; Umbria; Aemilia; Venetia et Histria; Liguria; Transpadana\").\nGli abitanti liberi della Penisola erano tutti cittadini romani e non pagavano l'imposta fondiaria (\"Ius Italicum\"), riservata invece ai cittadini dei territori provinciali, che erano considerati propriet\u00e0 del popolo romano; e questa prerogativa andava riconosciuta attraverso il pagamento dell'imposta fondiaria.\nLe riforme di Diocleziano.\nL'imperatore Diocleziano decise di intraprendere una riforma radicale dell'impero nota come Tetrarchia (284-305); egli divise l'impero in quattro parti, ognuna difesa e amministrata da un \"Augusto\" o da un \"Cesare\" (che era subordinato agli Augusti). Alla morte o all'abdicazione dei due Augusti, i due Cesari diventavano Augusti e designavano altri due Cesari. Negli anni 290, Diocleziano suddivise l'Impero in almeno un centinaio di province, e la stessa Italia fu suddivisa in province. Le province vennero a loro volta raggruppate in (originariamente dodici) diocesi, ognuna governata da un \"agens vices praefectorum praetorio\" o semplicemente \"vicario\" (\"vicarius\"), sottoposto al prefetto del pretorio (alcune diocesi, peraltro, potevano essere governate direttamente dal prefetto del pretorio). Il vicario controllava i governatori delle province (variamente denominati: \"consulares\", \"correctores\", \"praesides\") e giudicava in appello le cause gi\u00e0 decise in primo grado dai medesimi (le parti potevano scegliere se appellarsi al vicario o al prefetto del pretorio). Si sottraevano dalla giurisdizione del vicario le province governate da proconsoli e le citt\u00e0 di Roma e di Costantinopoli, governate da un \"praefectus urbi\". I vicari non avevano poteri militari, infatti le truppe stanziate nella diocesi erano sotto il comando di un \"comes rei militaris\", che dipendeva direttamente dal \"magister militum\" e aveva alle sue dipendenze i \"duces\" ai quali era affidato il comando militare nelle singole province.\nQui sotto si riporta la prima riorganizzazione voluta da Diocleziano con la \"tetrarchia\", divisa in 12 diocesi, di cui 6 in Occidente e 6 in Oriente.\nDa Costantino a Teodosio.\nAnche se venne abolito il titolo di Cesare, le quattro suddivisioni amministrative vennero restaurate nel 318 dall'Imperatore Costantino I, nella forma di prefetture del pretorio, i cui prefetti cambiavano frequentemente. Costantino cre\u00f2 anche una seconda capitale, \"Nova Roma\" (che presto cambi\u00f2 nome in Costantinopoli), che divenne la Capitale della parte orientale dell'Impero. In Italia Roma cess\u00f2 di essere residenza imperiale, che venne spostata prima a \"Mediolanum\" (Milano) e poi a Ravenna. Nel IV secolo, la struttura amministrativa dell'Impero venne modificata pi\u00f9 volte. Le Province e le diocesi vennero divise per formarne di nuove, la prefettura del pretorio dell'Illirico venne abolita e ricostituita. Con la morte di Teodosio I nel 395, l'Impero venne diviso definitivamente in due parti: l'Impero romano d'Occidente e l'Impero romano d'Oriente.\nLa nuova organizzazione comprese ora 13 diocesi, di cui 6 in Occidente e 7 in Oriente.\nLa partizione tra Oriente e Occidente.\nTra IV e V secolo.\nNel 395, alla morte dell'imperatore Teodosio I, l'Impero venne diviso in due met\u00e0: l'Impero romano d'Oriente, affidata al figlio maggiore Arcadio, e l'Impero romano d'Occidente, affidata al figlio minore Onorio. Tuttavia, essendo la met\u00e0 orientale del mondo romano prevalentemente di lingua greca, in quelle aree le province assunsero il nome greco di \"eparchie\". A seguito delle invasioni barbariche, diversi territori romani in occidente caddero nelle mani di diversi popoli germanici (ad esempio Vandali, Visigoti e Ostrogoti) fino a che l'Impero d'Occidente cadde definitivamente nel 476, a seguito della deposizione di Romolo Augustolo. I conquistatori non introdussero grandi cambiamenti nell'amministrazione dei territori conquistati, anzi spesso si servirono dell'abilit\u00e0 dei romani nel gestire la burocrazia e l'amministrazione civile. Le province sottomesse dai Franchi, almeno inizialmente, continuarono a esistere anche sotto la loro dominazione, anche se, in seguito alla spartizione del regno dei Franchi tra i quattro figli di Clodoveo I, esse cessarono di esistere come unit\u00e0 amministrative se non in Provenza, conquistata agli Ostrogoti nel 536 e amministrata da un \"rector provinciae\"; in et\u00e0 merovingia le citt\u00e0, governate da un \"comes civitatis\", divennero le unit\u00e0 amministrative di livello pi\u00f9 alto. Sotto il regno dei Burgundi, invece, l'amministrazione provinciale romana cess\u00f2 di esistere e le citt\u00e0 divennero le unit\u00e0 amministrative di livello pi\u00f9 alto. Visigoti, Vandali e Ostrogoti, invece, mantennero l'amministrazione provinciale romana fino alla caduta dei loro regni. In particolare, nel caso dell'Italia, gli Ostrogoti (come gi\u00e0 aveva fatto in precedenza Odoacre) non solo mantennero il sistema provinciale romano, ma anche altre istituzioni amministrative, quali le diocesi e la prefettura del pretorio.\nLa militarizzazione dell'amministrazione.\nA partire dalla riconquista di parte dei territori d'Occidente condotta da Giustiniano I, la suddivisione amministrativa fu oggetto di riforme. In particolare, tra il 534 e il 536 vennero soppresse diverse diocesi, ritenute ormai inutili dal punto di vista amministrativo. In alcune province venne meno la stretta separazione tra autorit\u00e0 civile e militare, a causa dello stato di guerra pressoch\u00e9 permanente in quelle regioni. Le necessit\u00e0 belliche portarono progressivamente all'accentramento dei poteri da parte delle autorit\u00e0 militari che finirono con l'esautorare le loro controparti civili, ma ci\u00f2 non port\u00f2, almeno inizialmente, all'abolizione delle province, che continuarono a esistere fino al IX secolo.\nIn Italia e in Africa, la nuova situazione divenne definitiva a seguito della conquista longobarda dell'Italia, che port\u00f2 alla sostituzione delle prefetture del pretorio con gli esarcati, affidati a un comandante militare detto \"esarca\". Le province vennero progressivamente trasformate in ducati, che vennero amministrati da comandanti militari che prendevano il nome di \"duchi\". Si tratt\u00f2 tuttavia non di una riforma coordinata dal governo centrale, bens\u00ec dell'esito di una prassi amministrativa empirica attuata dai comandi locali a causa delle necessit\u00e0 belliche. In realt\u00e0, almeno fino alla met\u00e0 del VII secolo, negli esarcati le autorit\u00e0 civili non scomparvero: l'epistolario di papa Gregorio I attesta ancora a fine VI secolo l'esistenza dei prefetti del pretorio d'Italia e d'Africa, dei due \"vicarii\" italici (definiti \"agentes vices\") e dei governatori provinciali. Essi di fatto erano subordinati all'autorit\u00e0 militare, \u00abun fenomeno d'altronde gi\u00e0 in atto durante l'epoca giustinianea e inevitabile conseguenza della preminenza delle necessit\u00e0 militari in una regione [...] soggetta a uno stato di guerra pressoch\u00e9 permanente\u00bb.\nNel VII secolo le mutilazioni territoriali subite sotto il regno di Eraclio I, con la perdita definitiva di Siria ed Egitto, conquistate dagli Arabi, e l'occupazione delle province dell'Illirico da parte degli Slavi, comportarono la militarizzazione dell'amministrazione anche nelle residue province orientali in Anatolia, dove sorsero i primi \"themata\" (o \"temi\"), circoscrizioni difese da soldati-contadini locali (\"stratioti\") e governate da un comandante militare noto come \"strategos\". L'istituzione dei \"themata\" provoc\u00f2 la graduale scomparsa delle prefetture dell'Oriente e dell'Illirico, ma le vecchie province, governate da eparchi, continuarono a esistere fino al IX secolo, formando raggruppamenti simili alle vecchie diocesi amministrati dal proconsole del tema."}
{"id": "12219", "revid": "125668059", "url": "https://it.wikipedia.org/wiki?curid=12219", "title": "Flame (Internet)", "text": "Nel gergo delle comunit\u00e0 virtuali di Internet come newsgroup, forum, blog, chat o mailing list, un flame (dall'inglese per \"fiamma\") \u00e8 un messaggio deliberatamente ostile e opprimente, inviato da un utente della comunit\u00e0 verso un altro individuo specifico; flaming \u00e8 l'atto di inviare tali messaggi, flamer chi li invia, e flame war (\"guerra di fiamme\") \u00e8 lo scambio di insulti che spesso ne consegue, paragonabile a una \"rissa virtuale\".\nIl \"flaming\" \u00e8 contrario alla \"netiquette\", ed \u00e8 uno degli strumenti utilizzati dai troll per attirare l'attenzione su di s\u00e9 e disturbare l'interazione del gruppo.\nCome gran parte del gergo di Internet, il termine \"flame\" si diffuse inizialmente nella comunit\u00e0 di Usenet (e ancora prima probabilmente venne usato nelle reti WWIVnet e FidoNet). Il termine sembra essere stato inizialmente mediato dal mondo dei fumetti Marvel. \"Flame On\" \u00e8 infatti l'urlo di battaglia della Torcia Umana dei Fantastici Quattro quando si incendia. Un \"flame\" pu\u00f2 avere elementi di un messaggio normale, ma si distingue per il suo intento: non \u00e8 generalmente concepito per essere costruttivo, o per chiarire meglio una discussione, o persuadere le altre persone, ma solo per provocare la loro reazione.\nOrigini psicologiche del flaming.\nIl flaming \u00e8 l'espressione di uno stato di aggressivit\u00e0 mentre si interagisce con altri utenti di internet. La rete aumenta la possibilit\u00e0 di fraintendimenti nella comunicazione tra le persone rispetto alle situazioni faccia a faccia, ma incrementa enormemente anche la possibilit\u00e0 di inserirsi in nuove situazioni ed ambienti, in cui ogni utente tende a ritagliarsi un proprio spazio.\nFrequentando una chat o un forum, nel tempo l'attaccamento dell'utente al proprio spazio diviene sempre maggiore; spesso l'utente cerca di intensificare la propria presenza nell'ambiente, postando pi\u00f9 messaggi (in un forum) o chattando per ore (in una chat room).\nNe consegue che per alcuni individui il fatto stesso di trovarsi in quel luogo diventa un vero e proprio bisogno. Quando un altro utente o una situazione particolare mette in discussione lo \"status\" acquisito dall'utente, questo si sente minacciato personalmente, la reazione \u00e8 aggressiva, e a seconda dei casi l'utente decide di abbandonare lo spazio definitivamente (qualora abbia uno spazio alternativo dove poter andare), oppure attua il \"flaming\" (qualora ritenga necessario rimanere nel \"suo territorio\" dove si \u00e8 faticosamente creato uno status).\nGli studi di Sociologia dei gruppi e di Psicologia dei gruppi.\nI rapporti e le dinamiche che si creano all'interno dei gruppi sono studiate dalla sociologia dei gruppi e dalla psicologia dei gruppi gi\u00e0 da alcuni decenni.\nIl fenomeno delle \"flame war\" o i comportamenti dei \"flamer\" sono spesso una nuova applicazione (un nuovo adattamento) delle dinamiche dei gruppi gi\u00e0 conosciute in un ambiente relativamente recente (Internet).\nGli psicologi e i sociologi dei gruppi stanno ancora studiando le somiglianze e le differenze che restano o che si creano nel cortocircuito tra quanto \u00e8 loro gi\u00e0 noto sui gruppi e quanto invece ignorano sulle comunicazioni mediate del tipo di quelle che si creano in chat o nei forum.\nImportanti scoperte fatte nell'ambito delle scienze sociali che studiano i gruppi possono permettere di capire meglio anche il fenomeno della \"flame war\". Le tematiche principali sono:\nGli studi di Sociologia dei nuovi media e di Psicologia dei nuovi media.\nMa la Psicologia e la Sociologia affrontano la comunicazione su Internet anche tramite le branche della psicologia dei nuovi media e della sociologia dei nuovi media.\nIn questi ambiti disciplinari l'attenzione viene posta pi\u00f9 sulle specificit\u00e0 di Internet, e quindi sulle sue differenze rispetto ai media tradizionali, prendendo in considerazione solo in un secondo momento l'aspetto di gruppo.\nSia l'approccio basato sui gruppi che quello legato al medium di comunicazione si avvicinano agli stessi problemi. Uno di questi \u00e8 senz'altro il flaming.\nGli studi specifici sui nuovi media.\nUn esempio: lo studio sul tono delle mail.\nSecondo lo studio che ha pubblicato Nicholas Epley, psicologo dell'Universit\u00e0 di Chicago sul \"Journal of Personality and Social Psychology,\" capiamo perfettamente il tono di una mail solo nel 50% dei casi, anche se ci aspettiamo che ci\u00f2 accada molto pi\u00f9 spesso. Lo studio, effettuato su 60 studenti universitari disposti a coppie, rivelava che ognuno interpretava il tono della mail in base al proprio umore del momento. Per Epley ci\u00f2 dipende da una forma di egoismo e di incapacit\u00e0 di scindere il proprio umore dalle percezioni circostanti.\nCome indica questo studio, nelle mail ci\u00f2 provoca fraintendimenti, e pu\u00f2 dar vita a situazioni di conflitto.\nA maggior ragione, in una situazione di chat o forum, dove alla mediazione dell'interazione si aggiunge la velocit\u00e0 con cui interagiamo, i fraintendimenti sono ancora pi\u00f9 probabili."}
{"id": "12220", "revid": "827882", "url": "https://it.wikipedia.org/wiki?curid=12220", "title": "Flamer", "text": ""}
{"id": "12224", "revid": "484362", "url": "https://it.wikipedia.org/wiki?curid=12224", "title": "Regno Romano", "text": ""}
{"id": "12225", "revid": "1632387", "url": "https://it.wikipedia.org/wiki?curid=12225", "title": "Borghesia", "text": "La borghesia \u00e8 una delle classi sociali nelle quali, secondo alcune scuole di pensiero socio-economico occidentali (in particolare il marxismo), viene suddivisa la societ\u00e0 capitalista: in origine, rappresentava il ceto intermedio tra la nobilt\u00e0 terriera e il proletariato.\nGi\u00e0 alla fine del medioevo nelle citt\u00e0 era la classe che esercitava arti e mestieri, attivit\u00e0 professionali, commerciali o produttive, e la cui ascesa ha coinciso con il declino della societ\u00e0 feudale, portando alle grandi rivoluzioni industriali e politiche del '600 e del '700 (\"epoca moderna\").\nOrigine del termine.\nLa parola deriva da borghi, cio\u00e8 i quartieri sorti all'esterno delle mura che poi venivano inglobati con il successivo allargamento cittadino, poich\u00e9 talora la borghesia, a causa della non elevata disponibilit\u00e0 finanziaria, non poteva permettersi di abitare nel centro cittadino dove abitavano i nobili, ed era cos\u00ec costretta ad abitare pi\u00f9 in periferia, in questo caso fuori dalle mura, cio\u00e8 nei quartieri chiamati appunto borghi. Il nome italiano deriva dall'appellativo nel linguaggio usato nella Francia settentrionale, in alcune zone della Germania e nelle Fiandre \"burgenses\" che divenne in francese \"bourgeois\" e in tedesco \"B\u00fcrger\". \nUn \"borghese\" (rifacimento su borgo, del lat. mediev. \"burgensis\", sul modello del fr. \"bourgeois\") era quindi una persona che aveva una casa nel centro di un villaggio anzich\u00e9 nel castello, e praticava un libero mestiere, che poteva spaziare dall'artigianato al commercio, dalla medicina all'arte. Inoltre, non essendo nobile, era escluso, almeno in origine, dalla possibilit\u00e0 di portare le armi e una derivazione di questa norma \u00e8 rintracciabile nel gergo militare che definisce \"borghese\" (cfr. ad es. l'espressione tipica \"poliziotto in borghese\") colui che non veste la divisa.\nNascita del ceto sociale.\nLa borghesia emerse in luoghi e tempi diversi. \u00c8 anche da sottolineare che una grande parte di quei mestieri considerati tipicamente borghesi erano gi\u00e0 presenti nella struttura socio-economica dell'impero romano e delle poleis greche e, in seguito, nel medioevo.\nNell'Occidente europeo, e soprattutto nella penisola italica, la nascita di tale classe fu particolarmente precoce, potendosi collegare allo sviluppo economico e sociale di et\u00e0 comunale (XII - XIII secolo), mentre in alcuni paesi dell'Europa orientale una borghesia propriamente detta inizi\u00f2 svilupparsi solo nel corso del XIX secolo (e, in alcuni casi, in forma incompleta, come ad esempio nella Russia zarista). In linea generale si pu\u00f2 affermare che il sorgere di tale classe \u00e8 da considerarsi un fenomeno urbano, legato allo sviluppo dei villaggi e delle borgate medievali e alla propria trasformazione in citt\u00e0. Gli abitanti di tali centri proto-urbani iniziarono a godere di un maggiore benessere economico in relazione a coloro che vivevano nelle campagne circostanti. Tale benessere diede loro un potere e una influenza maggiori all'interno della societ\u00e0, avvicinandoli alla classe governante e al clero, consentendogli di assumere cariche pubbliche e amministrative, e allontanandoli dalle classi rurali. L'archetipo del primo borghese medievale fu, quasi certamente, il proprietario del mulino, che acquis\u00ec rapidamente un'influenza notevole sull'economia locale. \nNei secoli seguenti, il termine venne meglio applicato per definire i primi banchieri e le persone coinvolte nelle attivit\u00e0 nascenti del commercio e della finanza.\nIn Inghilterra nel Seicento la borghesia gi\u00e0 deteneva il potere economico, e grazie alle rivoluzioni del 1640 e del 1688 si affianc\u00f2 alla nobilt\u00e0 nella gestione politica del Paese. Gli Stati Uniti nacquero con i caratteri tipici borghesi, dato che erano assenti le tradizioni e gli agganci al mondo feudale. In Italia e in Germania, invece, la borghesia raggiunse il pieno potere solo con l'unit\u00e0 nazionale.\nIn Francia la Rivoluzione francese segn\u00f2 una tappa fondamentale nella transizione tra il \"mondo antico\" e il nuovo, rappresentato dall'accrescimento del prestigio e del ruolo sociale della borghesia. Il terzo Stato riusc\u00ec ad abolire privilegi e diritti di tipo feudale ed impost\u00f2 un programma di riforme istituzionali e di cambiamenti nei rapporti sociali. Honor\u00e9 de Balzac, fra gli altri, nei suoi romanzi descrisse un preciso e profondo quadro dei sentimenti del mondo borghese, che si svilupp\u00f2 in modo notevole in concomitanza delle rivoluzioni scientifica e industriale.\nNella teoria marxista.\nNella teoria marxista la borghesia \u00e8 la classe sociale che detiene il controllo dei mezzi di produzione e di distribuzione. Il controllo si deve distinguere dalla propriet\u00e0 formale o giuridica in quanto indica la capacit\u00e0 effettiva di utilizzare, o di far utilizzare, i mezzi di produzione. La borghesia, secondo la visione marxista, \u00e8 il movimento storicamente nemico del proletariato, avendone impiegato la forze lavorative operaie e contadine allo scopo di compiere la sua rivoluzione sociale, finalizzata alla propria sussistenza.\nConcezione sociale del termine.\nNel XX secolo alcune sottocategorie vennero proposte per apportare precisazioni alla definizione: \"alta borghesia\" composta da industriali, agrari, banchieri, ecc.; \"media borghesia\" composta da dirigenti d'azienda, funzionari, professionisti e \"piccola borghesia\" composta da artigiani, piccoli commercianti, impiegati. In questa visione, il proletariato sarebbe il resto delle classi non abbienti. Questa interpretazione della parola borghesia tende a ignorare l'originale focalizzazione sulla propriet\u00e0 dei mezzi di produzione e non \u00e8 condivisa da tutti gli economisti. Il sociologo statunitense William Lloyd Warner (1898-1970), ad esempio, propose la cosiddetta \"torta a sei strati\", o \"stratificazione moderna in sei classi sociali\", \"che ancora oggi ispira i vari 'indicatori socioeconomici' utilizzati per suddividere, quantificare e gerarchizzare intere popolazioni\": ricchi di famiglia, nuovi ricchi, professionisti, impiegati, lavoratori e disoccupati.\nNelle arti.\nNell'arte e nella letteratura il passaggio storico rappresentato dalla decadenza della nobilt\u00e0 e dell'ascesa della borghesia, che non di rado si fuse con l'aristocrazia al tramonto, fu efficacemente immortalato, oltre che dal citato Honor\u00e9 de Balzac, da Cervantes nel \"Don Chisciotte\", da Moli\u00e8re con i suoi personaggi descriventi i borghesi gentiluomini e dai pittori fiamminghi, che raffiguravano i borghesi di Anversa e di Amsterdam."}
{"id": "12228", "revid": "125264418", "url": "https://it.wikipedia.org/wiki?curid=12228", "title": "Polaris", "text": "Polaris (\u03b1 UMi / \u03b1 Ursae Minoris) \u00e8 un sistema stellare triplo situato nella costellazione dell'Orsa Minore; Polaris \u00e8 la stella pi\u00f9 luminosa della costellazione, ed \u00e8 anche la stella pi\u00f9 brillante vicina al polo nord celeste, motivo per cui \u00e8 anche conosciuta come stella polare o stella del nord.\nIl sistema \u00e8 dominato da una stella supergigante gialla di tipo cefeide (Polaris A), e da due meno luminose compagne di classe F, poco pi\u00f9 massicce del Sole. \nLa magnitudine di Polaris A varia da 1,86 a 2,13, in un periodo di 3,97 giorni. La compagna pi\u00f9 distante dalla supergigante, \u03b1 UMi B, fu invece scoperta nel 1780 da Herschel.\nStoria delle osservazioni e ruolo di stella polare.\nPoich\u00e9 si trova quasi perfettamente sulla proiezione in cielo dell'asse di rotazione della Terra \"sopra\" il polo nord, Polaris \u00e8 apparentemente ferma nel cielo, mentre tutte le altre stelle dell'emisfero boreale sembrano ruotarle attorno. \u00c8 cos\u00ec un ottimo punto di riferimento per la navigazione celeste nell'emisfero nord della Terra, visto che data la sua declinazione resta invisibile nell'emisfero australe.\nL'antichit\u00e0 dell'uso di questa stella \u00e8 testimoniata dal fatto che \u00e8 stata trovata nelle prime tavolette assire conosciute. Nella nostra era, Polaris si trova a circa 1 grado di distanza dal vero polo nord celeste, e descrive quindi un piccolo cerchio di circa 2\u00b0 di diametro. Polaris definisce il vero azimut nord solo due volte nell'arco delle 24 ore. Durante il resto della giornata \u00e8 solo un'approssimazione, che deve essere corretta usando le apposite tabelle.\nDove si trova?\nIl navigatore greco Pitea descrisse il polo nord celeste come privo di stelle nel 320 a.C. Tuttavia, Polaris \u00e8 stata descritta come punto di riferimento gi\u00e0 nella tarda antichit\u00e0, e descritta come sempre visibile da Giovanni Stobeo, nel V secolo. Infine, la stella \u00e8 sempre descritta come \"polare\" nel pieno Medioevo. Nel 1926 lo stato dell'Alaska decise di creare una propria bandiera, e in questa vennero raffigurate le sette stelle dell'Orsa Maggiore e la Stella polare.\nAnche se Shakespeare scrisse \"sono costante come la stella del nord\", a causa della precessione degli equinozi la stella pi\u00f9 vicina al polo nord celeste cambia col passare dei millenni. In futuro, il polo nord celeste si allontaner\u00e0 da Polaris dopo il XXI secolo e passer\u00e0 per Gamma Cephei tra circa 2000 anni, mentre Deneb torner\u00e0 ad essere la stella polare tra meno di 8000 anni, mentre in passato, attorno al 2500 a.C. fu Thuban la stella polare.\nOsservazione.\nPolaris si trova facilmente nel cielo notturno: \u00e8 sufficiente seguire la linea formata da Merak e Dubhe (\u03b2 e \u03b1 Ursae Majoris), le due stelle al margine del Gran Carro. \u00c8 anche possibile seguire il punto centrale della 'W' formata da Cassiopea. Avendo una declinazione di +89\u00b0 15\u2032, \u00e8 in pratica invisibile dall'emisfero australe, mentre \u00e8 circumpolare in tutto l'emisfero boreale della Terra, dove rimane apparentemente immobile durante tutto l'anno. Avendo una magnitudine di +1,97, \u00e8 possibile scorgerla anche dai piccoli e medi centri urbani moderatamente affetti da inquinamento luminoso.\nCaratteristiche del sistema.\nIl sistema \u00e8 composto da una stella supergigante gialla di tipo spettrale F7 e da due compagne nane bianco-gialle di tipo spettrale F. Polaris B, la pi\u00f9 distante dalla supergigante, scoperta da William Herschel nel 1780, \u00e8 una stella di classe F3V posta a di distanza, che ha un periodo orbitale di almeno 42\u00a0000 anni ed una massa pari a . L'altra compagna, Polaris Ab, \u00e8 stata scoperta per via spettroscopica nel 1929, e nel 2006 \u00e8 stata risolta dal telescopio spaziale Hubble. Questa componente \u00e8 una nana-bianco gialla di sequenza principale di classe F6V avente una massa 1,26 volte quella solare, distante mediamente dalla principale e con un periodo orbitale di 29,6 anni.\nDistanza.\nSecondo le ultime misure effettuate da un team di astronomi internazionali attraverso il telescopio russo BTA, Polaris si trova a 325 anni luce (ovvero 99 parsec) di distanza dalla Terra. Questa misura va a migliorare la precedente (433 anni luce) osservata attraverso il satellite europeo Hipparcos nel 1990. Messa in discussione fu l'accuratezza di Hipparcos nella misura della parallasse di stelle binarie con componenti variabili cefeidi, come Polaris. Un passo importante per la misurazione della parallasse verr\u00e0 dal Satellite Gaia che, dal 2013, analizza astrometricamente stelle fino a di distanza.\nVariabilit\u00e0.\nPolaris A \u00e8 classificata come variabile Cefeide; la sua magnitudine varia da 1,86 a 2,13 in un periodo di 3,97 giorni.\nLa variabilit\u00e0 di Polaris \u00e8 stata sospettata gi\u00e0 nel 1852, e fu confermata nel 1911 da Ejnar Hertzsprung. Sia l'ampiezza che la durata della variabilit\u00e0 sono cambiate nel corso del tempo. Prima del 1963 l'ampiezza della magnitudine era di 0,1, e continua a decrescere molto gradualmente. Dopo il 1966 l'ampiezza della magnitudine si ridusse rapidamente, fino a essere di 0,05 magnitudini, e da allora vari\u00f2 in modo irregolare su questo valore. Il periodo della variazione fino al 1963 era aumentato costantemente di 4 secondi, per poi rimanere costante per tre anni e, a partire dal 1966, aumentare nuovamente, mentre misure pi\u00f9 recenti mostrano un periodo di 3,2 secondi.\nPolaris pareva, alla fine del XX secolo, essere uscita dall'instabilit\u00e0 di stella variabile, e la tendenza riguardo alla sua fluttuazione di luminosit\u00e0 lasciava pensare che a breve non avrebbe pi\u00f9 presentato variazioni rilevanti. Al contrario, \u00e8 stato osservato che la variazione in luminosit\u00e0 di Polaris A \u00e8 risalita al 4%, facendo pensare ad un nuovo ciclo d'instabilit\u00e0, anche se questi cambiamenti normalmente avvengono in milioni di anni, quindi il fenomeno non appare chiaramente spiegabile sulla base delle teorie evolutive conosciute.. Ricerche riportate dalla rivista scientifica statunitense Science indicano che Polaris \u00e8 oggi 2,5 volte pi\u00f9 luminosa di quando la osservava Tolomeo.\nEtimologia.\nIl nome proviene dal latino Stella polaris, letteralmente \"Stella polare\". Data la sua vicinanza al polo nord celeste la stella ha ricevuto vari nomi nel corso della storia; i naviganti greci la chiamavano Kynosoura o Cynosura, il cui significato \u00e8 \"la coda del cane\", o anche Fenice, o Stella Fenicia. Nell'antica Cina era conosciuta con nomi diversi, come Pih Keih, Ta Shin e Tien Hwang Ta ti, \"il gran governante del cielo\". Nel nord dell'India era conosciuta invece come Grahadhara, \"l'appoggio dei pianeti\", mentre a Damasco la si conosceva come Mismar, \"l'ago\", o \"il chiodo\"."}
{"id": "12237", "revid": "777132", "url": "https://it.wikipedia.org/wiki?curid=12237", "title": "SPQR", "text": "SPQR (dal latino - \"il Senato e il Popolo Romano\") \u00e8 insieme una sigla e un simbolo che racchiude in s\u00e9 le figure che rappresentano il potere dello Stato romano dopo la fine dell'et\u00e0 regia: il Senato e il popolo, cio\u00e8 le due classi dei patrizi e dei plebei che erano a fondamento dello Stato romano. Un'interpretazione alternativa dell'acronimo, fornita dal dizionario \"IL - Vocabolario della lingua latina\" di Castiglioni e Mariotti, \u00e8 \"Senatus Populusque Quiritium Romanus\", cio\u00e8: \"il Senato e il Popolo Romano dei Quiriti\"; il quirite era infatti il cittadino dell'antica Roma che godeva dei pieni diritti civili, politici e anche militari.\nOrigine e uso antico.\nBernardino Corio, storico umanista, fornisce un'attenta spiegazione del significato della sigla e del blasone che \u00e8 tutt'oggi lo stemma della citt\u00e0 di Roma. Nel suo \"Le Vite degl'Imperatori Incominciando da Giulio Cesare fino \u00e0 Federico Barbarossa...\" racconta che \u00abquesta signoria dei Consoli port\u00f2 col vessillo dell'aquila S.P.Q.R. le quali lettere cos\u00ec dicono: Senatus Populusque Romanus cio\u00e8 il Senato et Popolo Romano; et queste lettere erano d'oro in campo rosso. L'oro \u00e8 giallo et appropriato al Sole che d\u00e0 lume, prudentia et signoria a ciascuno che col suo valore cerca aggrandire. Il rosso \u00e8 dato da Marte il quale essendo il dio della battaglia, a chi francamente lo segue porge vittoria et maggioranza\u00bb.\nLa P \u00e8 unanimemente considerata la lettera iniziale per \"Populus\", mentre \u00e8 sempre stato necessario approfondirne il significato in aggiunta a Senatus; Ad una contrapposizione in cui Senatus assume il significato di Patres, e quindi di \"Patrizi\", e Populus come sinonimo di \"Plebs\" se ne contrappone una in cui Senatus indica le magistrature statuali, mentre populus comprende sia i patrizi che i plebei.\nGellio cos\u00ec dice:\nIn realt\u00e0 diverse versioni sono suggerite circa il corretto significato della sigla, in base alla presunta declinazione della \"R\", che pu\u00f2 essere \"Romanus\" (\"Senatus\" o \"Populus\"), \"Romani\" (\"Senatus\" e \"Populus\"), \"Romae\" (di Roma) o \"Romanorum\" (dei Romani)\nInoltre la \"Q\" potrebbe essere stata verosimilmente nei tempi pi\u00f9 antichi non l'abbreviazione della congiunzione \"que\", ma quella del termine \"Quiritium\", cio\u00e8 Quiriti, come i Romani chiamavano s\u00e9 stessi nell'accezione di cittadini godenti dei pieni diritti: quindi la sigla andrebbe letta come \"Senatus Populusque Quiritium Romanorum\", in italiano \"Il Senato e il Popolo dei Quiriti Romani\".\nUn'ipotesi minoritaria, invece, ne fa autori i Sabini, che avrebbero cos\u00ec inteso sottolineare la loro potenza: la sigla starebbe per \"Sabinis Populis Quis Resistet\", in italiano \"Chi potr\u00e0 resistere alle genti sabine?\". Vinti i Sabini, i Romani avrebbero poi risposto mettendo in fila le stesse iniziali per affermare solennemente la propria autorit\u00e0.\nEt\u00e0 medievale.\nLa sigla S.P.Q.R. venne costantemente usata anche dopo quella data che noi moderni abbiamo convenzionalmente assunto, il 476, a indicare la fine del governo di Roma. Per tutto l'alto medioevo, sebbene in declino, Roma continu\u00f2 a essere la citt\u00e0 pi\u00f9 popolosa dell'Occidente, e a funzionare, almeno formalmente da capitale del rinnovato impero romano medievale fondato da Carlo Magno. Non meraviglia dunque che nel \"verso\" del sigillo di Federico Barbarossa si trovi ancora la scritta: \"Roma caput mundi regit orbis frena rotundi\" cio\u00e8 Roma capitale del mondo regge le redini dell'orbe rotondo.\nDetto questo non deve nemmeno stupire che nel basso Medioevo, quando Roma si era organizzata in libero Comune di Popolo, si continuasse ad usare la sigla S.P.Q.R., sebbene in un modo che a posteriori definiremmo \"filologicamente non corretto\". Riprendendo la leggenda degli ancili, il Comune, che teneva a presentarsi come il legittimo successore del potere della Roma antica, propagandava l'interpretazione per cui lo scudo rosso con la sigla S.P.Q.R. dorata, suo simbolo, significasse gi\u00e0 dai tempi antichi \"Sanato. Popolo. Qumune. Romano.\".\nEt\u00e0 moderna e contemporanea.\nPi\u00f9 tardi, l'abitudine di usare tale acronimo per tutto quello che aveva a che fare con un certo richiamo alla \"romanit\u00e0\" ha fatto s\u00ec che esso venisse usato anche in periodi posteriori su opere pubbliche (spesso celebrative) o d'arte (spesso propagandistiche). Durante il fascismo non era raro trovarlo su manifesti, soprattutto dopo la Guerra d'Etiopia, o addobbi per manifestazioni di massa e monumenti che volevano evidenziare un collegamento culturale ed ereditario tra lo stato italiano e quello romano.\nNel corso del tempo, l'acronimo \u00e8 divenuto una sorta di \"marchio\" utilizzato su ogni arredo urbano del comune di Roma (anche in assenza o sostituzione dello stemma araldico) come fontane, tombini, cartelloni pubblicitari, cassonetti della spazzatura, targhe commemorative e documenti anagrafici. Allo stesso modo, \u00e8 divenuto un simbolo popolare di appartenenza cittadina e utilizzato, ad esempio, nei tatuaggi.\nSigle simili.\nLa sigla \"SPQ (iniziale della citt\u00e0)\" veniva in genere concessa dal regnante in segno di autonomia comunale raggiunta:"}
{"id": "12238", "revid": "125855644", "url": "https://it.wikipedia.org/wiki?curid=12238", "title": "Papa Bonifacio III", "text": "Biografia.\nFiglio di Giovanni Kataandiokes, era romano di nascita, anche se di origine greca. Nonostante il suo papato piuttosto breve egli lasci\u00f2 un segno importante sulla Chiesa cattolica.\nCome diacono Bonifacio impression\u00f2 papa Gregorio I, che lo descrisse come \"uomo di carattere e fede provati\" e nel 603 lo nomin\u00f2 \"apocrisarius\" alla corte di Costantinopoli. Fu un periodo importante nella sua vita e lo aiut\u00f2 a scolpire il suo papato breve ma ricco di eventi. Come \"apocrisarius\" Bonifacio divent\u00f2 stimato consigliere dell'imperatore Foca: circostanza che si rivel\u00f2 importante quando Gregorio I gli chiese d'intercedere presso l'imperatore per il vescovo Alcisone di Cassiope (sull'isola di Corf\u00f9), la cui posizione era stata usurpata dal vescovo Giovanni di Euria (dell'Epiro). Quest'ultimo era fuggito dalla sua diocesi insieme al clero per sfuggire agli attacchi degli Slavi e degli Avari e, avendo trovato sicuro rifugio a Corf\u00f9, non intendeva riconoscere il vescovo titolare Alcisone, cercando invece di usurparne l'autorit\u00e0 vescovile. Normalmente un comportamento del genere non sarebbe stato tollerato, ma l'imperatore Foca simpatizzava con Giovanni ed era perci\u00f2 incline a non intervenire. Alcisone pertanto si appell\u00f2 a papa Gregorio che lasci\u00f2 a Bonifacio la soluzione del problema, che fu brillantemente risolto con diplomazia, riuscendo a contentare tutti e mantenendo la fiducia dell'imperatore.\nPontificato.\nSul suo breve pontificato non si hanno molte notizie.\nAlla morte di papa Sabiniano, nel febbraio 606, Bonifacio fu eletto suo successore, sebbene il ritorno a Roma da Costantinopoli e il beneplacito imperiale all'elezione fossero stati ritardati di quasi un anno. \u00c8 tuttora aperto il dibattito sui motivi di un interregno cos\u00ec lungo, forse dovuto alla necessit\u00e0 di consentire a Bonifacio di terminare il suo incarico a Costantinopoli, ma pi\u00f9 verosimilmente per qualche problema sorto all'atto dell'elezione; lo stesso Bonifacio potrebbe in tal caso aver insistito affinch\u00e9 la stessa elezione fosse canonicamente corretta e libera e potrebbe pertanto aver rifiutato il papato finch\u00e9 non fosse stato convinto dell'assoluta regolarit\u00e0 della procedura. Questa sua convinzione \u00e8 ribadita anche da due importanti atti - emessi durante un Concilio tenuto a Roma - che riguardano cambiamenti significativi nella procedura dell'elezione papale, a dimostrazione della seria intenzione di mantenerla libera da ingerenze esterne: il primo fu l'emanazione di un decreto che proibiva a chiunque di prendere accordi sul successore mentre un papa era ancora in vita, pena la scomunica; il secondo fu un ulteriore decreto in cui si stabiliva che nessun passo doveva essere fatto per organizzare le elezioni papali fino a tre giorni dopo il funerale del pontefice.\nUn altro atto degno di nota deriv\u00f2 dal suo stretto rapporto con l'imperatore Foca, al quale chiese, ottenendolo, un decreto che stabiliva di nuovo la preminenza della sede di San Pietro Apostolo su tutte le altre Chiese, ribadendo dunque che il titolo di \"Vescovo Universale\" apparteneva esclusivamente al vescovo di Roma e ponendo fine effettivamente al tentativo di Ciriaco, vescovo di Costantinopoli, che pretendeva di fregiarsene. In realt\u00e0 il documento imperiale fu un atto esclusivamente politico, in quanto Foca si trovava in aperto contrasto con Ciriaco, e una simile mossa tendeva soprattutto a screditarlo presso la sede di Roma, con la quale in tal modo riusciva anche a mantenere buoni rapporti.\nDa un punto di vista giuridico il decreto ribadisce comunque semplicemente l'atto di Giustiniano che, gi\u00e0 nel 518, regnante papa Ormisda, riconosceva legalmente il primato del pontificato romano.\nBonifacio III mor\u00ec il 12 settembre 607 e fu seppellito nella Basilica di San Pietro a Roma."}
{"id": "12239", "revid": "838137", "url": "https://it.wikipedia.org/wiki?curid=12239", "title": "607", "text": ""}
{"id": "12240", "revid": "287204", "url": "https://it.wikipedia.org/wiki?curid=12240", "title": "Oscularia", "text": "Oscularia \u00e8 un genere di piante succulente appartenente alla famiglia delle Aizoacee.\nEtimologia.\nIli nome deriva dal latino \"\u00f2sculum\" (piccola bocca).\nDescrizione.\n\u00c8 una pianta succulenta originaria del Sudafrica con grosse foglie carnose di forma angolare.\nTassonomia.\nIl genere comprende due sole specie:\nColtivazione.\nLa sua coltivazione richiede un clima asciutto e un terreno drenante e poroso composto da terra concimata e una parte di sabbia molto grossolana in modo da permettere un buon drenaggio. La posizione nel periodo estivo richiede il pieno sole, mentre le annaffiature andranno fatte solo quando il terreno si presenter\u00e0 asciutto; in inverno la temperatura di conservazione non dovr\u00e0 essere inferiore ai 7\u00a0\u00b0C: e le annaffiature andranno del tutto sospese.\nLa riproduzione avviene sia per talea a fine estate, con messa a dimora in terra concimata e sabbia umida; le talee si lasceranno poi svernare al chiuso; per seme, con semina in marzo in terriccio fine e sabbioso; i semi non andranno interrati ma solo depositati con una lieve pressione al terriccio che dovr\u00e0 essere mantenuto umido e in posizione ombreggiata ad una temperatura di circa 21\u00a0\u00b0C. Quando le piantine avranno raggiunto la giusta dimensione per essere trapiantate, andranno mantenute in terreno asciutto per evitare marciumi."}
{"id": "12243", "revid": "767487", "url": "https://it.wikipedia.org/wiki?curid=12243", "title": "Woman to Woman", "text": "Donna contro donna (\"Woman to Woman\") \u00e8 un film muto del 1923 diretto da Graham Cutts che ne firma anche la sceneggiatura insieme ad Alfred Hitchcock.\nIl soggetto del film \u00e8 l'adattamento cinematografico di un lavoro teatrale di Michael Morton che venne portato sullo schermo di nuovo nel 1929 con \"Woman to Woman\" di Victor Saville e nel 1946 da Maclean Rogers con \"L'amore che ti ho dato\" (\"Woman to Woman\").\nProduzione.\nIl film fu prodotto dalla Balcon, Freedman &amp; Saville e venne girato dal maggio all'agosto 1923 negli studi di Islington, a Londra.\nDistribuzione.\nDistribuito nel Regno Unito nel 1923 dalla Woolf &amp; Freedman Film Service e negli USA dalla Lewis J. Selznick Enterprises.\nDate di uscita.\nIMDb"}
{"id": "12245", "revid": "767487", "url": "https://it.wikipedia.org/wiki?curid=12245", "title": "L'ombra bianca", "text": "L'ombra bianca (\"The White Shadow\") \u00e8 un film muto del 1924 diretto da Graham Cutts.\nTrama.\nUn giovanotto americano incontra due sorelle gemelle, Nancy e Georgina Brent, una identica all'altra: una \u00e8 un angelo, l'altra una donna perfida.\nProduzione.\nIl film fu prodotto dalla Balcon, Freedman &amp; Saville, una piccola compagnia creata da Saville e Balcon che, tra il 1923 e il 1924, produsse tre film. Venne girato negli studi londinesi di Islington.\nDistribuzione.\nIl film - con il titolo \"White Shadows\" - fu distribuito negli Stati Uniti il 5 maggio 1924 dalla Lewis J. Selznick Enterprises. Fu presentato a Los Angeles il 12 luglio. Nel Regno Unito, usc\u00ec il 13 ottobre 1924 con il titolo originale \"The White Shadow\", distribuito dalla Woolf &amp; Freedman Film Service e dalla Suomi-Filmi in Finlandia - come \"Valkoinen varjo\" - il 4 aprile 1926.\nPer lungo tempo si \u00e8 pensato che la pellicola, considerata il primo lavoro di Alfred Hitchcock, fosse andata perduta; tuttavia nell'agosto 2011 sono state rinvenute presso il New Zealand Film Archive in Nuova Zelanda le prime tre delle sei bobine di cui era composto il film. Per la presentazione in anteprima mondiale dei trenta minuti ritrovati, il film \u00e8 stato proiettato il 7 ottobre 2011 nell'ambito delle Giornate del Cinema Muto di Pordenone, in programma tra 1\u00ba ed 8 ottobre 2011."}
{"id": "12246", "revid": "287204", "url": "https://it.wikipedia.org/wiki?curid=12246", "title": "Pachycereus", "text": "Pachycereus \u00e8 un genere di piante succulente appartenente alla famiglia delle Cactacee.\nEtimologia.\nIl suo nome deriva dal greco \"pachys\" (grosso) unito a cereus\nDescrizione.\nSviluppa un tronco diritto molto ramificato e di forma cilindrica che presenta varie costolature, con areole spinose. La pianta comincia a produrre fiori - che sbocciano solo di notte, in tarda primavera o inizio estate - dopo 6/15 anni di vita.\nTassonomia.\nComprende le seguenti specie:\nColtivazione.\nLa sua coltivazione richiede una terra concimata aggiunta a sabbia per ottenere un buon drenaggio. Nei climi pi\u00f9 miti le pachycereus possono essere coltivate all'esterno in posizione assolata, le annaffiature in estate andranno fatte solo quando la terra si presenter\u00e0 asciutta mentre in inverno andranno sospese e la temperatura non dovr\u00e0 essere inferiore a circa 7\u00a0\u00b0C. (anche se sopporta temperature inferiori per brevi periodi) e le annaffiature sospese del tutto.\nLa moltiplicazione avviene quasi esclusivamente per talea dato che per seme la crescita \u00e8 troppo lenta. La talea avviene staccando un ramo poi messo a radicare in sabbia; occorre che il punto del taglio sia stato fatto prima ben asciugare fino a formare una patina protettiva."}
{"id": "12249", "revid": "10369", "url": "https://it.wikipedia.org/wiki?curid=12249", "title": "Colonia parziaria", "text": ""}
{"id": "12250", "revid": "466539", "url": "https://it.wikipedia.org/wiki?curid=12250", "title": "Adam Mickiewicz", "text": "Biografia.\nGiovinezza.\nAdam Mickiewicz nacque il 24 dicembre 1798, a Zaosie (oggi Zavossie) presso la magione paterna, oppure nel vicino villaggio di Nowogr\u00f3dek, in quella che all'epoca era parte dell'Impero russo e oggi \u00e8 la Bielorussia. Il padre del poeta, Miko\u0142aj Mickiewicz, era un avvocato di provincia, appartenente alla piccola nobilt\u00e0 (\"Szlachta\") polacca; la madre, invece, era Barbara Mickiewicz, nata Majewska.\nMickiewicz trascorse la sua giovinezza a Nowogr\u00f3dek, in un ambiente di quiete idilliaca; la sua formazione avvenne sotto la guida della madre e di precettori privati. Dal 1807 al 1815 frequent\u00f2 una scuola dominicana, dove fra i camerati godeva di una fama di fervente giocatore e teatrante, nonostante poi fosse uno studente mediocre.\nNel settembre 1815, Mickiewicz pot\u00e9 iscriversi all'universit\u00e0 di Vilnius (in polacco, \"Wilno\"), che proprio in quegli anni stava attraversando una fase di grande splendore. Qui, sotto la guida di Gotfryd Ernest Groddeck e Joachim Lelewel, il poeta si segnal\u00f2 negli studi classici e storici. Quest'erudizione fu particolarmente vivida anche grazie ad un \u00abgruppo di filomati\u00bb che fond\u00f2 nel 1817: il \"Towarzystwo filomat\u00f3w\", una vera e propria \u00abpalestra di studio e di virt\u00f9\u00bb dove, attraverso l'imitazione di grandi letterati (quali Voltaire), Mickiewicz inizi\u00f2 a stabilire la propria identit\u00e0 poetica. Una volta laureatosi, il poeta inizi\u00f2 ad insegnare al ginnasio di Kaunas.\nNel 1818 si ha la sua primissima attivit\u00e0 poetica: il \"Tygodnik Wile\u0144ski\" (Settimanale di Vilnius), infatti, gli pubblic\u00f2 il poema \"Zima miejska\" (\"Citt\u00e0 invernale\"): questa composizione, transizione dalla temperie neoclassica a quella romantica, fa parte della prima antologie di \"Poesie\", raccolta di ballate e romanze pubblicata a Vilnius nel 1822. In questo volumetto, Mickiewicz inser\u00ec anche il poema storico \"Gra\u017cyna\" e l'opera lirico-drammatica \"Dziady\" (Gli avi); fu esclusa invece \"Oda do m\u0142odo\u015bci\" (Ode alla giovent\u00f9), che il poeta ritenne troppo patriottica per essere pubblicata.\nIn questi anni si data anche l'amore per la ricca Maryla Wereszczak\u00f3wna, che il poeta incontr\u00f2 nell'estate del 1820. Si tratt\u00f2 di una storia infelice, malgrado la tenera intimit\u00e0 che si era formata tra di loro: Mickiewicz era infatti troppo povero, e la fanciulla and\u00f2 quindi sposa a Wawrzyniec Puttkamer, l'uomo che la famiglia le impose.\nArresto ed esilio.\nNonostante la distanza, Mickiewicz non mitig\u00f2 i propri rapporti con i Filomati. Al contrario, costitu\u00ec nel 1820 addirittura un secondo circolo, quello detto dei Filareti, dalle finalit\u00e0 pi\u00f9 radicali e patriottiche. Tuttavia, nel 1823, la polizia di Vilnius (capeggiata da Nikolay Nikolayevich Novosiltsev) scopr\u00ec l'attivit\u00e0 di questi gruppi segreti e ne arrest\u00f2 i membri pi\u00f9 autorevoli: fra questi vi era naturalmente anche Mickiewicz, che fu scortato e recluso al monastero basiliano di Vilnius alla fine dello stesso anno, o all'inizio del 1824 (le fonti sono discordi sulla datazione precisa). Dopo sei mesi di prigionia, nei quali vennero esaminate le sue attivit\u00e0 politiche, e in particolar modo la sua adesione ai Filomati, Mickiewicz fu espulso dalla Lituania ed esiliato in Russia. Il decreto fu emesso il 22 ottobre 1824; Mickiewicz attravers\u00f2 il confine russo l'11 novembre 1824, per poi decidere di recarsi a San Pietroburgo, dove arriv\u00f2 alla fine del mese. In Russia vi rest\u00f2 per cinque anni, durante i quali l'esule Mickiewicz si stabil\u00ec a Mosca, San Pietroburgo e Odessa (Crimea).\nNella Russia di inizio Ottocento ebbe inizio un'intensissima fase di maturazione poetica: a Mickiewicz vennero infatti aperte le porte dei circoli letterari pi\u00f9 prestigiosi, dove si distinse per le sue abilit\u00e0 poetiche. Qui strinse amicizia con le pi\u00f9 eminenti personalit\u00e0 del tempo: il giornalista Henryk Rzewuski, la pianista Maria Szymanowska, i poeti Alexander Pushkin e Zinaida Aleksandrovna Belosel'skaja, ma anche il decabrista Kondratij F\u00ebdorovi\u010d Ryleev. I frutti poetici di queste amicizie furono molteplici: in questo quinquennio furono infatti prodotti i \"Sonetti di Crimea\", il poema patriottico \"Konrad Wallenrod\", e la \u00abqa\u1e63\u012bda\u00bb \"Farys\".\nFu proprio grazie a questi sodalizi che Mickiewicz riusc\u00ec ad abbandonare la Russia, il 15 maggio 1829.\nViaggi in Europa.\nUna volta salutati gli amici slavi, Mickiewicz si rec\u00f2 a Weimar, in Germania, il 1\u00ba giugno 1829; gi\u00e0 una settimana dopo era a Berlino, dove partecip\u00f2 ad un corso di conferenze tenuto da Hegel. Nel febbraio 1830 fece affrettatamente sosta a Praga, per poi fare nuovamente ritorno a Weimar, invitato da un Goethe ormai ottantenne.\nLasciata Weimar, il poeta decise di recarsi in Italia: super\u00f2 quindi le Alpi, attraverso il passo dello Spluga, e - con la compagnia di un amico di vecchia data, Antoni Edward Odyniec - visit\u00f2 Milano, Venezia, Firenze; si spinse fino a Roma, dove arriv\u00f2 a novembre. Mickiewicz rimase incantato dall'Urbe, che non esit\u00f2 a definire \u00abla pi\u00f9 amabile delle citt\u00e0 estere\u00bb; in effetti, l'influsso capitolino fu fondamentale nella sua poetica, che si tinse di umori cattolici e religiosi. Nel giugno dell'anno seguente visit\u00f2 Napoli, subitamente seguita dall'Umbria, la Toscana, Genova e infine Ginevra, dove incontr\u00f2 il Bardo Zygmunt Krasi\u0144ski. In Svizzera il poeta si infatu\u00f2 dell'inaccessibile Henrietta Ewa Ankwicz\u00f3wna, che non pot\u00e9 sposare a causa delle disuguaglianze sociali.\nSempre a Ginevra Mickiewicz venne a sapere della rivolta di Novembre. La ribellione armata contro il dominio russo lo colse nel profondo, ma per la mancanza di denaro non part\u00ec subito per la Polonia, bens\u00ec intraprese un lungo giro che lo port\u00f2 a Parigi, Dresda, Lipsia, e infine a Pozna\u0144, dove arriv\u00f2 nel 1831. Quando giunse a destinazione, tuttavia, l'insurrezione era gi\u00e0 stata sedata dalle milizie russe, ed era ormai troppo tardi per prendere parte ai combattimenti. Scosso dall'infelice esito della rivolta, il poeta nel marzo 1832 si rec\u00f2 a Dresda dove scrisse, vinto dai sussulti d'indignazione, la terza parte degli \"Dziady\".\nSoggiorno a Parigi.\nIl 31 luglio 1832 Mickiewicz si trasfer\u00ec a Parigi, accompagnato da un ex Filomata, il futuro geologo Ignacy Domeyko. Nella \"Ville Lumi\u00e8re\" il poeta venne a contatto con l'\u00e9lite polacca emigrata; sotto questi influssi, scrisse articoli per il \"Pielgrzym Polski\" (Il Pellegrino Polacco). Diede inoltre alle stampe la terza parte degli \"Dziady\", scritta (come gi\u00e0 accennato) a Dresda, e il poema epico \"Pan Tadeusz\" (Signor Taddeo), vero e proprio manifesto della letteratura polacca.\nCon \"Pan Tadeusz\" si chiuse l'opera poetica di Mickiewicz. Il poeta infatti avrebbe scritto altre opere, come \"Zdania i uwagi\" (Sentenze e osservazioni; 1834-40) e la \"Storia polacca\", ma nessuna di queste raggiunse la fama delle precedenti. Questo \u00absilenzio letterario\u00bb \u00e8 stato interpretato in vari modi: potrebbe aver perso il talento, ma pi\u00f9 probabilmente incentr\u00f2 le sue occupazioni sull'insegnamento e sul perfezionamento morale di s\u00e9 e degli altri polacchi emigrati.\nIl 22 luglio 1834 Mickiewicz si spos\u00f2 con Celina Szymanowska, figlia di Maria, che il poeta gi\u00e0 incontr\u00f2 in Russia. I due ebbero sei figli: due femmine, Maria e Helena, e quattro maschi, W\u0142adys\u0142aw, Aleksander, Jan e J\u00f3zef. Il matrimonio fu funesto per Mickiewicz: in Celina, infatti, iniziarono a manifestarsi ben presto i segni di uno squilibrio psichico, e i vari dissidi coniugali spinsero il poeta a tentare il suicidio, che fortunatamente fall\u00ec. Celina sarebbe poi morta il 5 marzo 1855. Questo, in effetti, fu per Mickiewicz un periodo di grande povert\u00e0 non solo morale ma anche materiale, essendo i suoi guadagni vincolati esclusivamente alla pubblicazione delle sue opere - impresa certamente non redditizia. Ricevette s\u00ec supporto monetario dai vari amici e ammiratori, ma questo fu comunque insufficiente per migliorare la sua condizione. A peggiorare la situazione, nonostante i saldi vincoli che ormai legavano il poeta con la Francia, egli non ricevette mai la cittadinanza francese.\nLe circostanze si fecero migliori quando il poeta ottenne la cattedra di letteratura latina all'universit\u00e0 di Losanna, in Svizzera. Le conferenze ivi tenute ebbero un successo furioso, tanto che nel 1840 gli fu offerta dal ministro Cousin la neo-costituita cattedra di letterature e lingue slave al Coll\u00e8ge de France. Proprio qui il poeta conobbe nel 1841 Andrzej Towia\u0144ski, e stimolato ciascuno dal patriottismo dell'altro, ambedue i conterranei svilupparono una dottrina che professava la fine della Grande Emigrazione e l'inizio di una nuova era. Insospettito da questo misticismo anti-cattolico, nel 1844 il governo (focalizzato sulla glorificazione di Napoleone) lo allontan\u00f2 dal mondo accademico.\nLa Legione polacca.\nLa passivit\u00e0 di Towia\u0144ski, che preferiva non affrettarsi nella diffusione del verbo, fu causa di una rottura fra i due amici: ne sorse infatti un'aspra disputa, terminata la quale Mickiewicz abbracci\u00f2 nuovamente la religione cattolica. Prova di questo riconciliamento fu la fiducia che il poeta pose in Papa Pio IX, cui chiese di supportare la terza rivoluzione francese in nome di tutti gli oppressi. Nell'aprile 1848 fu a Roma, dove tra l'altro incontr\u00f2 la sua amica americana Margaret Fuller, per costituire con altri compatrioti esuli una formazione militare la \u00abLegione polacca\u00bb, altrimenti detta \u00abdi Mickiewicz\u00bb, ma non avendo ottenuto dal pontefice un adeguato sostegno a tale iniziativa, con questo nucleo marci\u00f2 fino in Lombardia per aiutare il Lombardo-Veneto a liberarsi dal dominio austriaco (facendo significative soste lungo il percorso: memorabile il suo discorso di Firenze molto acclamato dalla folla, nonostante fosse tenuto in polacco). La legione si un\u00ec - non senza difficolt\u00e0 - all'esercito lombardo una volta giunta a Milano. In realt\u00e0, non divenne mai abbastanza grande per essere pi\u00f9 di un simbolo; malgrado ci\u00f2, quest'iniziativa comunque serv\u00ec al Mickiewicz, che ritorn\u00f2 a Parigi nell'autunno del 1848, deciso pi\u00f9 che mai ad essere attivo sulla scena politica. La legione polacca, tuttavia fu ricostituita a Roma l'anno successivo, pur senza la presenza di Mickiewicz, e si batt\u00e9 con onore a difesa della Repubblica romana di Mazzini e Garibaldi attaccata dal corpo di spedizione francese su richiesta di Pio IX.\nUltimi anni.\nRitornato a Parigi, Mickiewicz fond\u00f2 un giornale intitolato \"La Tribune des Peuples\", supportato da un benestante espatriato polacco, Ksawery Branicki. Mickiewicz scrisse pi\u00f9 di settanta articoli per il \"Tribune\", tutti datati tra il 15 marzo ed il 10 novembre 1849, quando il governo ne viet\u00f2 la diffusione. I suoi articoli promuovevano gli ideali democratici; fra le cause perorate, vi era in particolar modo quella italiana di Mazzini, che il poeta conobbe a Milano. Nell'aprile 1852 il Coll\u00e8ge de France lo sospese dalle lezioni; lo stesso anno, tuttavia, ottenne un posto presso la Biblioth\u00e8que de l'Arsenal.\nMickiewicz simpatizzava caldamente per la guerra di Crimea, che aveva dato nutrimento alle sue speranze di una Polonia indipendente, libera dal giogo nemico. Allo scoppio del conflitto, si rec\u00f2 personalmente a Istanbul, con l'amico Armand L\u00e9vy. In Turchia Mickiewicz tent\u00f2 di formare un nucleo combattivo; questa causa, tuttavia, non venne mai portata a termine, in quanto il poeta mor\u00ec improvvisamente il 26 novembre 1855. Sconosciute sono le cause della sua morte: Tadeusz Boy-\u017bele\u0144ski addit\u00f2 le cause ad un presunto avvelenamento, ma \u00e8 opinione comune che il poeta in Turchia abbia contratto il colera, che in quel periodo miet\u00e9 molte vittime.\nLa sua salma fu trasportata a Montmorency, in Francia, il 21 gennaio 1861 e da l\u00ec trasferita nella cripta della cattedrale di Wawel, a Cracovia, il 4 luglio dello stesso anno.\nInfluenza culturale.\nFigura di spicco del Romanticismo in Polonia, Mickiewicz \u00e8 rinomato per essere il pi\u00f9 illustre dei tre Bardi (gli altri due erano Juliusz S\u0142owacki e Zygmunt Krasi\u0144ski), ed \u00e8 considerato unanimemente uno dei maggiori romanzieri polacchi (se non slavi, o addirittura europei) di tutti i tempi.\nL'importanza di Mickiewicz va ben oltre la letteratura, tanto che \u00e8 ricordato anche come eminente politico, patriota e filosofo. Wyka sottolinea che \u00abera un cantore ed un poeta epico per il popolo polacco, ed un pellegrino per la libert\u00e0 delle nazioni\u00bb; gli studiosi, in tal senso, sovente utilizzano l'espressione \u00abculto di Mickiewicz\u00bb per riferirsi alla sua fama postuma di \u00abprofeta nazionale\u00bb. Una volta saputo della morte di Mickiewicz, il compagno Krasi\u0144ski lo pianse sinceramente, tanto che scrisse: \u00abper gli uomini della mia generazione, lui era come il latte, il miele, [...] la ninfa vitale: tutti noi discendiamo da lui\u00bb. Edward Henry Lewinski Corwin non esit\u00f2 nel dire che le sue opere \u00abtoccano i cuori polacchi\u00bb in modo maggiore rispetto agli altri Bardi, mentre il critico letterario danese Georg Brandes riteneva le composizioni di Mickiewicz pi\u00f9 \u00absalutari\u00bb rispetto a quelle di Lord Byron, Shakespeare, Omero e Goethe.\nMickiewicz fu celebrato quale grande poeta e filosofo all'unanimit\u00e0, da letterati polacchi (Asnyk, Ga\u0142czy\u0144ski, Iwaszkiewicz, Jastrun, Kasprowicz, Lecho\u0144, Konopnicka, Teofil Lenartowicz, Norwid, Przybo\u015b, R\u00f3\u017cewicz, S\u0142onimski, S\u0142owacki, Staff, Tetmajer, Tuwim, Ujejski, Wierzy\u0144ski, Zaleski) e non (Bryusov, Goethe, Pushkin, Uhland, Vrchlick\u00fd ed altri). A rappresentare la figura del poeta in chiave pittorica, invece, vi furono Eug\u00e8ne Delacroix, J\u00f3zef Oleszkiewicz, Aleksander Or\u0142owski, Wojciech Stattler e Walenty Wa\u0144kowicz. A testimonianza del riconoscimento poetico del poeta, in Polonia e Lituania ci sono varie statue a lui dedicate, frutto dello scalpello di eminenti scultori, quali Antoine Bourdelle, David d'Angers, Antoni Kurzawa, W\u0142adys\u0142aw Oleszczy\u0144ski, Zbigniew Pronaszko, Teodor Rygier, Wac\u0142aw Szymanowski e Jakub Tatarkiewicz.\nIl culto di Mickiewicz \u00e8 mantenuto vivo attraverso l'istituzione di vari enti museali e turistici, ubicati in quelle citt\u00e0 a lui profondamente legate: a Varsavia, Vilnius e Parigi esistono dei musei dedicati ad Adam Mickiewicz. La casa ove nacque, a Nowogr\u00f3dek, pure \u00e8 stata destinata a sede museale; anche Istanbul, nonostante sia stata visitata fugacemente dal Mickiewicz, ha voluto identificare in un edificio la residenza turca del poeta polacco.\nLe lettere del saggio di Zygmunt Bauman \"Cose che abbiamo in comune\" sono 44, in onore a un personaggio creato appunto dal poeta, \"Quarantaquattro\", numero a cui Bauman assocer\u00e0 \u00ab\"lo stupore e la speranza che accompagnano l'arrivo della Libert\u00e0\"\u00bb.\nEtnia.\nAdam Mickiewicz (che, ricordiamo, scriveva in lingua polacca), \u00e8 unanimemente considerato un poeta polacco. Alcuni autori lo descrivono come \u00abpolacco-lituano\u00bb, o addirittura \u00abbielorusso-polacco\u00bb. \"The Cambridge History of Russia\", invece, riconosce che il poeta era polacco, ma individua le sue origini nel ramo \u00ablituano-bielorusso (e forse ebreo)\u00bb. Secondo lo storico bielorusso Rybczonek, la madre di Mickiewicz aveva origini tatare.\nAlcune fonti riportano che la madre del poeta, invero, discendeva da una famiglia ebrea convertita al cattolicesimo, mentre altri ritengono questo improbabile. Lo storico polacco Kazimierz Wyka, nel suo dizionario biografico \"Polski S\u0142ownik Biograficzny\", ritiene che questa ipotesi, basata sulla diffusione che il cognome della genitrice - Majewska - godeva fra gli ebrei del tempo, non \u00e8 mai stata provata. Wyka, al contrario, ritiene che la Majewska apparteneva ad una famiglia della nobilt\u00e0 polacca (\"szlachta\"), con la quale avrebbe vissuto a Nowogr\u00f3dek nella sua fanciullezza.\nLo studioso Juozapas Girdzijauskas, invece, ha opinioni ben diverse in merito. Secondo la sua tesi, Mickiewicz discendeva da una famiglia illustre di origini lituane (\"Rimvydas\"), poi polonizzata. Le origini della famiglia del Mickiewicz, in ogni caso, sono state e continueranno ad essere una tematica molto discussa dai critici: il poeta, infatti, \u00e8 cresciuto nella realt\u00e0 della confederazione polacco-lituana, che insisteva su un'area che oggi \u00e8 suddivisa tra Polonia, Lituania, Bielorussia ed Ucraina. Per Mickiewicz, una realt\u00e0 diversa da quella in cui ha sempre vissuto era sgradita, se non impensabile. Romanucci-Ross ammette che il poeta si definiva \u00ablituano\u00bb, ma asserisce per\u00f2 che all'epoca una scissione tra l'identit\u00e0 lituana e quella polacca era inesistente. Questo multiculturalismo emerge nei suoi lavori: \"Pan Tadeusz\", scritto in polacco, inizia con un'invocazione alla Lituania:\n\u00c8 oggi opinione diffusa, tuttavia, che Mickiewicz si riferiva alla Lituania non come una distinta entit\u00e0 culturale e linguistica, ma come una regione storica, utilizzando quindi il termine \u00abLituano\u00bb per indicare le popolazioni slave residenti in quello che una volta era del Granducato di Lituania."}
{"id": "12251", "revid": "126257", "url": "https://it.wikipedia.org/wiki?curid=12251", "title": "Colonia (Germania)", "text": " \nColonia (: ; in tedesco \"K\u00f6ln\" , in dialetto locale \"K\u00f6lle\", in francese e in inglese \"Cologne\") \u00e8 una citt\u00e0 extracircondariale di abitanti, con l'agglomerato urbano ( abitanti) in Germania, la quarta per numero di abitanti e la pi\u00f9 grande del Land della Renania Settentrionale-Vestfalia. \u00c8 considerata la capitale economica, culturale e storica della Renania, quasi completamente ricostruita dopo i bombardamenti della seconda guerra mondiale.\nGeografia fisica.\nLa citt\u00e0 si trova nella parte sud-occidentale della Renania Settentrionale-Vestfalia, sulle rive del fiume Reno ed \u00e8 il maggior centro della grande Regione metropolitana Reno-Ruhr, un'area altamente urbanizzata di oltre 11 milioni di abitanti. Tra le grandi citt\u00e0 pi\u00f9 vicine vi sono Bonn a sud, Leverkusen (urbanisticamente una citt\u00e0 satellite), D\u00fcsseldorf e Duisburg a nord.\nStoria.\nOrigini.\nNel 39 a.C. la trib\u00f9 degli Ubi si accord\u00f2 con le autorit\u00e0 romane per insediarsi sulla sponda sinistra del Reno; l'insediamento prese allora il nome di \"Ara Ubiorum\" o \"Oppidum Ubiorum\", divenendo poi un'importante base militare romana. Nel 49 Agrippina minore, moglie dell'imperatore Claudio e figlia di Germanico, chiese che il villaggio in cui era nata fosse innalzato al rango di colonia: fu allora istituita \"Colonia Claudia Ara Agrippinensium\" (\"la colonia di Claudio e l'altare di Agrippina\") o, pi\u00f9 semplicemente, \"Colonia Agrippina\". Nell'80 fu costruito un acquedotto, l'acquedotto Eifel, uno dei pi\u00f9 lunghi dell'Impero romano, con una portata di di acqua al giorno. Dieci anni dopo la colonia divenne la capitale della provincia romana della Germania inferiore, raggiungendo una popolazione di abitanti.\nNel III secolo appena persone abitavano nella citt\u00e0 e nei suoi dintorni. Nel 260 il generale ribelle Postumo fece di Colonia la capitale del suo Impero delle Gallie, che includeva i territori nord-occidentali dell'Impero romano; lo stato fondato da Postumo dur\u00f2, per\u00f2, solo quattordici anni. Nel 310 l'imperatore Costantino I fece costruire un ponte sul Reno, difeso da un forte posto sull'altra sponda e noto come \"castellum Divitiae\" (il moderno sobborgo di Deutz).\nFu a Colonia, l'undici agosto del 355, che il \"magister militum\" Claudio Silvano (di origini franche) si fece proclamare imperatore dalle sue truppe, venendo ucciso dopo 28 giorni.\nA seguito dell'omicidio i Franchi assediarono Colonia per 10 mesi: catturata, fu ripresa alcuni mesi dopo dal futuro imperatore Giuliano.\nInfine, nel 455 i Franchi Sali conquistarono Colonia definitivamente e ne fecero la propria capitale.\nTarda antichit\u00e0 e basso Medioevo.\nLa sua posizione sulle rive del Reno (\"Rhein\" in tedesco), in prossimit\u00e0 di uno dei principali itinerari commerciali fra Europa orientale ed occidentale, rese la sua fondazione di importanza capitale. Nel Medioevo, inoltre, crebbe la sua importanza come centro ecclesiastico, d'arte e di cultura.\nColonia divenne presto una diocesi e godette di una posizione politicamente privilegiata sul finire dell'Impero romano, anche per la sua vicinanza a Treviri. La continuit\u00e0 come sede episcopale non \u00e8 certa, a causa della carenza di fonti scritte durante le cosiddette invasioni barbariche. In ogni caso Colonia, prima capitale di un regno franco, poi incorporata nel regno dei Merovingi da Clodoveo I all'inizio del VI secolo, divenne presto una diocesi importante. Verso la fine dell'epoca merovingia Colonia divenne anche una residenza reale.\nA partire dall'epoca carolingia \u00e8 attestata con certezza l'importanza di primo rango a livello imperiale dell'arcivescovo (prima vescovo) di Colonia. Nel 1030 la Citt\u00e0 diede i natali a San Bruno, fondatore dell'Ordine dei Certosini. Nel 1164 l'arcivescovo Rainaldo di Dassel si appropri\u00f2 delle reliquie dei tre magi, che fino ad allora si trovavano a Milano; parte delle reliquie che si trovavano a Milano si trovano tuttora nel nord Italia, sulle Prealpi Varesine nella frazione di Induno Olona, Olona. La costruzione delle mura del 1180 (certificata in documenti del 27 luglio e del 18 agosto), prova che fu (e rimase probabilmente a lungo) la pi\u00f9 grande citt\u00e0 tedesca. Le mura erano infatti pi\u00f9 grandi di quelle fatte costruire da Filippo II di Francia a Parigi. Dal XII secolo infatti Colonia fu definita \"Sancta\", al pari solo di Gerusalemme, Costantinopoli e Roma: \u00abSancta Colonia Dei Gratia Romanae Ecclesiae Fidelis Filia\u00bb. Fu deciso quindi di costruire una chiesa di irraggiunta grandezza per onorare in giusto modo le reliquie dei tre magi: nel 1248 fu posata la prima pietra del duomo di Colonia. Ben presto la citt\u00e0 divenne citt\u00e0 imperiale ed immediata, cio\u00e8 indipendente e solamente soggetta all'alta potest\u00e0 dell'imperatore, mentre il suo arcivescovo avendo costituito un principato elettorale nell'ambito dell'Arcidiocesi di Colonia, pose la propria sede a Bonn non potendo soggiornare in citt\u00e0 per pi\u00f9 di tre giorni senza il permesso del Magistrato cittadino. Nel 1349, la notte del 23/24 agosto, avvenne il pogrom della notte di San Bartolomeo. Nel 1424 fu proclamato la espulsione di tutti gli ebrei; bando che dette inizio alla diaspora degli ebrei verso l'est europeo.\nEpoca moderna.\nColonia fu distrutta per oltre il 90% durante l'ultima guerra mentre oggi \u00e8 la sede di un'importante universit\u00e0 e di un arcivescovado della Chiesa cattolica. Il duomo di Colonia, la pi\u00f9 grande chiesa gotica del Nord-Europa, che ospita quelle che secondo la tradizione sono le reliquie dei Re Magi, e che \u00e8 stata indicata come patrimonio dell'umanit\u00e0 dall'UNESCO nel 1996, \u00e8 il luogo principale e il simbolo della citt\u00e0.\nLa popolazione di Colonia \u00e8 al 43% cattolica, al 18% protestante e al 39% aconfessionale o di altra fede. Nell'agosto 2005 la citt\u00e0 ha ospitato la XX Giornata mondiale della giovent\u00f9 richiamando oltre un milione di giovani provenienti da tutto il mondo.\nLe distruzioni della seconda guerra mondiale.\nA Colonia, i bombardamenti mediante il \"maximum use of fire\" (ovvero le tempeste di fuoco) progettate dal Bomber Command inglese non ebbero effetto immediato. L'uso delle bombe dirompenti che penetravano nel sottosuolo serviva a distruggere le condutture dell'acqua onde impedire ai pompieri lo spegnimento degli incendi, ma nei primi attacchi del 30 maggio 1942 la vicinanza del Reno imped\u00ec lo scatenarsi di un'unica grande nube di fuoco. In quell'occasione, piccoli incendi appiccati da focolai distrussero solo edifici. Ci vollero i 261 attacchi successivi per ottenere lo sbriciolamento del 90% del centro cittadino durante tutta la durata della guerra. In un periodo cos\u00ec lungo, Colonia divenne anche la \u201cdiscarica\u201d delle bombe in eccesso durante i viaggi di andata e ritorno dei bombardieri inglesi sul territorio della Germania.\nDurante gli attacchi avvenuti tra il 16 giugno e il 9 luglio 1944, la seconda incursione uccise persone e distrusse un patrimonio storico di anni in 77 minuti.. La citt\u00e0 venne conquistata dalle truppe statunitensi il 6 Marzo del 1945 dopo ore di intensi scontri tra fanteria e carri armati. La zona ovest della cattedrale fu luogo di scontro tra un carro pesante M26 Pershing e un Panther, dove quest'ultimo mise fuori gioco uno Sherman, prima che fosse distrutto dal Pershing alcune ore dopo. Questo scontro venne filmato e il Panther distrutto venne esposto davanti alla cattedrale per il resto della guerra.\nCultura.\nUniversit\u00e0 e scuole.\nL'Universit\u00e0 di Colonia (\"Universit\u00e4t zu K\u00f6ln\"), fondata nel 1388, \u00e8 una delle pi\u00f9 antiche d'Europa, e con i suoi oltre studenti \u00e8 la maggiore della Germania. Fu soppressa nel 1798 in seguito all'occupazione napoleonica e restaurata nel 1919 per volont\u00e0 dell'allora borgomastro Konrad Adenauer.\nLa pi\u00f9 antica scuola superiore della citt\u00e0 \u00e8 il \"Dreik\u00f6nigsgymnasium\" (\"Ginnasio dei tre re magi\"), risalente al 1450.\nBiblioteche e archivi.\nLe principali biblioteche della citt\u00e0 sono la \"Universit\u00e4ts- und Stadtbibliothek K\u00f6ln\" (biblioteca universitaria) e la \"Stadtbibliothek K\u00f6ln\" (biblioteca civica).\nL'Archivio storico della Citt\u00e0 di Colonia (\"Historisches Archiv der Stadt K\u00f6ln\") \u00e8 l'archivio comunale della citt\u00e0 ed \u00e8 uno dei pi\u00f9 grandi archivi municipali d'Europa. Custodisce importanti testimonianze della storia medievale di Colonia e della Lega anseatica.\nMusei.\nColonia ospita diversi musei. Il famoso R\u00f6misch-Germanisches Museum (Museo archeologico romano-germanico) espone oggetti e elementi architettonici dell'epoca romana della citt\u00e0; il Museo Ludwig ospita una delle pi\u00f9 importanti collezioni di arte moderna e contemporanea in Europa, compresa una raccolta di opere di Picasso superata solo da quelle dei musei di Barcellona e Parigi.\nAltri musei della citt\u00e0 sono:\nTeatri e musica.\nL'Opera di Colonia \u00e8 il teatro lirico cittadino, mentre lo Schauspiel K\u00f6ln \u00e8 il teatro di prosa.\nA Colonia si esibiscono molte orchestre, fra cui la G\u00fcrzenich Orchester e la WDR Sinfonieorchester K\u00f6ln, che hanno sede nella \"K\u00f6lner Philharmonie\".\nColonia \u00e8 stata una culla della musica elettronica negli anni Cinquanta (Studio f\u00fcr elektronische Musik, Karlheinz Stockhausen) e lo \u00e8 rimasta anche in seguito. La radio pubblica WDR si impegnarono nella diffusione del Krautrock negli anni Settanta.\nColonia \u00e8 la citt\u00e0 natale del compositore Jacques Offenbach. \nRadio e televisione.\nA Colonia hanno sede le emittenti radiofoniche pubbliche \"Westdeutscher Rundfunk K\u00f6ln\" e \"Deutschlandradio\".\nLa pi\u00f9 grande emittente televisiva privata della citt\u00e0 e una delle principali della Germania \u00e8 la \"RTL Television\" nella vecchia fiera di Colonia, a Deutz.\nCarnevale.\nLa citt\u00e0 ospita il carnevale pi\u00f9 famoso della Germania e uno dei pi\u00f9 affollati d'Europa. Il carnevale inizia ufficialmente con una proclamazione l'11 novembre alle 11:11 e termina il Mercoled\u00ec delle ceneri. L'11 novembre alle 11:11 i cittadini di Colonia si trovano tutti in maschera nel cuore della Altstadt (citt\u00e0 vecchia) ad Heumarkt dove, da un palco, una ormai tradizionale festa annuncia l\u2019inizio del Carnevale con musiche tipiche carnevalesche e salutando con il tipico saluto \u201cK\u00f6lle Alaaf\u201c.\nTuttavia, i cosiddetti \"Tolle Tage\" (\"giorni pazzi\") iniziano con la \"Weiberfastnacht\" (\"Carnevale delle donne\") o, in ripuarisch, \"Wieverfastelovend\", il gioved\u00ec grasso, che rappresenta l'inizio del Carnevale nelle strade: Z\u00fclpicher Strasse e dintorni, il Neumarkt, Heumarkt e tutti bar e le birrerie della citt\u00e0 sono pieni di gente travestita che balla e beve nelle strade. Centinaia di migliaia di turisti arrivano a Colonia in questo periodo. Di solito, quasi un milione di persone festeggiano per le strade il gioved\u00ec grasso.\nDurante tutta la settimana gli abitanti scendono in strada a ballare, bere e cantare mascherati insieme alla sfilata dei carri. La scuola si sospende per alcuni giorni della festivit\u00e0, ma si possono trovare persone di tutte le et\u00e0 che festeggiano.\nIl giorno pi\u00f9 importante \u00e8 il luned\u00ec che viene chiamato \"luned\u00ec delle rose\" (\"Rosenmontag\").\nAcqua di Colonia.\nColonia \u00e8 famosa anche per l'acqua di Colonia (in tedesco \"K\u00f6lnisch Wasser\"), un profumo a base alcolica inventato dall'immigrato italiano Giovanni Maria Farina all'inizio del XVIII secolo. Durante il Settecento questo profumo ebbe fama e fu esportato in tutta Europa dalla famiglia Farina e \"Farina\" divenne termine colloquiale per indicare l'acqua di Colonia. Nel 1803 Wilhelm M\u00fclhens stipul\u00f2 un contratto con un altro italiano, di nome Carlo Francesco Farina e senza alcuna parentela con il profumiere, il quale gli concesse l'uso del cognome come marchio per un profumo. Tuttavia, negli anni successivi, in seguito a varie battaglie giudiziarie, suo nipote Ferdinand M\u00fclhens fu costretto a rinunciare al nome \"Farina\" e decise di usare come marchio il numero assegnato alla fabbrica durante l'occupazione napoleonica, il 4711. Oggi l'acqua di Colonia originale viene tuttora prodotta sia da Johann Maria Farina gegen\u00fcber dem J\u00fclichs-Platz, giunta alla ottava generazione, sia da M\u00e4urer &amp; Wirtz con il marchio 4711.\nGeografia antropica.\nSuddivisione amministrativa.\nColonia \u00e8 suddivisa in 9 distretti urbani (\"Stadtbezirk\"), i quali a loro volta si suddividono in quartieri (\"Stadtteil\") per un totale di 86.\nEconomia.\nColonia \u00e8 il maggior centro economico del Nord-Reno Vestfalia, e trae beneficio da una sviluppata economia di mercato. Come nella vicina D\u00fcsseldorf, basa la propria ricchezza sulle assicurazioni e sui media, ed ospita le sedi centrali di molte altre grandi aziende.\nTra le maggiori compagnie mediatiche di Colonia si annoverano Westdeutscher Rundfunk K\u00f6ln, Deutschlandradio, RTL Television e le sue sussidiarie, Brainpool e le case editrici J. P. Bachem, Taschen, Tandem Verlag e M. DuMont Schauberg. La citt\u00e0 \u00e8 un importante centro di produzione artistica, culturale e televisiva, attivit\u00e0 alle quali contribuisce attivamente anche il settore pubblico. Vi sono anche gruppi assicurativi come Central, DEVK, DKV, e le filiali tedesche di Zurich Financial Services, AXA ed Assicurazioni Generali, quest'ultima nota come Generali Deutschland.\nColonia ospita anche la Ford Europe e la divisione sportiva della Toyota.\nColonia ospita anche il quartier generale di Lufthansa, la principale compagnia aerea della Repubblica Federale. Vi sono anche REWE Group, T\u00dcV Rheinland, Deutz AG ed anche alcune fabbriche di birra K\u00f6lsch, come Reissdorf, Gaffel e Fr\u00fch.\nColonia \u00e8 anche il maggior centro di scambio ed intrattenimento del Nord-Ovest, in parte grazie ai cinque porti sul Reno. Il quotidiano pi\u00f9 importante \u00e8 il K\u00f6lner Stadt-Anzeiger.\nInfrastrutture e trasporti.\nFerrovie.\nLa stazione di Colonia Centrale \u00e8 il nodo ferroviario internazionale pi\u00f9 occidentale di tutta la Germania. Da qui diverse linee portano a Treviri (\"ted.\" \"Trier\") (\"Eifelbahn\"), Aquisgrana (\"ted.\" \"Aachen\") (LAV Colonia\u2013Aquisgrana), Parigi, M\u00f6nchengladbach, Neuss via Bergheim (\"Erftbahn\"), Neuss\u2013Krefeld via Dormagen (riva sinistra del Reno), D\u00fcsseldorf/Regione della Ruhr (riva destra del Reno), Wuppertal, Bergisch Gladbach, Marienheide (\"Aggertal-Bahn\"), Siegen (\"Siegstrecke\") e Francoforte sul Meno (\"ted.\" \"Frankfurt am Main\") (Treno ad alta velocit\u00e0 Colonia-Francoforte) cos\u00ec come due linee, su ciascuna sponda del Reno, in direzione sud.\nTrasporto pubblico regionale.\nColonia \u00e8 servita da una rete di \"S-Bahn\" gestita dalla Deutsche Bahn. La linea S13/S19 \u00e8 in servizio 24/7 tra K\u00f6ln Hbf e K\u00f6ln/Bonn Flughafen.\nVi \u00e8 una rete di metropolitana leggera (\"Stadtbahn di Colonia\"), costituita di 11 linee, proveniente dal potenziamento (con interramento delle tratte centrali) della vecchia rete tramviaria.\nVi sono diverse linee di bus offerte dalla societ\u00e0 \"K\u00f6lner Verkehrs-Betriebe\" e da altre. Tutti i mezzi di trasporto a Colonia possono essere utilizzati con un solo biglietto in quanto sono legati al consorzio di trasporti \"Rhein-Sieg\" (VRS).\nAeroporti.\nA sud-est della citt\u00e0, a Porz, si trova l'aeroporto di Colonia-Bonn. \u00c8 uno dei pi\u00f9 grandi aeroporti merci tedeschi ( nel 2005), hub europeo per la UPS e il pi\u00f9 importante aeroporto tedesco per i voli low cost (9,4 milioni di passeggeri nel 2005). Offre voli per 139 destinazioni in 38 Paesi.\nDal 1994 porta il nome di \"Aeroporto Konrad Adenauer\". \u00c8 l'unico aeroporto tedesco, insieme a quello di Lipsia-Halle, che non ha limitazioni di volo notturno.\nSport.\nCalcio.\nLa principale squadra di calcio della citt\u00e0 \u00e8 il FC Colonia, altalenante fra la Bundesliga e la 2.Bundesliga, ma con alle spalle anni di gloria a livello nazionale e internazionale. La squadra gioca al RheinEnergieStadion, impianto che ha ospitato cinque gare della fase finale dei Mondiali di calcio 2006 e la finale d'Europa League 2019-20.\nCiclismo.\nNel 1973 Colonia \u00e8 stata sede di arrivo della 1\u00aa tappa del Giro d'Italia.\nHockey su ghiaccio.\nLa squadra di hockey su ghiaccio della citt\u00e0 sono i K\u00f6lner Haie noti come KEC. La squadra gioca nella Lanxess Arena.\nPallacanestro.\nLa squadra di pallacanestro della citt\u00e0 sono i K\u00f6ln 99ers noti come KEC.\nAmministrazione.\nGemellaggi.\nColonia \u00e8 gemellata con le seguenti citt\u00e0:"}
{"id": "12252", "revid": "1748167", "url": "https://it.wikipedia.org/wiki?curid=12252", "title": "Cosmologia (astronomia)", "text": "La cosmologia \u00e8 la scienza che ha come oggetto di studio l'universo nel suo insieme, del quale tenta di spiegare in particolare origine ed evoluzione. \nIn tal senso essa \u00e8 strettamente collegata con la cosmologia intesa come branca della filosofia. Questa si prefigge di indagare da un punto di vista ontologico e metafisico la miriade di teorie religiose e mitologiche sulle origini del mondo. \nTrae le sue radici storiche dalle narrazioni religiose sulla nascita di tutte le cose (cosmogonie) e dai grandi sistemi filosofico-scientifici pre-moderni (come il sistema tolemaico). Attualmente \u00e8 una scienza fisica nella quale convergono diverse discipline, quali l'astronomia, l'astrofisica, la fisica delle particelle, la relativit\u00e0 generale.\nStoria della cosmologia.\nIl sistema geocentrico.\nNel mondo occidentale le prime teorie cosmologiche, che pur essendo sorte in un contesto religioso presentavano anche alcuni fondamenti scientifici, furono elaborate da astronomi e filosofi dell'antica Grecia. Per quanto vi fossero voci discordanti (ad esempio Aristarco da Samo sostenne un modello nel quale la Terra ruota attorno al Sole), l'opinione pi\u00f9 diffusa era che la Terra fosse immobile al centro dell'universo, mentre il Sole, la Luna, i pianeti e le stelle ruotassero intorno ad essa incastonati in sfere concentriche. La principale esposizione di questo sistema fu data da Tolomeo nel II secolo, motivo per il quale esso \u00e8 anche noto come Sistema Tolemaico.\nNel mondo greco era diffusa l'opinione che l'Universo fosse immutabile, ossia increato ed eterno. Tale posizione veniva sostenuta principalmente per evitare i gravi problemi filosofici che l'idea della creazione dell'Universo avrebbe portato: occorrerebbe infatti spiegare cosa c'era prima della creazione, e cosa l'ha causata. A queste idee si opponeva la filosofia degli stoici, che sosteneva che il mondo avesse attraversato un numero infinito di creazioni e distruzioni, e che in ognuna delle fasi di questo ciclo ogni evento terreno e celeste si fosse ripetuto esattamente allo stesso modo.\nL'idea della creazione secondo la rivelazione ebraico-cristiana.\nL'avvento della Rivelazione ebraica port\u00f2 a dei contributi originali nel dibattito cosmologico. Questi contributi si concentrano principalmente sulla questione del tempo, forse intesa come incognita costante (dal punto di vista della struttura dello spazio, il cristianesimo riprese essenzialmente il modello tolemaico). Derivando dal giudaismo, ne riprende l'idea di un Universo creato da Dio, che quindi ha avuto un principio.\nI primi filosofi cristiani si concentrarono quindi sulle critiche dei filosofi che sostenevano l'eternit\u00e0 dell'Universo, \"in primis\" sul problema di cosa facesse Dio prima di creare l'Universo, e perch\u00e9 avesse scelto di iniziare la creazione ad un istante anzich\u00e9 ad un altro, dal momento che prima della creazione il cosmo era un nulla indifferenziato. Varie soluzioni vennero prospettate per questi problemi. Origene Adamantio riprese l'idea degli stoici del ciclo eterno di creazioni e distruzioni, negando per\u00f2 il determinismo che obbliga ogni ciclo a ripetere esattamente i medesimi eventi del precedente. Una soluzione pi\u00f9 originale venne da Agostino, che nelle sue \"Confessioni\" ipotizz\u00f2 per primo che il tempo non fosse un'entit\u00e0 eterna, ma avesse avuto inizio insieme allo spazio. In questo modo la domanda di cosa ci fosse \"prima\" della creazione cade di significato. Questa idea, estremamente moderna, ottenne il generale consenso.\nLa rivoluzione copernicana e la gravitazione universale.\nFu solo nel XVI secolo che Copernico ripropose il sistema eliocentrico (o, per l'appunto, \"copernicano\"), che prese finalmente il sopravvento nel XVII secolo, grazie anche all'opera di Galileo: secondo questa teoria il Sole \u00e8 immobile al centro dell'Universo, mentre la Terra e gli altri pianeti orbitano attorno ad esso. Dal punto di vista filosofico, questo passaggio segn\u00f2 la fine della concezione dell'universo centrato sull'Uomo, il che provoc\u00f2 molte resistenze ad esempio da parte della Chiesa cattolica. Vista l'enorme importanza che ebbe anche al di fuori del campo scientifico, questo cambio di prospettiva \u00e8 comunemente noto come Rivoluzione copernicana.\nCopernico e Galileo, ancora influenzati dal pensiero greco, ritenevano ancora le orbite planetarie essere cerchi perfetti. Un significativo passo avanti venne compiuto da Keplero che scopr\u00ec che tali orbite sono in realt\u00e0 ellittiche. Nel 1687 Newton forn\u00ec una delle prime chiavi interpretative della struttura del Sistema solare e dell'Universo in generale: la legge di gravitazione universale, che unificava una serie di fenomeni (la caduta dei gravi, le maree, il moto dei pianeti); la cosmologia dei due secoli successivi fu in buona parte un tentativo di applicare le leggi della meccanica newtoniana dapprima al sistema solare e poi ad una scala pi\u00f9 ampia.\nTuttavia la reale natura delle stelle (e con essa la possibilit\u00e0 di stimare le distanze cosmologiche) rimase incerta fino a quasi due secoli dopo la pubblicazione della teoria di Newton. Per via della mancata osservazione del moto di parallasse, molti sostenitori del sistema copernicano avevano ipotizzato che esse fossero astri simili al Sole ma molto pi\u00f9 lontani, e che quindi l'Universo consistesse in un mare infinito di stelle (il primo a sostenere questa tesi fu forse Giordano Bruno). Queste ipotesi trovarono conferma nel 1838, quando Bessel riusc\u00ec a misurare la parallasse (e quindi la distanza, di circa 8 anni luce) della stella 61 Cygni.\nLa scoperta della Via Lattea e delle altre galassie.\nNel frattempo, nel 1785 Herschel aveva scoperto che la distribuzione delle stelle sulla volta celeste non \u00e8 uniforme, ma che nella fascia circolare nota fin dall'antichit\u00e0 come Via Lattea il loro numero \u00e8 molto pi\u00f9 alto che altrove. Questo fatto suggeriva che il Sole fosse all'interno di un sistema di stelle a forma di disco che fu chiamato Galassia. La posizione del Sole entro la Galassia fu a lungo oggetto di controversie, finch\u00e9 nel 1922 l'astronomo olandese Kapteyn dimostr\u00f2 che esso non \u00e8 affatto vicino al centro galattico, ma semmai in una posizione piuttosto periferica: la componente stellare della nostra Galassia forma infatti un disco appiattito di circa 85.000 anni luce (26 kiloparsec) di diametro, e la distanza del Sole dal centro \u00e8 circa tre quinti la lunghezza del raggio (lo spessore della fascia stellare \u00e8 di circa un migliaio di anni luce).\nTuttavia gi\u00e0 dagli ultimi anni del XIX secolo l'interesse dalla cosmologia si era spostato su un'altra controversia, che opponeva coloro che sostenevano che la Galassia costituisse praticamente tutto l'Universo, e coloro che invece sostenevano che le cosiddette \"nebulose a spirale\" non erano altro che galassie simili alla nostra, che noi osserviamo dall'esterno. Questa seconda ipotesi si rivel\u00f2 corretta quando nel 1924 Edwin Hubble riusc\u00ec a misurare la distanza della Galassia di Andromeda, scoprendo che essa si trova a circa due milioni di anni luce da noi: essa \u00e8 quindi ben al di fuori della nostra galassia e ha dimensioni simili ad essa.\nLa nascita della cosmologia contemporanea.\nSi pu\u00f2 affermare che la cosmologia contemporanea nasce fra il 1915 ed il 1929: nel 1915, infatti, Einstein pubblic\u00f2 il primo articolo riguardo alla teoria della relativit\u00e0 generale, mentre nel 1929 Hubble scopr\u00ec la sua famosa legge, che implica che l'Universo \u00e8 in espansione.\nPoco tempo dopo la pubblicazione della sua teoria (che \"sostituiva\" la gravitazione universale newtoniana), Einstein per primo la applic\u00f2 al calcolo dell'evoluzione dinamica dell'universo. Gli fu subito evidente che, assumendo che la materia sia distribuita nell'universo in modo omogeneo, anche un universo infinito tenderebbe a collassare su s\u00e9 stesso. Essendo per\u00f2 opinione comune che l'universo fosse statico (ed eterno), Einstein ricorse all'artificio di aggiungere nelle equazioni del campo gravitazionale una costante, detta costante cosmologica (solitamente indicata con \u039b), per controbilanciare questa contrazione. Questa costante non modificava minimamente le predizioni della teoria in tutti gli altri campi, ma la sua introduzione si prestava ad un altro genere di critica. Infatti, esiste un \"unico\" valore della costante cosmologica che consente di avere un universo in equilibrio statico, ed anche in questo caso l'equilibrio risulta instabile; ci\u00f2 significa che per avere un universo eternamente statico il valore \"fisico\" della costante cosmologica dovrebbe essere \"esattamente\" quello richiesto dalla condizione di staticit\u00e0. Ogni altro valore, anche estremamente prossimo a quello indicato da Einstein, conduce ad un universo in collasso o in espansione.\nNel 1922 Fridman abbandon\u00f2 allora l'ipotesi che l'universo sia statico (ed eterno), trov\u00f2 che le soluzioni delle equazioni della relativit\u00e0 generale indicavano che l'universo avrebbe avuto un inizio in cui sarebbe stato infinitamente denso, e che da allora si sarebbe espanso; cinque anni dopo Lema\u00eetre arriv\u00f2 allo stesso risultato in modo indipendente. Sia Fridman che Lema\u00eetre trovarono anche che nel caso da loro esaminato (e comunemente accettato anche attualmente) di un universo omogeneo ed isotropo (accettando il principio cosmologico), la metrica che risolve le equazioni del campo gravitazionale \u00e8 la cosiddetta metrica di Friedman-Lema\u00eetre-Robertson-Walker.\nL'insieme di questa metrica e delle soluzioni trovate da Friedmann e Lema\u00eetre costituiscono il cosiddetto modello cosmologico di Friedmann-Lema\u00eetre.\nPochi anni dopo queste idee teoriche trovarono una clamorosa conferma sperimentale nella scoperta di Hubble che le galassie si allontanano da noi ad una velocit\u00e0 proporzionale alla loro distanza, la qual cosa pu\u00f2 essere spiegata facilmente assumendo che l'universo si stia espandendo.\nLa teoria del Big Bang e dello Stato Stazionario.\nL'idea che l'universo abbia un inizio port\u00f2 alla formulazione della teoria del Big Bang, ovvero che l'universo sia nato da una singolarit\u00e0 gravitazionale in cui erano concentrati tutto lo spazio-tempo e la materia dell'universo; in particolare nel 1948 Alpher, Bethe e Gamow introdussero il cosiddetto modello \u03b1\u03b2\u03b3, che spiegava come potesse avvenire la sintesi degli elementi chimici nell'ambito della teoria del Big Bang, ovvero in un universo in rapida espansione ed in raffreddamento.\nTuttavia alcuni scienziati non accettarono l'idea di un universo che non fosse eterno e proposero modelli alternativi; fra questi il pi\u00f9 famoso e fortunato fu la teoria dello stato stazionario di Fred Hoyle, in cui l'universo sarebbe eterno e la diluizione della materia dovuta all'espansione sarebbe bilanciata da una continua creazione spontanea di particelle (1948).\nPer circa 20 anni la controversia fra i due modelli cosmologici fu alquanto accesa; essa giunse per\u00f2 ad una conclusione piuttosto rapida dopo che l'osservazione della radiazione cosmica di fondo a microonde (nel 1964 da parte di Arno Penzias e Robert Woodrow Wilson) e diverse misure della densit\u00e0 dei quasar non portarono al quasi totale abbandono delle teorie alternative ed all'adozione quasi unanime di quelle basate sul Big Bang.\nInflazione e materia oscura.\nPer quanto dopo il 1970 il modello del Big Bang sia rimasto praticamente senza serie alternative, esso presentava e presenta alcune rilevanti lacune. Due fra le pi\u00f9 importanti, che hanno condotto all'introduzione di due significative modifiche alla teoria, emersero poco dopo la scoperta della radiazione di fondo, e riguardavano l'estrema uniformit\u00e0 su tutto il cielo della radiazione stessa:\nPer risolvere il problema dell'orizzonte \u00e8 stata introdotta un'idea teorica nota come inflazione, secondo la quale subito dopo il Big Bang l'universo avrebbe attraversato una fase di espansione estremamente accelerata (l'inflazione, appunto); due regioni di cielo estremamente lontane fra loro potrebbero quindi essere state in contatto (ed avere avuto il tempo di entrare in equilibrio termico) \"prima\" dell'inflazione. L'inflazione darebbe inoltre conto di numerose osservazioni (ad es. la \"piattezza\" dell'universo) altrimenti difficili da spiegare.\nPer quel che riguarda la crescita delle fluttuazioni fino a formare le galassie, la soluzione comunemente accettata \u00e8 che esista la cosiddetta materia oscura, ovvero una forma di materia che non abbiamo ancora osservato in quanto sarebbe elettricamente neutra (e quindi non sarebbe in grado di emettere o assorbire luce); la fisica delle particelle fornisce diversi tipi di particelle di cui la materia oscura potrebbe essere costituita, ad es. i neutroni, i neutrini, o pi\u00f9 probabilmente i cosiddetti WIMPs (\"Weakly Interacting Massive Particles\", particelle massive debolmente interagenti). Poich\u00e9 la materia oscura non sarebbe influenzata dalla radiazione di fondo, essa ha potuto iniziare il suo collasso gravitazionale (dal quale sarebbero nate le galassie) molto prima della materia normale (barionica), eliminando quindi il problema del tempo di formazione delle galassie. Anche la materia oscura spiegherebbe diverse altre osservazioni, fra cui le misurazioni delle curve di rotazione delle galassie, che furono il motivo per cui fu originariamente introdotta.\nInflazione e materia oscura sono ormai entrate a far parte del cosiddetto modello standard della cosmologia, ovvero il modello accettato dalla maggior parte della comunit\u00e0 scientifica. Tuttavia entrambe non sono ancora considerate dimostrate, anche se ci sono concrete speranze di poter giungere ad una scoperta decisiva (ad esempio l'individuazione della particella elementare che costituirebbe la materia oscura) in tempi non troppo lunghi. D'altra parte, esistono anche alcuni sostenitori di teorie alternative, ad esempio delle cosiddette \"teorie MOND\" (da \"MOdified Newton Dynamics\"), che eliminerebbero questi problemi (in particolare il secondo) introducendo delle modifiche alla teoria della gravitazione: queste teorie godono di scarso seguito, ma non possono essere del tutto escluse.\nL'energia oscura.\nIl problema forse pi\u00f9 importante che affligge il modello del Big Bang \u00e8 attualmente quello della cosiddetta \"energia oscura\". Infatti alla fine degli anni novanta alcune osservazioni compiute su supernovae (il loro spostamento verso il rosso) hanno evidenziato che, contrariamente a quanto atteso, l'espansione dell'universo non sta rallentando, bens\u00ec accelerando. Per quanto la relativit\u00e0 generale fornisca un meccanismo (lo stesso che viene utilizzato da alcuni decenni per spiegare l'inflazione) attraverso il quale \u00e8 possibile spiegare forme di energia che producono una sorta di gravit\u00e0 repulsiva, questa scoperta ha colto di sorpresa la maggior parte dei cosmologi.\nAl momento attuale non esiste una teoria accettata che possa spiegare da cosa derivi l'energia (subito battezzata \"energia oscura\") che sarebbe responsabile di questa accelerazione, e che sarebbe la forma dominante di energia nel nostro universo: infatti l'energia oscura costituirebbe il 73% dell'universo, la materia oscura il 23% e la materia barionica (elettroni, protoni, neutroni, ecc.) il 4%.\nSi spera di poter distinguere fra i molti modelli teorici che si propongono di spiegare le propriet\u00e0 dell'energia oscura (fra cui la cosiddetta quintessenza, il Chaplygin gas, i modelli DGP e KKLT e molti altri) attraverso la misura del parametro w (che caratterizza la relazione fra pressione e densit\u00e0 di energia dell'energia oscura, P=w\u03c1). I modelli con w\u2265-1 differiscono qualitativamente da quelli con formula_1. Nei primi l'Universo si espanderebbe pi\u00f9 rapidamente che nel caso senza energia oscura, ma l'espansione avverrebbe sempre a velocit\u00e0 finite. Nei secondi invece l'accelerazione dovuta all\"'energia fantasma\" (espressione che indica forme di energia oscura con formula_1) sarebbe cos\u00ec forte che l'Universo\nfinirebbe per \"morire\" nel cosiddetto Big Rip, (\"Grande Strappo\"), poich\u00e9 l'espansione raggiungerebbe una velocit\u00e0 infinita.\nLe misure di w sono ancora pi\u00f9 incerte di quelle riguardo all'energia oscura e al momento entrambe le possibilit\u00e0 sono compatibili con gli scarsi dati sperimentali disponibili.\nProblemi aperti.\nOltre ai problemi inerenti alla materia oscura (la prova o la smentita della sua esistenza e lo studio della sua eventuale composizione) e l'energia oscura (l'esistenza di un termine cosmologico nelle equazioni di Einstein), nella cosmologia attuale restano aperte molte questioni riguardanti gli istanti iniziali dell'universo, quando la densit\u00e0 \u00e8 confrontabile con la densit\u00e0 di Planck e gli effetti quantistici diventano importanti.\nPer fornire dati utili a restringere il campo di accettabilit\u00e0 delle teorie per quanto riguarda le fasi iniziali dell'evoluzione dell'universo saranno utili le nuove finestre osservative basate su \"messaggeri\" che possano attraversare la materia anche quando questa sia opaca alla radiazione, ad esempio i neutrini e le onde gravitazionali. Un altro problema ancora aperto di estremo interesse per la cosmologia \u00e8 la formazione delle strutture, a tutte le scale, da quella dei superammassi di galassie, a quella galattica, a quella planetaria.\nCosmologia in antropologia.\nNelle scienze etno-antropologiche con il termine \"cosmologia\" si definiscono i sistemi di pensiero, le visioni del mondo relative ad una data cultura. Per evitare confusioni, viene usato pi\u00f9 spesso il sinonimo cosmogonia.\nCosmologia in filosofia.\nLa cosmologia, in senso filosofico, \u00e8 una branca della filosofia che si occupa del mondo (ovvero del cosmo) inteso come la totalit\u00e0 di tutti i fenomeni nello spazio e nel tempo, investigandone le cause ultime, il significato, le strutture ontologiche e vari altri aspetti."}
{"id": "12253", "revid": "767487", "url": "https://it.wikipedia.org/wiki?curid=12253", "title": "L'avventura appassionata", "text": "L'avventura appassionata (\"The Passionate Adventure\") \u00e8 un film del 1924 diretto da Graham Cutts.\nTra gli interpreti, Alice Joyce, Clive Brook e Victor McLaglen. Marjorie Daw spos\u00f2 Myron Selznick, futuro socio di Frank, il fratello di Alice Joyce.Una copia del film con didascalie in tedesco \u00e8 conservata al National Film and Television Archive.\nTrama.\nUn aristocratico, veterano di guerra, lascia la moglie, una signora altera e fredda, per aiutare una ragazza povera, togliendola dalle grinfie di un fidanzato brutale.\nProduzione.\nProdotto dalla Gainsborough in Gran Bretagna. Nella troupe, anche uno dei primi accrediti per Alfred Hitchcock in qualit\u00e0 di montatore, sceneggiatore, scenografo e assistente alla regia.\nDistribuzione.\nDistribuito dalla Gaumont, il film \u00e8 uscito in Gran Bretagna nel 1924 e negli USA l'8 dicembre 1924.\nData di uscita.\nAlias"}
{"id": "12254", "revid": "1897852", "url": "https://it.wikipedia.org/wiki?curid=12254", "title": "Teatri di Catania", "text": "Il seguente \u00e8 un elenco dei teatri della citt\u00e0 di Catania:\nPrincipali teatri:\nAltri teatri:"}
{"id": "12255", "revid": "48344", "url": "https://it.wikipedia.org/wiki?curid=12255", "title": "Miko\u0142aj Kopernik", "text": ""}
{"id": "12260", "revid": "4", "url": "https://it.wikipedia.org/wiki?curid=12260", "title": "Impero Bizantino", "text": ""}
{"id": "12261", "revid": "15756", "url": "https://it.wikipedia.org/wiki?curid=12261", "title": "Arco di Tito", "text": "L'arco di Tito \u00e8 un arco trionfale fornice (ossia con una sola arcata), posto sulle pendici settentrionali del Palatino, nella parte orientale del Foro di Roma. Capolavoro dell'arte romana, si tratta del monumento-simbolo dell'epoca flavia, grazie alle sostanziali innovazioni sia in campo architettonico-strutturale, sia in campo artistico-scultoreo.\nStoria.\nL'iscrizione sull'attico (lato ovest, verso il Foro) reca la dedica del monumento da parte del Senato all'imperatore Tito (nato nel 39, imperatore dal 79 all'81), menzionato come \"divus\" e dunque posteriore alla sua morte e divinizzazione nell'anno 81. Entro il 90 doveva essere concluso.\nL'iscrizione recita:\nL'arco \u00e8 stato eretto a memoria della guerra giudaica combattuta da Tito in Galilea. Nel 69, l'anno dei quattro imperatori, Vespasiano rientr\u00f2 a Roma per reclamare il trono, lasciando Tito in Giudea a porre fine alla rivolta, cosa che Tito fece l'anno successivo: Gerusalemme fu saccheggiata, il Tempio fu distrutto. Nel ricco bottino era compreso il candelabro a sette braccia e le trombe d'argento. Gran parte della popolazione fu uccisa o costretta a fuggire dalla citt\u00e0. Al suo ritorno a Roma nel 71 fu accolto in trionfo.\nNel Medioevo l'arco venne incorporato nella fortezza dei Frangipane ed \u00e8 rappresentato in numerose stampe coronato da una merlatura in mattoni. A partire dal XVI secolo, sotto il pontificato di Paolo II e di Sisto IV, vennero effettuati i primi restauri all'arco che consistettero nella demolizione di alcuni edifici sul lato sud e nella realizzazione di un contrafforte. Successivamente l'arco fu inglobato nelle strutture del convento di Santa Francesca Romana (un tempo Santa Maria Nova) e solo nel 1812-24 ebbe inizio l'intervento di liberazione vero e proprio gi\u00e0 citato.\nTra il 1821 e il 1823 l\u2019arco di Tito fu smontato pezzo per pezzo per liberarlo dai palazzi medievali in cui era intrappolato e ricostruito nella sua forma attuale. I restauri del 1823 per mano di Raffaele Stern e Giuseppe Valadier, ricordati dall'iscrizione di papa Pio VII sul lato ovest (verso il Foro) dell'attico, portarono alla liberazione dell'arco dalla struttura medievale. Ulteriori lavori realizzati nel 1901-02, consistenti nell'abbassamento del livello stradale, ne misero in luce le fondazioni\nUn altro \"arco di Tito\", oggi scomparso si trovava nel Circo Massimo. I resti dell'arco di Tito sono stati ritrovati nel maggio 2015 al Circo Massimo, l'ampiezza dell'arco \u00e8 stata calcolata in circa 17 metri, per una profondit\u00e0 di circa 15, mentre le colonne dovevano sviluppare un'altezza di oltre 10 metri. Un monumento che, nel complesso pi\u00f9 piccolo di quello di Settimio Severo sulla Via Sacra, doveva impressionare non poco, per magnificenza e ricchezza di decorazioni, i visitatori che entravano in Roma dalla Via Appia attraverso la vicina Porta Capena.\nArchitettura.\nL'arco di Tito si discosta dagli archi dell'epoca augustea per la mole pi\u00f9 compatta e robusta (da confrontare per esempio con l'arco di Susa), con un distacco ormai netto dai modelli dell'architettura ellenistica. Qui compare il primo esempio sicuramente datato nella citt\u00e0 di Roma di capitello composito.\nL'arco \u00e8 costruito in opera quadrata di marmo, pentelico fino ai capitelli e lunense nella parte superiore, con uno zoccolo in travertino e un nucleo interno in cementizio. Le fondazioni sono attualmente allo scoperto a causa degli scavi che raggiungono in questa zona il livello augusteo. Le parti dell'elevato oggi in travertino sono dovute al restauro ottocentesco.\nSulle due facciate il fornice \u00e8 inquadrato da semicolonne con fusti scanalati e capitelli compositi, che sorreggono una trabeazione, con fregio.\nApparato scultoreo.\nIl fregio sulla trabeazione, con figure piuttosto tozze e ad altissimo rilievo, rappresenta una scena di sacrificio, raffigurata secondo quello stile pi\u00f9 tipicamente romano (scevro cio\u00e8 da influenze greche), che si ritrova anche nel piccolo fregio sull'altare dell'Ara Pacis. Si tratta di una precoce introduzione di stilemi dell'arte plebea nell'arte romana ufficiale, con elementi irreali e disorganici, quali le figure sproporzionatamente grandi degli animali condotti al sacrificio del \"suovetaurilia\" rispetto agli addetti che li conducono: si pu\u00f2 quindi intravedere in questa rappresentazione un interesse predominante verso la componente simbolica della rappresentazione, piuttosto che verso la verosimiglianza generale dell'episodio.\nLa volta del passaggio conserva una ricca decorazione a cassettoni: al centro \u00e8 raffigurato in una formella \"Tito portato in cielo da un'aquila\", allusione alla sua apoteosi (divinizzazione dopo la morte). Un piccolo fregio sull'architrave poi raffigura la \"pompa triumphalis\", processione del Trionfo.\nI rilievi pi\u00f9 interessanti sono i due pannelli che decorano i lati del fornice, che commemorano due fasi del trionfo di Tito dopo la cattura di Gerusalemme del 70, durante la prima guerra giudaica.\nIl pannello destro (lato nord) mostra l'imperatore Tito sulla quadriga trionfale, incoronato dalla Vittoria. La quadriga \u00e8 condotta dalla personificazione della \"Virtus\" a piedi, mentre le altre due figure allegoriche a fianco del carro sono forse Roma e il Genio del popolo romano, o il Senato il popolo romano. Sullo sfondo si affollano le teste e i fasci dei littori.\nSul lato sinistro (sud) \u00e8 raffigurato l'ingresso del corteo nella \"Porta Triumphalis\", che \u00e8 raffigurata all'estrema destra in prospettiva scorciata. Nella scena si vedono gli inservienti che avanzano coi \"fercula\" (portantine per oggetti), recando gli arredi saccheggiati al tempio di Gerusalemme (uno dei candelabri a sette braccia, la tavola per il pane di proposizione con i vasi sacri, le trombe d'argento) e le tabelle ansate con iscrizioni esplicative degli oggetti presi e delle citt\u00e0 vinte.\nIn questi due rilievi, nonostante alcuni convenzionalismi, come la ritmica raffigurazione di profilo dei cavalli, si osservano alcune fondamentali innovazioni stilistiche: intanto un maggiore affollamento delle scene, ma soprattutto la straordinaria spazialit\u00e0 data dalla variazione del rilievo secondo una precisa disposizione delle figure nell'atmosfera e il superamento dell'andamento rettilineo del corteo.\nAndando oltre i traguardi dell'ellenismo, nei due rilievi si nota una differenziazione del rilievo coerentemente con la collocazione delle figure nello spazio, come se si muovessero in un ambiente libero, invece dei soliti due o tre piani di rappresentazione. Nel fregio della quadriga si va per esempio dalle teste dei cavalli a tutto tondo ai littori e le lance appena sagomate sullo sfondo. Ma soprattutto nella scena della Porta Trionfale il movimentato disporsi delle figure e degli oggetti sopra le teste riesce a dare l'impressione della circolazione dell'atmosfera attorno ad essi, come se assistessimo in diretta all'oscillante movimento della processione.\nIn secondo luogo le figure non si muovono su una linea retta, ma la lettura procede su una grandiosa curva prospettica convessa, ben visibile nel rilievo della processione, dove a sinistra le figure sono viste di tre quarti e di faccia, e all'estrema destra di dorso mentre entrano sotto il fornice illusionisticamente rappresentato della \"Porta Triumphalis\". Lo spettatore ha cos\u00ec la sensazione di essere circondato e quasi sfiorato dal corteo, secondo una tendenza che verr\u00e0 ulteriormente sviluppata nel \"barocco\" antoniniano dal III secolo in poi."}
{"id": "12262", "revid": "2083832", "url": "https://it.wikipedia.org/wiki?curid=12262", "title": "Renato Caccioppoli", "text": "Con la sua opera, \"e la sua personalit\u00e0 di uomo e di scienziato\", esercit\u00f2 \"un'influenza decisiva sullo sviluppo dell'analisi matematica in Italia\", su \"un'intera generazione di analisti\" italiani che ebbe modo di attingere da lui nuove idee, indirizzi e ispirazioni in un periodo in cui l'Italia si era isolata culturalmente dal resto del mondo\".\nBiografia.\nEra figlio di Giuseppe (1852-1947), noto chirurgo napoletano, e della sua seconda moglie, Sofia Bakunina (1870-1956), figlia del rivoluzionario russo Michail Bakunin. Sua zia era Maria Bakunin (Marussia), docente di chimica.\nDopo aver trascorso l'infanzia ad Avella presso le zie e conseguito il diploma di Istituto Tecnico e la Maturit\u00e0 Classica, nel 1921 si iscrisse a Ingegneria, ma nel novembre 1923 pass\u00f2 a Matematica. Subito dopo la laurea, nel 1925 divent\u00f2 assistente di Mauro Picone che in quell'anno fu chiamato all'Universit\u00e0 di Napoli dove rimase fino al 1932. Picone scopr\u00ec subito le sue doti e lo spinse alla ricerca in analisi matematica. Nel corso dei successivi cinque anni Caccioppoli pubblic\u00f2 una trentina di lavori su argomenti sviluppati in completa autonomia che gli fecero ottenere un premio ministeriale per la matematica e nel 1931, vincendo il concorso a 27 anni, la cattedra di Analisi algebrica all'Universit\u00e0 di Padova. Nel 1934 torn\u00f2 a Napoli per coprire la cattedra di Teoria dei gruppi; pass\u00f2 poi alla cattedra di Analisi superiore e dal 1943 a quella di Analisi matematica.\nNel 1931 divenne socio corrispondente dell'Accademia di Scienze Fisiche e Matematiche di Napoli, passando a socio ordinario nel 1938, nel 1944 socio ordinario dell'Accademia Pontaniana, nel 1947 socio corrispondente dell'Accademia Nazionale dei Lincei e socio nazionale nel 1958. Fu anche socio corrispondente dell'Accademia patavina di scienze, lettere ed arti. Negli anni dal 1947 al 1951 diresse con Carlo Miranda la rivista \"Giornale di matematiche\" fondata da Giuseppe Battaglini. Nel 1948 entr\u00f2 come membro del comitato di redazione degli \"Annali di Matematica Pura ed Applicata\" e dal 1952 fu membro del comitato di redazione di \"Ricerche di Matematica\".\nIl 29 giugno 1939 spos\u00f2 in municipio Sara Mancuso, conosciuta sedicenne nel 1936.\nNel dopoguerra si avvicin\u00f2 al Partito Comunista Italiano, pur non prendendo la tessera del partito.\nIl 15 febbraio 1947 fu ammesso come socio all'Accademia dei Lincei, lo stesso giorno dell'ammissione di sua zia Maria Bakunin, episodio unico nella storia della prestigiosa accademia scientifica italiana.\nNel 1953 l'Accademia dei Lincei gli confer\u00ec il Premio Nazionale di Scienze Fisiche, Matematiche e Naturali.\nNegli ultimi anni le delusioni della politica e l'abbandono della moglie (che si leg\u00f2 a Mario Alicata), unite forse all'affievolirsi della vena matematica, lo portarono all'alcolismo. L'8 maggio 1959, si suicid\u00f2 con un colpo di pistola nella sua casa di Palazzo Cellammare.\nAttivit\u00e0 scientifica.\nI suoi studi pi\u00f9 importanti, su un totale di circa ottanta pubblicazioni, riguardano l'analisi funzionale e il calcolo delle variazioni.\nA partire dal 1930, si dedic\u00f2 allo studio delle equazioni differenziali, utilizzando per primo l'approccio topologico-funzionale. Proseguendo su questa strada, nel 1931 estese il teorema del punto fisso di Brouwer, applicando i risultati ottenuti sia dalle equazioni differenziali ordinarie sia da quelle alle derivate parziali.\nNel 1932 introdusse il concetto generale dell'inversione della corrispondenza funzionale, mostrando che una trasformazione tra due spazi di Banach \u00e8 invertibile solo se \u00e8 invertibile localmente e se le uniche a divenire successioni convergenti sono le successioni compatte.\nTra il 1933 e il 1938 applic\u00f2 i suoi risultati alle equazioni ellittiche, stabilendo i limiti maggioranti per le loro soluzioni, generalizzando il caso bidimensionale di Bernstein. Contemporaneamente studi\u00f2 gli insiemi di funzioni definiti in Cn, dimostrando nel 1933 il teorema fondamentale sulle famiglie normali di variabili complesse: se una famiglia \u00e8 normale rispetto a ogni variabile complessa, lo \u00e8 anche rispetto all'insieme delle variabili.\nNel 1935 Caccioppoli dimostr\u00f2 l'analiticit\u00e0 per le soluzioni delle equazioni ellittiche di classe C2, dando cos\u00ec lo spunto per la risoluzione del diciannovesimo problema di Hilbert, uno dei 23 problemi matematici stabiliti dal matematico tedesco. La dimostrazione fu poi data, nel 1957, dal matematico italiano Ennio De Giorgi, allora borsista presso l'IAC. Proprio all'IAC De Giorgi e Caccioppoli si incontrarono ripetutamente.\nIl 1952 vide pubblicata la \"summa\" dei suoi lavori sull'area di una superficie e sulla teoria della misura, con l'articolo \"Misura e integrazione degli insiemi dimensionalmente orientati\", (\"Rendiconti dell'Accademia Nazionale dei Lincei\", s. VIII, v.12). L'articolo riguarda specialmente la teoria degli insiemi dimensionalmente orientati, vale a dire un'interpretazione delle superfici come frontiere orientate di insiemi nello spazio. Vengono anche introdotti gli insiemi approssimanti in media tramite domini poligonali a perimetro limitato, ai quali Ennio De Giorgi diede il nome con cui sono divenuti noti, gli \"insiemi di Caccioppoli\".\nI suoi ultimi lavori, tra il 1952 e il 1953, riguardano le funzioni pseudoanalitiche, da lui introdotte estendendo alcune propriet\u00e0 delle funzioni analitiche.\nGrazie alla sua opera e ai suoi allievi - tra cui l'amico e collega Carlo Miranda, Mario Curzio, Renato Vinciguerra, Donato Greco, Renato Fiorenza, don Savino Coronato - si forma a Napoli un'importante scuola di matematici.\nOnorificenze.\nIn sua memoria sono intitolati:\nAl cinema e nella letteratura.\nNel 1992 la sua personalit\u00e0 tormentata \u00e8 stata ricordata al cinema con un film diretto da Mario Martone e coprodotto da Rai Tre, \"Morte di un matematico napoletano\", in cui il suo ruolo fu sostenuto da Carlo Cecchi, e da un libro del giornalista Piero Antonio Toma, dal titolo \"Renato Caccioppoli, l'enigma\".\nLo scrittore Luciano De Crescenzo, nel suo libro \"Storia della filosofia greca. Da Socrate in poi\" del 1986, cita Renato Caccioppoli come docente di un suo esame, al termine del quale ricevette un \"21 di scoraggiamento\". Lo stesso De Crescenzo nel suo libro \"Ti porter\u00e0 fortuna. Guida insolita di Napoli\" gli dedica un capitolo, all'inizio del quale dice di essere stato suo allievo e di usare questa circostanza per vantarsi, sottolineandone la grandezza. \nLo storico italiano Giovanni Pugliese Carratelli a trent'anni dalla morte lo ha commemorato nel libro \"Renato Caccioppoli\" ."}
{"id": "12266", "revid": "30610", "url": "https://it.wikipedia.org/wiki?curid=12266", "title": "Mantello terrestre", "text": "In geologia e in geofisica il mantello terrestre \u00e8 uno degli involucri concentrici che costituiscono la Terra: si tratta di un involucro solido plastico, compreso tra la crosta terrestre e il nucleo terrestre, avente uno spessore di circa .\nRappresenta l'84% in volume dell'intero pianeta ed \u00e8 costituito essenzialmente da roccia ultrafemica stabile ad alta pressione e ricca di ferro e di magnesio, tra cui olivine magnesifere, granati magnesiferi, spinelli, orto e clinopirosseni nel mantello superiore e diverse perovskiti silicatiche nel mantello inferiore. La pressione al contatto mantello/nucleo esterno \u00e8 stimata pari a un milione e mezzo di atmosfere ().\nIl mantello \u00e8 prevalentemente solido e inferiormente si trova a contatto sul caldo nucleo terrestre ricco di ferro, il quale occupa invece il 15% del volume della Terra. Episodi passati di fusione e vulcanismo a livelli meno profondi del mantello hanno prodotto una sottile crosta di prodotti fusi cristallizzati vicino alla superficie, sopra la quale noi viviamo. I gas sprigionati durante la fusione del mantello della Terra ebbero un grande effetto sulla composizione e abbondanza dell'atmosfera terrestre. L'informazione riguardo alla struttura e alla composizione del mantello risulta dall'indagine geofisica o dall'analisi diretta geoscientifica sugli xenoliti derivati dal mantello terrestre.\nDescrizione.\nLimiti e struttura interna.\nIl suo limite superiore, ossia il suo contatto con la sovrastante crosta terrestre, generalmente si trova tra i 10 e i 35\u00a0km di profondit\u00e0 dalla superficie, ed \u00e8 detto discontinuit\u00e0 di Mohorovi\u010di\u0107 (spesso abbreviata in \"Moho\"); il limite inferiore, che segna il confine con il nucleo, \u00e8 detto discontinuit\u00e0 di Gutenberg.\nEntrambe sono state individuate attraverso studi di sismologia, la prima per la riflessione parziale delle onde sismiche dovuta al repentino cambiamento della loro velocit\u00e0 nel passaggio tra i due mezzi, la seconda per l'assorbimento delle onde trasversali (onde S, ossia \"secundae\") da parte del nucleo esterno liquido. \u00c8 stato inoltre possibile suddividere ulteriormente il mantello in due strati distinti, sempre in funzione della velocit\u00e0 di propagazione delle onde sismiche: il mantello superiore, di circa 700\u00a0km di spessore, trasmette le onde sismiche a velocit\u00e0 ridotte rispetto al mantello inferiore, di oltre 2000\u00a0km.\nIl mantello dunque \u00e8 diviso in sezioni basate su risultati forniti dalla sismologia. Questi strati (e le loro profondit\u00e0) sono i seguenti: il mantello superiore (33\u2013410\u00a0km), la zona di transizione (410\u2013660\u00a0km), il mantello inferiore (660\u20132891\u00a0km), e in basso nell'ultima regione c'\u00e8 l'anomalo confine nucleo-mantello (strato D\") con uno spessore variabile (intorno a una media di ~200\u00a0km).\nLa parte superiore del mantello \u00e8 definita tramite un improvviso incremento nella velocit\u00e0 sismica, rispetto a quella della crosta terrestre, incremento che fu notato per la prima volta dal geofisico Andrija Mohorovi\u010di\u0107 nel 1909; questo confine viene attualmente indicato come la \"discontinuit\u00e0 di Mohorovi\u010di\u0107 o Moho\". Il mantello pi\u00f9 vicino alla sovrastante superficie \u00e8 relativamente rigido e forma la litosfera, uno strato irregolare che ha uno spessore massimo di forse 200\u00a0km. Sotto la litosfera il mantello superiore diventa particolarmente plastico nella sua reologia. In alcune regioni sotto la litosfera la velocit\u00e0 sismica \u00e8 ridotta: questa cos\u00ec definita \"zona a bassa velocit\u00e0\" (LVZ, dall'inglese \"Low Velocity Zone\") si estende gi\u00f9 fino a una profondit\u00e0 di diverse centinaia di km.\nInge Lehmann scopr\u00ec la discontinuit\u00e0 sismica a circa 220\u00a0km di profondit\u00e0; sebbene questa discontinuit\u00e0 sia stata trovata anche in altri studi, essa non sarebbe conosciuta se la discontinuit\u00e0 fosse stata onnipresente. La zona di transizione \u00e8 un'area di grande complessit\u00e0, che fisicamente separa il mantello superiore da quello inferiore. Molto poco si conosce circa il mantello inferiore a prescindere dal fatto che sembra essere relativamente omogeneo dal punto di vista sismico. Lo strato D\" \u00e8 quello che separa il mantello dal nucleo.\nMantello superiore.\nIl mantello superiore, immediatamente sotto la crosta terrestre, viene definito \"mantello litosferico\" ed insieme alla crosta costituisce la litosfera. A maggiore profondit\u00e0, che varia da circa 80\u00a0km sotto gli oceani a circa 200\u00a0km sotto i continenti, c'\u00e8 uno strato a bassa viscosit\u00e0, comunemente definito astenosfera. Tale bassa viscosit\u00e0 \u00e8 stata associata ad uno stato di fusione parziale del mantello, ed \u00e8 comunque dovuta alle alte temperature, vicine al solidus delle comuni rocce mantelliche, ricche in olivina.\nLa viscosit\u00e0 dell'astenosfera varia tra 1021 e 1024 Pa\u00b7s, a seconda della profondit\u00e0. La viscosit\u00e0, pur elevata, consente all'astenosfera di comportarsi come un liquido e scorrere lentamente se sottoposta a stress di lunga durata: questa plasticit\u00e0 \u00e8 alla base della Tettonica delle placche. Oltre a favorire movimenti di scivolamento laterale e di subduzione, la viscosit\u00e0 dell'astenosfera consente anche movimenti verticali: l'interazione tra litosfera ed astenosfera \u00e8 simile a quella di una zattera e del liquido, necessariamente pi\u00f9 denso, su cui galleggia. Tale equilibrio si dice isostatico, i movimenti che lo ristabiliscono quando \u00e8 perturbato sono i \"movimenti isostatici\".\nUna prova dell'esistenza di uno strato in qualche modo fluido sono proprio i movimenti isostatici. Il Mar Baltico e in particolare il Golfo di Botnia sono in corrispondenza del massimo spessore dell'inlandis nordeuropeo durante le glaciazioni pleistoceniche. Dal rilevamento e dalla datazione delle paleospiagge si constata che esse sono in contrazione a causa di un sollevamento della crosta continentale sottostante (piattaforma continentale) attualmente dell'ordine di un centimetro all'anno ma che raggiunse il metro all'anno subito dopo la fine della glaciazione di W\u00fcrm (ca. 10000 a.C.). Una situazione analoga si ha nella Baia di Hudson. Tali movimenti verticali sono analoghi a quelli di una barca che viene scaricata: in questo caso sono dovuti allo scioglimento di chilometri di ghiaccio.\nIntorno ai 410\u00a0km e 660\u00a0km di profondit\u00e0, sono state rinvenute due importanti discontinuit\u00e0 sismiche, associate a transizioni di fase rispettivamente dall'olivina alla wadsleyite e dalla ringwoodite alle fasi del mantello inferiore (per esempio perovskite e magnesio-wuestite). Questa zona \u00e8 comunemente definita \"zona di transizione\".\nMantello inferiore.\nIl mantello inferiore \u00e8 composto per lo pi\u00f9 di silicio, magnesio e ossigeno con percentuali minori di ferro, calcio e alluminio. I minerali principali sono la perovskite e la magnesio-wuestite. Entrambi hanno struttura cubica, pi\u00f9 adatta a sostenere le crescenti pressioni del mantello.\nLungo buona parte del mantello inferiore non si verificano sostanziali transizioni di fase mineralogica. La temperatura aumenta sostanzialmente in modo adiabatico (vedi gradiente adiabatico), consistente con un flusso convettivo (vedi convezione). Anche se recenti studi interdisciplinari, basati su studi di minerali ad alta pressione e temperature e dati sismologici, hanno postulato un gradiente super-adiabatico. Come conseguenza, dal punto di vista sismico, la zona del mantello inferiore \u00e8 relativamente meno complessa della soprastante zona di transizione.\nStrato D\".\nPer strato D'\u2019 si intende lo strato spesso circa 200\u00a0km del mantello inferiore, direttamente al di sopra del confine mantello-nucleo, talvolta incluso nelle discussioni relative alla zona di confine mantello-nucleo.\nLe cose cambiano drasticamente in questa zona, caratterizzata da forti anomalie sismiche, rappresentante la parte basale del flusso convettivo del mantello.\nDi per s\u00e9 pare sia uno strato instabile, infatti non \u00e8 omogeneo, e ci sono zone dove addirittura manca. Al suo interno le velocit\u00e0 delle onde sismiche subiscono variazioni notevoli: sono superiori alla media nella verticale della subduzione della placca pacifica, mentre a livello del Pacifico centrale e sotto l'Africa sono inferiori. Questo poich\u00e9 l'elasticit\u00e0 delle rocce ivi presenti aumenta con la pressione, ma diminuisce con l'aumentare della temperatura. L'aumento della pressione e della temperatura che si ha con l'aumento della profondit\u00e0 fa aumentare l'elasticit\u00e0 delle rocce. Tuttavia il gradiente di temperatura in questo strato \u00e8 pi\u00f9 alto che nel mantello convettivo, il che comporta un aumento della velocit\u00e0 delle onde sismiche.\nNello strato D'\u2019 son poi presenti sbuffi laterali che danno origine a pennacchi di materiale caldo che arriverebbe in superficie in zone come R\u00e9union, le Hawaii o Yellowstone, per esempio.\nInoltre placche litosferiche fredde subducenti terminerebbero la discesa nello strato D'\u2019. Ma questo porrebbe un gradiente di temperatura nucleo-mantello di , non pi\u00f9 adiabatico, che porterebbe a problemi ulteriori.\nComplessit\u00e0 composizionali sono attese in questa zona. Una nuova fase mineralogica della perovskite, la post-perovskite, \u00e8 stata prevista e trovata in laboratorio a pressioni corrispondenti allo Strato D'\u2019.\nComposizione.\nIl mantello si differenzia sostanzialmente dalla crosta per le sue caratteristiche meccaniche e la sua composizione chimica. La distinzione tra crosta e mantello \u00e8 basata sulla chimica, tipi di rocce, reologia e caratteristiche sismiche. La crosta \u00e8, infatti, un prodotto della fusione del mantello. Si crede che la parziale fusione del materiale del mantello sia la causa dei suoi elementi incompatibili da separare dal materiale meno denso fluttuante verso l'alto attraverso spazi \"porosi\", rotture, o fenditure, per poi raffreddarsi e solidificare in superficie. Le tipiche rocce del mantello hanno un pi\u00f9 alto rapporto magnesio / ferro, e una pi\u00f9 piccola proporzione di silicio e alluminio rispetto alla crosta. Questo comportamento \u00e8 anche avvalorato dagli esperimenti che usano fondere parzialmente rocce appositamente scelte come rappresentative del mantello terrestre.\n Le rocce del mantello che si trovano a una profondit\u00e0 approssimativa inferiore a 400\u00a0km sono costituite principalmente da olivine, pirosseni, spinelli, e granati; le rocce tipiche si presume siano peridotite, dunite (olivina-arricchita con peridotite) e eclogite. Tra i 400\u00a0km e i 650\u00a0km di profondit\u00e0, l'olivina non \u00e8 stabile e viene rimpiazzata dai materiali polimorfi che hanno approssimativamente la stessa composizione: un polimorfo \u00e8 la wadsleyite (nota anche come \"beta-spinello\"), e l'altro \u00e8 la ringwoodite (un minerale con la struttura del \"gamma-spinello\"). Sotto i 650\u00a0km circa, tutti i minerali del mantello superiore iniziano a diventare instabili. I minerali pi\u00f9 abbondanti presenti hanno struttura (ma non composizione) simile alla perovskite seguita da ferropericlase di magnesio/ossido di ferro.\nI cambiamenti nella mineralogia a circa 400 e 650\u00a0km producono segnali caratteristici nelle registrazioni sismiche dell'interno della Terra, e, come la moho, sono rilevate utilizzando le onde sismiche. Questi mutamenti mineralogici possono influenzare la convezione del mantello, in funzione della variazione della loro densit\u00e0 e possono assorbire o rilasciare il calore latente come pure abbassare o elevare la profondit\u00e0 delle transizioni polimorfiche di fase in regioni a differenti temperature. L'andamento dei mutamenti mineralogici in funzione della profondit\u00e0 \u00e8 stato indagato tramite esperimenti di laboratorio che riproducono le alte pressioni del mantello superiore, come quelli che usano l'incudine di diamante.\nIl nucleo interno \u00e8 solido, quello esterno \u00e8 liquido e il mantello solido/plastico. Questo succede a causa dei punti di fusione relativi ai diversi strati (nucleo di nickel-ferro, crosta di silicati e mantello) e l'incremento di temperatura e pressione dovuto alla maggiore profondit\u00e0. Alla superficie sia la lega ferro-nickel che i silicati sono sufficientemente freddi per essere solidi. Nel mantello superiore, i silicati sono generalmente solidi anche se esistono regioni localizzate con piccole quantit\u00e0 di fusione; poich\u00e9 il mantello superiore \u00e8 sottoposto a una pressione relativamente ridotta, la roccia ha una viscosit\u00e0 relativamente bassa. Al contrario, il mantello inferiore \u00e8 sotto pressioni pi\u00f9 elevate e quindi ha una viscosit\u00e0 pi\u00f9 alta rispetto al mantello superiore. Il nucleo esterno metallico ferro-nickel \u00e8 liquido a dispetto dell'enorme pressione, poich\u00e9 esso ha un punto di fusione pi\u00f9 basso dei silicati del mantello. Il nucleo interno \u00e8 solido a causa della schiacciante pressione esistente al centro del pianeta.\nTemperatura.\nNel mantello le temperature variano da 500\u00a0\u00b0C a 900\u00a0\u00b0C al confine superiore con la crosta, e ad oltre 4.000\u00a0\u00b0C al confine con il nucleo. Anche se le temperature pi\u00f9 alte oltrepassano di molto i punti di fusione delle rocce del mantello (circa 1200\u00a0\u00b0C per la caratteristica peridotite), il mantello \u00e8 quasi esclusivamente solido. L'enorme pressione litostatica esercitata sul mantello impedisce la fusione, poich\u00e9 la temperatura alla quale la fusione inizia aumenta con la pressione.\nMovimenti convettivi.\nA causa della differenza di temperatura fra la superficie della Terra e il nucleo esterno e della capacit\u00e0 delle rocce cristalline, sottoposte ad alta pressione e temperatura, di subire deformazioni viscose nel corso di milioni di anni, si crea una circolazione convettiva di materiale nel mantello. Il materiale caldo sale come un diapiro plutonico (piuttosto simile a un \"lume\" di lava), forse partendo dal confine con il nucleo esterno (vedi pennacchio di mantello), mentre il materiale pi\u00f9 freddo (e denso) sprofonda. Questo avviene in genere sotto forma di sprofondamenti litosferici su larga-scala nelle zone di subduzione ai confini delle placche tettoniche.\nDurante l'ascesa il materiale del mantello viene a raffreddarsi adiabaticamente e per conduzione termica dentro il circostante materiale pi\u00f9 freddo. La temperatura del materiale scende drasticamente con la diminuzione della pressione connessa all'ascensione, e il suo calore viene a distribuirsi in un ampio volume. Poich\u00e9 la temperatura alla quale la fusione inizia decresce pi\u00f9 rapidamente con l'altezza di quanto lo faccia il sollevamento del pennacchio caldo, pu\u00f2 avvenire una fusione parziale proprio al di sotto della litosfera causando cos\u00ec vulcanismo e plutonismo.\nLa convezione del mantello terrestre \u00e8 un processo che in termini di dinamica del fluido viene definito caotico, e si pensa sia una parte integrale dello spostamento delle placche. Il movimento delle placche non andrebbe confuso con il pi\u00f9 vecchio termine deriva dei continenti, che si applica puramente al movimento dei componenti della crosta dei continenti. I movimenti della litosfera e del mantello sottostante sono collegati poich\u00e9 la litosfera discendente \u00e8 un componente essenziale della convezione nel mantello. La deriva continentale osservata \u00e8 una relazione complicata tra le forze che causano lo sprofondamento della litosfera oceanica e i movimenti all'interno del mantello terrestre.\nSebbene ci sia una tendenza generale all'aumento della viscosit\u00e0 con il crescere della profondit\u00e0, questa relazione non \u00e8 assolutamente lineare, tanto che si trovano strati con viscosit\u00e0 molto bassa sia nel mantello superiore che al confine con il nucleo. Il mantello, nella porzione che si trova a circa 200\u00a0km sopra il confine nucleo-mantello, sembra avere propriet\u00e0 sismiche distintamente differenti rispetto alle zone situate a profondit\u00e0 leggermente pi\u00f9 basse; questa insolita regione del mantello proprio al di sopra del nucleo viene chiamata strato D\", nomenclatura introdotta oltre 50 anni fa dal geofisico Keith Bullen. Lo strato D\" pu\u00f2 essere costituito da materiale proveniente dalle fette di crosta affondate per subduzione e venute a fermarsi al confine nucleo-mantello e/o da un nuovo minerale polimorfo scoperto nella perovskite e detto post-perovskite.\nI terremoti originatisi alle basse profondit\u00e0 sono il risultato dei movimenti di frizione e frattura delle faglie. A causa della viscosit\u00e0 relativamente bassa nel mantello superiore, e quindi del suo comportamento duttile, si potrebbe desumere che non ci possano essere terremoti al di sotto di 300\u00a0km circa di profondit\u00e0, anche se ne sono stati registrati fino a 670\u00a0km nelle zone di subduzione e sono stati proposti vari meccanismi per spiegare il fenomeno. Nelle zone in subduzione, il gradiente geotermico pu\u00f2 abbassarsi nelle aree dove il materiale freddo proveniente dalla superficie tende a sprofondare, incrementando la tensione del mantello circostante e permettendo cos\u00ec l'innesco di terremoti tra 400\u00a0km e 670\u00a0km di profondit\u00e0.\nLa pressione al fondo del mantello \u00e8 di ~ (1,4 milioni di atm). La pressione aumenta con l'aumento della profondit\u00e0 nel mantello, poich\u00e9 il materiale sottostante deve sorreggere il peso di tutto il materiale che lo sovrasta. Si ritiene tuttavia che l'intero mantello sia in grado di subire deformazioni viscose su lunghi periodi, con una deformazione plastica permanente che si instaura tramite il movimento di punti, linee, e/o difetti planari presenti nei cristalli solidi inclusi nel mantello. Le stime riguardo alla viscosit\u00e0 del mantello superiore variano tra 1019 e 1024 Pa\u00b7s, in funzione della profondit\u00e0, temperatura, composizione, stato di tensione e numerosi altri fattori. Il mantello superiore pu\u00f2 scorrere per\u00f2 soltanto molto lentamente. Tuttavia, quando grandi forze vengono applicate alla parte superiore del mantello, esso pu\u00f2 diventare pi\u00f9 debole, e si presume che questo effetto abbia la sua importanza nel permettere la formazione dei bordi della placca tettonica.\nEsplorazione.\nL'esplorazione del mantello viene generalmente condotta sul fondo marino piuttosto che sulla terra a causa della relativa sottigliezza della crosta oceanica rispetto a quella continentale, significativamente pi\u00f9 spessa.\nIl primo tentativo di un'esplorazione del mantello, noto come Project Mohole, fu abbandonato nel 1966 dopo ripetuti fallimenti e costi esorbitanti. La pi\u00f9 profonda penetrazione fu di circa 180\u00a0m.\nNel 2005 il terzo pi\u00f9 profondo foro oceanico effettuato raggiunse i 1416 metri sotto il fondale marino con l'ausilio della sonda di perforazione della nave oceanica JOIDES Resolution.\nIl 5 marzo del 2007 una squadra di scienziati a bordo della RRS James Cook si imbarc\u00f2 per un viaggio verso un'area del fondale atlantico dove il mantello giace esposto senza nessuna crosta che lo ricopra, a met\u00e0 strada tra le Isole di Capo Verde e il Mar dei Caraibi. Il sito esposto giace approssimativamente tre chilometri sotto la superficie dell'oceano coprendo migliaia di chilometri quadrati.\nUn tentativo relativamente difficile per prelevare campioni dal mantello della Terra fu programmato per la fine del 2007. Come parte della missione di Chikyu Hakken, venne utilizzato la nave giapponese 'Chikyu' per fare una perforazione fino a 7000\u00a0m sotto il fondale oceanico, quasi tre volte pi\u00f9 profonda della precedente.\nUn nuovo metodo per esplorare centinaia di km nella parte superiore della Terra \u00e8 stato recentemente analizzato: esso consiste in una sonda generatrice di calore piccola e densa che fonde gli strati lungo il suo percorso attraverso la crosta e il mantello, mentre la sua posizione e progressione vengono tracciate da segnali acustici generati nelle rocce.\nLa sonda consiste di una sfera esterna in tungsteno di ~1\u00a0m di diametro dentro cui si trova una sorgente di calore radioattivo prodotta dal 60Co. Si \u00e8 calcolato che una tale sonda raggiunger\u00e0 la Moho oceanica in meno di sei mesi e in pochi decenni conseguir\u00e0 profondit\u00e0 minime di ben oltre 100\u00a0km sotto la litosfera sia oceanica che continentale."}
{"id": "12267", "revid": "1728", "url": "https://it.wikipedia.org/wiki?curid=12267", "title": "Circo Massimo", "text": "Il Circo Massimo \u00e8 un antico circo romano che si trova a Roma. Situato nella valle tra il Palatino e l'Aventino, \u00e8 ricordato come sede di giochi sin dagli inizi della storia della citt\u00e0: nella valle sarebbe avvenuto il mitico episodio del ratto delle Sabine, in occasione dei giochi indetti da Romolo in onore del dio \"Consus\". Di certo l'ampio spazio pianeggiante e la sua prossimit\u00e0 all'approdo del Tevere dove dall'antichit\u00e0 pi\u00f9 remota si svolgevano gli scambi commerciali, fecero s\u00ec che il luogo costituisse fin dalla fondazione della citt\u00e0 lo spazio elettivo in cui condurre attivit\u00e0 di mercato e di scambi con altre popolazioni, e \u2013 di conseguenza \u2013 anche le connesse attivit\u00e0 rituali (si pensi all'Ara massima di Ercole) e di socializzazione, come giochi e gare.\nStoria.\nLe prime installazioni in legno, probabilmente in gran parte mobili, risalirebbero all'epoca di Tarquinio Prisco, nella prima met\u00e0 del VI secolo a.C., per i grandi Ludi Romani organizzati per la vittoria sulla citt\u00e0 di Apiolae. \nLa costruzione di primi impianti stabili risalirebbe al 329 a.C., quando furono edificati i primi \"carceres\". Le prime strutture in muratura, soprattutto legate alle attrezzature per le gare, si ebbero probabilmente solo nel II secolo a.C. e fu Gaio Giulio Cesare a costruire i primi sedili in muratura e a dare la forma definitiva all'edificio, a partire dal 46 a.C.\nIl monumento venne restaurato dopo un incendio e probabilmente completato da Augusto, che per decorare la spina vi aggiunse (come testimoniato da una moneta di Caracalla) un obelisco dell'epoca di Ramses II portato dall'Egitto, l'obelisco flaminio, che nel XVI secolo fu spostato da papa Sisto V in piazza del Popolo. Nel 357 un secondo obelisco fu portato a Roma per volere dell'imperatore Costanzo II ed eretto dal \"praefectus urbi\" Memmio Vitrasio Orfito sulla spina; oggi si trova dietro alla basilica di San Giovanni in Laterano.\nAltri restauri avvennero sotto gli imperatori Tiberio e Nerone e un arco venne eretto da Tito nell'81 al centro del lato corto curvilineo: si trattava di un passaggio monumentale integrato nelle strutture del circo. Ampio 17 metri e profondo 15, era a tre fornici comunicanti, con quattro colonne libere alte 10 metri sul davanti, e dietro di esse quattro lesene aderenti ai piloni. Sull'attico stava una quadriga bronzea; sulla fronte verso il circo aveva una platea e una scalinata.\nDopo un grave incendio sotto Domiziano, la ricostruzione, probabilmente gi\u00e0 iniziata sotto questo imperatore, venne completata da Traiano nel 103: a quest'epoca risalgono la maggior parte dei resti conservatisi. Sono ricordati ancora restauri sotto Antonino Pio, Caracalla e Costantino I. Il circo rimase in efficienza fino alle ultime gare organizzate da Totila nel 549.\nStruttura e utilizzi.\nLe dimensioni del circo erano eccezionali: lungo 600 metri e largo 140. La facciata esterna aveva tre ordini: solo quello inferiore, di altezza doppia, era ad arcate. La cavea poggiava su strutture in muratura, che ospitavano i passaggi e le scale per raggiungere i diversi settori dei sedili, ambienti di servizio interni e botteghe aperte verso l'esterno. L'arena era in origine circondata da un euripo (canale) largo quasi 3 m, pi\u00f9 tardi eliminato per aggiungere altri posti a sedere.\nSul lato sud si trova attualmente una torretta medioevale detta \"della Moletta\" appartenuta ai Frangipane. Nell'arena, si svolgevano le corse dei carri, con dodici quadrighe (cocchi a quattro cavalli) che compivano sette giri intorno alla spina centrale tra le due mete. La spina era riccamente decorata da statue, edicole e tempietti e vi si trovavano sette uova e sette delfini da cui sgorgava l'acqua, utilizzati per contare i giri della corsa.\nI dodici \"carceres\", la struttura di partenza che si trovava sul lato corto rettilineo verso il Tevere, disposti obliquamente per permettere l'allineamento alla partenza, erano dotati di un meccanismo che ne permetteva l'apertura simultanea.\nFu utilizzato per i primi \"ludi Apollinares\" del 212 a.C., indetti dall'allora \"praetor urbanus\", Publio Cornelio Silla.\nUtilizzo moderno.\nAgli inizi del XX secolo l'area era in gran parte agricola e occupata da diverse costruzioni \"di utilit\u00e0\" (nel 1645 vi si era installato il cimitero israelitico e nel 1852 il gazometro), sopra un considerevole rialzamento di circa 10 metri del terreno rispetto alla quota della pista romana. L'assetto antico \u00e8 oggi riconoscibile soltanto dalla persistenza di alcune botteghe artigiane (un fabbro, una bottega di tende da \"plein air\", un'osteria diventata ristorante) alla fine di via dei Cerchi, sotto il Palatino. I lavori di liberazione si svolsero tra il 1911 e i successivi anni trenta.\nNel 1959 sarebbero dovute svolgersi qui le riprese in esterno della corsa delle bighe del film Ben Hur, ma alla fine la Sovrintendenza rifiut\u00f2 l'autorizzazione al set, che fu costretto a spostarsi al Circo di Massenzio, sull'Appia Antica. Per la grande disponibilit\u00e0 di spazio aperto \"non rovinabile\" nel centro storico della citt\u00e0 (il Circo Massimo \u00e8 ancora dentro le Mura Aureliane ma al centro di una enorme area verde e archeologica attraversata da numerosi mezzi di trasporto pubblico), il Circo Massimo \u00e8 scelto sempre pi\u00f9 spesso come sede per grandi eventi di massa: concerti, spettacoli, giubilei e manifestazioni."}
{"id": "12272", "revid": "125648932", "url": "https://it.wikipedia.org/wiki?curid=12272", "title": "Fryderyk Chopin", "text": "Fu uno dei pi\u00f9 importanti compositori del periodo romantico, talvolta definito \u00abpoeta del pianoforte\u00bb, il cui \"genio poetico\" \u00e8 basato su una tecnica professionale che \u00e8 \"senza eguali nella sua generazione.\"\nBambino prodigio, crebbe in quello che fu l'allora Ducato di Varsavia, dove ebbe modo di completare la sua formazione musicale. A seguito della repressione russa della Rivolta di Novembre (1830), all'et\u00e0 di 20 anni si trasfer\u00ec a Parigi nel contesto della cosiddetta Grande Emigrazione polacca.\nDurante gli ultimi diciannove anni della sua vita si esib\u00ec pubblicamente solo trenta volte, preferendo l'atmosfera pi\u00f9 intima dei salotti. Visse e si mantenne grazie alla vendita delle sue composizioni e con l'insegnamento del pianoforte, per il quale la domanda era consistente. Chopin fu in amicizia con Franz Liszt e fu ammirato da molti dei suoi contemporanei, tra cui Robert Schumann. Nel 1835 ottenne la cittadinanza francese. Dopo il fallimento della relazione con Maria Wodzi\u0144ska, che dur\u00f2 tra il 1835 e il 1837, intraprese un rapporto spesso controverso con la scrittrice francese George Sand. Un breve ed infelice soggiorno a Maiorca con la Sand, avvenuto tra il 1838 e il 1839, coincise con uno dei suoi periodi pi\u00f9 produttivi per quanto riguarda la composizione. Nei suoi ultimi anni, fu sostenuto finanziariamente dalla sua mecenate Jane Stirling, che gli organizz\u00f2 anche un viaggio in Scozia nel 1848. Per la maggior parte della sua vita, Chopin soffr\u00ec di una cattiva salute. Mor\u00ec a Parigi nel 1849, di tubercolosi.\nGran parte delle composizioni di Chopin vennero scritte per pianoforte solista; le uniche significative eccezioni sono i due concerti, quattro ulteriori composizioni per pianoforte e orchestra, e la Sonata op. 65 per pianoforte e violoncello. Scrisse anche alcune composizioni di musica da camera e diverse canzoni su testi polacchi. Il suo stile pianistico fu altamente individuale e spesso tecnicamente impegnativo, ma mantenendo sempre le giuste sfumature e una profondit\u00e0 espressiva. Egli invent\u00f2 la forma musicale nota come ballata strumentale e addusse innovazioni ragguardevoli alla sonata per pianoforte, alla mazurca, al valzer, al notturno, alla polonaise, allo studio, all'improvviso, allo scherzo e al preludio. Le influenze sul suo stile compositivo includono la musica popolare polacca, la tradizione classica di Johann Sebastian Bach, Domenico Scarlatti, Wolfgang Amadeus Mozart, Ludwig van Beethoven e Franz Schubert, come quella dei salotti parigini dove era ospite frequente. Le sue innovazioni nello stile, nella forma musicale e nell'armonia e la sua associazione della musica con il nazionalismo, sono stati influenti in tutto il periodo romantico e anche successivamente.\nIl suo successo universale come compositore, la sua associazione (anche se solo indiretta) con l'insurrezione polacca, la sua vita sentimentale e la morte precoce hanno fatto diventare Chopin \"il musicista romantico per eccellenza\". \u00c8 stato soggetto di numerosi film e biografie con diversi livelli di accuratezza storica.\nBiografia.\nInfanzia.\nChopin nacque a \u017belazowa Wola, (una frazione di Sochaczew, comune rurale situato a 60 chilometri a ovest di Varsavia) in quello che allora era il Ducato di Varsavia, uno stato polacco istituito da Napoleone Bonaparte. Il registro parrocchiale dei battesimi della chiesa di Brochow indica la sua data di nascita il 22 febbraio 1810 e cita i suoi nomi nella forma latina \"Fridericus Franciscus\" (in polacco, Fryderyk Franciszek). Quando tre settimane dopo la sua morte Liszt, dichiarando che avrebbe voluto pubblicare qualche pagina in onore \"di una delle glorie pi\u00f9 nobili dell'arte\", richiese alla sorella di Chopin, signora Jedrzeiewicz, alcuni dati biografici ne ebbe in risposta che solo i ricordi della madre avrebbero potuto stabilirlo. La madre, in buona fede, ricordava stranamente il giorno 1\u00b0 di marzo. Quello che era un \"lapsus memoriae\" fin\u00ec col diventare la data di nascita ufficiale, avvalorata dalle lettere di famiglia in cui si cita sempre erroneamente. Il compositore e la sua famiglia utilizzarono come data di nascita il 1\u00ba marzo e, anche se la \"Chopin Society\" celebra il 22 febbraio, generalmente il 1\u00ba marzo \u00e8 pi\u00f9 spesso considerato corretto.\nIl padre di Fryderyk, Nicolas Chopin, fu un francese originario della Lorena emigrato in Polonia nel 1787, all'et\u00e0 di sedici anni. Nicolas fu insegnante per i figli dell'aristocrazia polacca e, nel 1806, spos\u00f2 Justyna Krzy\u017canowska, imparentata con gli Skarbeks, una delle famiglie per i quali egli lavor\u00f2. Fryderyk fu battezzato il giorno di Pasqua, domenica 23 aprile 1810, nella stessa chiesa dove i suoi genitori si erano sposati, presso Broch\u00f3w. Il padrino diciottenne \u2013 dal quale prese il nome \u2013 fu Fryderyk Skarbek, allievo di Nicolas Chopin. Fryderyk fu il secondo figlio della coppia e unico figlio maschio; ebbe una sorella maggiore, Ludwika (1807-1855) e due sorelle pi\u00f9 piccole, Izabella (1811-1881) ed Emilia (1812-1827). Nicolas fu devoto alla sua patria adottiva e insistette affinch\u00e9, in famiglia, si facesse uso della lingua polacca.\nNel mese di ottobre 1810, sei mesi dopo la nascita di Fryderyk, la famiglia si trasfer\u00ec a Varsavia, dove al padre venne affidato il posto di insegnante di francese al Liceo di Varsavia. Il padre suonava il flauto e il violino; la madre il pianoforte e impartiva lezioni. Il giovane Chopin fu di esile corporatura e, anche nella prima infanzia, si dimostr\u00f2 di salute cagionevole. Intorno ai 9-10 anni, Fryderyk cominci\u00f2 a soffrire di una tosse incessante che lo accompagn\u00f2 fino alla morte. L'interpretazione pi\u00f9 accettata oggi \u00e8 che questa tosse fosse espressione di una tubercolosi polmonare. Fra i fautori di questa interpretazione ci fu Jean Cruveilhier, patologo francese che assistette Chopin negli ultimi mesi di vita.\nFryderyk potrebbe aver avuto una qualche istruzione di pianoforte da sua madre, tuttavia il suo primo insegnante professionale fu, tra il 1816 e il 1821, il pianista ceco Wojciech \u017bywny. Anche sua sorella maggiore Ludwika prese lezioni da \u017bywny e, occasionalmente, si esib\u00ec in duetti con il fratello. Fin da subito si cap\u00ec che era un bambino prodigio. All'et\u00e0 di sette anni Fryderyk inizi\u00f2 a dare concerti pubblici e, nel 1817, compose due polacche, in sol minore e in si bemolle maggiore. Il suo lavoro successivo, una polacca in la bemolle maggiore del 1821 e dedicata a \u017bywny, fu il suo primo manoscritto musicale sopravvissuto.\nNel 1817 il liceo dove il padre di Fryderyk insegnava fu trasferito nel Palazzo Kazimierz (oggi facente parte del rettorato dell'Universit\u00e0 di Varsavia). La famiglia di Chopin si trasfer\u00ec in un edificio adiacente, che ancora sopravvive. Durante questo periodo, Fryderyk fu a volte invitato al Palazzo del Belweder come compagno di giochi per il figlio del sovrano del Regno della Polonia, il granduca Konstantin; in queste circostanze suon\u00f2 il pianoforte e compose una marcia per il granduca. Julian Niemcewicz, nella sua drammatica egloga, \"Nasze Przebiegi\" (\"I nostri discorsi\", 1818), attest\u00f2 al piccolo Chopin una certa popolarit\u00e0.\nIstruzione.\nTra il 1823 e il 1826, Chopin frequent\u00f2 il Liceo di Varsavia, dove ricevette lezioni di organo dal musicista ceco Wilhelm W\u00fcrfel durante il primo anno. Nell'autunno del 1826, inizi\u00f2 un corso di tre anni guidato dal compositore della Slesia J\u00f3zef Elsner presso il Conservatorio di Varsavia, dove studi\u00f2 la teoria musicale, il basso continuo e la composizione. Elsner ebbe a dargli questo giudizio (1829): \"Fr\u00e9d\u00e9ric Chopin, allievo di terzo anno. Capacit\u00e0 incredibili, un genio della musica\". In questo periodo studi\u00f2 assiduamente \"Il clavicembalo ben temperato\" di Johann Sebastian Bach. Gli anni degli studi furono caratterizzati anche dall'interesse del giovane Chopin per la musica popolare \u2013 compose tra l'altro le \"Mazurche\" per pianoforte da ballo e il \"Rond\u00f2 in Do minore\". Durante tutto questo periodo continu\u00f2 a comporre e ad esibirsi nei teatri e nei saloni di Varsavia. Fu ingaggiato dagli inventori di un organo meccanico, l\"eolomelodicon\", e su questo strumento, nel maggio 1825, esegu\u00ec una sua improvvisazione e parte di un concerto di Ignaz Moscheles. A seguito del successo di questo concerto gli arriv\u00f2 un invito per una simile esibizione davanti allo Zar Alessandro I, in visita a Varsavia; lo zar lo premi\u00f2 con un anello di diamanti. In un successivo concerto, tenutosi il 10 giugno 1825, Chopin esegu\u00ec il suo Rond\u00f2 n. 1 in Do minore. Questa fu la prima delle sue opere commercialmente pubblicata e gli valse la sua prima menzione nella stampa estera, quando il prestigioso periodico \"Allgemeine musikalische Zeitung\" elogi\u00f2 il suo \"patrimonio di idee musicali\".\nTra il 1824 e il 1828, Chopin trascorse le sue vacanze lontano da Varsavia. Nel 1824 e 1825, a Szafarnia fu ospite di Dominik Dziewanowski, il padre di un suo compagno di scuola. Qui per la prima volta ebbe modo di venire a contatto con la musica popolare polacca. Nelle sue lettere scritte da Szafarnia a casa (a cui diede il titolo di \"Il Corriere di Szafarnia\"), scrisse in un polacco molto moderno e vivace, divertendo la sua famiglia con la parodia dei giornali di Varsavia e dimostrando le doti letterarie del ragazzo.\nNel 1827, subito dopo la morte della pi\u00f9 giovane sorella Emilia, la famiglia si trasfer\u00ec dal palazzo dell'Universit\u00e0 di Varsavia, adiacente al Palazzo Kazimierz, a un alloggio situato sulla strada dell'universit\u00e0, in cui Chopin visse fino alla sua partenza, che sarebbe avvenuta tre anni dopo. Nel 1829 l'artista Ambro\u017cy Mieroszewski esegu\u00ec una serie di ritratti dei membri della famiglia Chopin, tra cui il primo ritratto noto del compositore.\nQuattro convittori ospitati negli appartamenti dei suoi genitori, divennero intimi di Fr\u00e9d\u00e9ric: Tytus Woyciechowski, Jan Nepomuceno Bia\u0142ob\u0142ocki, Jan Matuszy\u0144ski e Julian Fontana; gli ultimi due sarebbero diventati parte della sua compagnia parigina. Il giovane compositore era amichevole con i membri del mondo artistico e intellettuale di Varsavia, tra cui Fontana, J\u00f3zef Bohdan Zaleski e Stefan Witwicki. Fu anche attratto dalla studentessa di canto Konstancja Gladkowska. Nella corrispondenza a Woyciechowski, indic\u00f2 che alcune sue opere furono influenzate dal fascino della ragazza; nelle sue lettere del 3 ottobre e 14 novembre 1829 egli rivel\u00f2 che il movimento lento (\"Larghetto\") del suo \"Concerto per pianoforte in Fa minore\" fu segretamente dedicato a lei.\nViaggi e successo nazionale.\nDal 1827 al 1829 Chopin studi\u00f2 nella scuola superiore di musica, nel dipartimento di arti e scienze dell'Universit\u00e0 di Varsavia. Ebbe modo di ascoltare Niccol\u00f2 Paganini suonare il violino e compose una serie di variazioni, i \"Souvenir de Paganini\". Potrebbe essere stata questa esperienza a incoraggiarlo a iniziare i suoi primi \"\u00c9tudes\", (1829-32), in cui esplor\u00f2 le potenzialit\u00e0 del proprio strumento. In questo periodo conobbe anche la musica di Joseph Christoph Kessler, che aveva composto i suoi 24 \u00c9tudes, Op. 20, uno per ogni tonalit\u00e0 e che lo ispir\u00f2 per i propri \"\u00c9tudes.\" Inoltre frequent\u00f2 il Teatro Nazionale per assistere alle opere presentate da Karol Kurpi\u0144ski, tra le quali \"Don Giovanni\" di Mozart e \"Il barbiere di Siviglia\" di Rossini; di quest'autore, prima di emigrare in Francia, conobbe tredici opere. Talvolta Chopin accompagnava al pianoforte i cantanti. In questo periodo scrisse le \"Variazioni in Si bemolle maggiore\", basate su un motivo del \"Don Giovanni\", e i \"rondeaux\" virtuosistici, basati sulle musiche popolari.\nNel settembre 1828 Chopin, ancora studente, visit\u00f2 Berlino con un amico di famiglia, lo zoologo Feliks Jarocki, godendo delle opere dirette da Gaspare Spontini e frequentando i concerti di Carl Friedrich Zelter, Felix Mendelssohn e altre celebrit\u00e0 del tempo. Nel 1829, di ritorno da Berlino, fu ospite del principe Antoni Radziwi\u0142\u0142, il governatore del Granducato di Posen, egli stesso un compositore compiuto e aspirante violoncellista. Per il principe e per sua figlia, la pianista Wanda, Chopin compose l\"Introduzione e polacca brillante per violoncello e pianoforte\" op. 3.\nTornato quell'anno a Varsavia, l'11 agosto, tre settimane dopo aver completato i suoi studi presso il Conservatorio di Varsavia, fece il suo debutto a Vienna, dove diede due concerti per pianoforte, ricevendo molte recensioni favorevoli. In uno di questi concerti debuttarono le sue Variazioni per pianoforte e orchestra su \"L\u00e0 ci darem la mano\" op. 2 (Variazioni su un'aria dell'opera \"Don Giovanni\" di Mozart, che furono entusiasticamente recensite da Schumann sulla \"Neue Zeitschrift f\u00fcr Musik\") per pianoforte e orchestra. Fece ritorno a Varsavia nel settembre 1829, dove debutt\u00f2 con il suo \"Concerto per pianoforte n. 2 in Fa minore\" op. 21, il 17 marzo 1830.\nI successi di Chopin come compositore ed esecutore gli aprirono la porta verso l'Europa occidentale e il 2 novembre 1830 part\u00ec, secondo le parole di Zdzis\u0142aw Jachimecki, \"nel vasto mondo, senza un scopo molto ben definito, per sempre\". Con Woyciechowski, si diresse verso l'Austria, con l'intenzione di recarsi in Italia. In quello stesso mese, a Varsavia, scoppi\u00f2 la rivolta di Novembre e Woyciechowski ritorn\u00f2 in Polonia per arruolarsi. Chopin si trov\u00f2 ora solo a Vienna con la nostalgia per la sua terra; in una lettera a un amico scrisse: \"io maledico il momento della mia partenza\". Le composizioni di questo periodo sono per lo pi\u00f9 drammatiche e liriche, caratteristiche che sostituiscono piano piano la spensieratezza popolaresca e il sentimentalismo dei lavori precedenti. Nel settembre 1831, durante il viaggio da Vienna a Parigi, mentre era a Stoccarda, apprese che la rivolta era stata soffocata nel sangue dallo zar russo Nicola I. Secondo Maurycy Karasowski, l'episodio storico ispir\u00f2 Chopin a scrivere lo \"Studio\" op. 10 n. 12, quell\"Allegro con fuoco\" a cui poi fu attribuito il titolo \"La caduta di Varsavia\".\nGli anni della maturit\u00e0 artistica.\nNel settembre del 1831, a ventun anni, Chopin giunse a Parigi, dove condusse una vita da concertista virtuoso, componendo brani (ad esempio alcuni studi dell'op. 10 e 25) che riscossero successo specialmente nei salotti. Tra i pi\u00f9 eseguiti la \"Polacca\" op. 53, lo \"Studio\" op. 25 n. 12. Frequent\u00f2 i teatri d'opera e conobbe vari musicisti (Friedrich Kalkbrenner, Franz Liszt, che divent\u00f2 poi suo grande amico, Ferdinand Hiller, Vincenzo Bellini, Hector Berlioz). Era invitato prevalentemente a esibirsi nei salotti privati dove si trovava pi\u00f9 a suo agio, mentre rari furono i suoi concerti pubblici. Il trasferimento a Parigi fu una scelta molto dura per il giovane compositore, che era infatti partito lasciando la famiglia in Polonia. Anche se non pot\u00e9 ritornare mai pi\u00f9 nell'amata patria, l'influenza musicale polacca \u2013 di derivazione principalmente popolare \u2013 non lo abbandon\u00f2, ma gioc\u00f2 un ruolo fondamentale nelle sue composizioni (come nelle polacche o nelle mazurche). D'altra parte invece, la preoccupazione di Chopin per i cari e per la patria (sotto attacco dei Russi) era motivo di rabbia, tristezza e malinconia, sentimenti che espresse sia nella musica che in alcune lettere scritte agli amici pi\u00f9 stretti.\nPrincipale fonte dei suoi guadagni furono le molte lezioni di musica che impartiva. Quando nel 1835 si fidanz\u00f2 con la contessa Maria Wodzi\u0144ska, la famiglia di lei, che in un primo momento si dimostrava a favore del matrimonio, si rivel\u00f2 poi contraria. Fu questo rifiuto forse a pregiudicare la gi\u00e0 cagionevole salute di Chopin: di aspetto emaciato, aveva scarsissima resistenza fisica, soffriva di frequenti attacchi di bronchite, laringite e molte volte soffriva di emottisi. Tuttavia secondo la maggior parte dei biografi furono i problemi economici a gravare in maniera particolare sulle sue condizioni; Chopin guadagnava molto denaro con le sue lezioni, ma altrettanto ne spendeva per assicurarsi una vita agiata. Questo fu anche l'anno dell'ultimo incontro con i suoi genitori, che si recarono a Karlsbad e in cui Chopin giunse nel mese di agosto. Durante il viaggio di rientro a Parigi ebbe modo a Lipsia di incontrare Felix Mendelssohn e di conoscere Robert Schumann e la moglie Clara Wieck.\nNel 1836 incontr\u00f2 per la prima volta George Sand a una serata musicale, grazie alla mediazione di Franz Liszt; la scrittrice, pi\u00f9 grande di lui di sei anni, non risult\u00f2 simpatica a Chopin a questo primo incontro, soprattutto per via della sua fama di donna chiacchierata e spregiudicata; La Sand, che era stata in precedenza amante di Alfred de Musset e del geloso F\u00e9licien Mallefille, istitutore del figlio Maurice, cerc\u00f2 in ogni modo di avvicinarsi ancora al musicista e nella primavera del 1838 si fece invitare a delle serate musicali quando Chopin suonava. Il compositore, ancora depresso per la fine della storia con Maria Wodzi\u0144ska, si lasci\u00f2 infine coinvolgere e si gett\u00f2 nelle braccia dell'\"amore compiuto\" (parole di George Sand). La loro relazione inizi\u00f2 nel giugno del 1838 come testimoniano numerosi biglietti del musicista all'amico Wojciech Grzyma\u0142a;\nChopin, persona riservata e, da buon polacco, legato ai principi religiosi, cerc\u00f2 in ogni modo di mantenere la relazione pi\u00f9 nascosta possibile, anche per non addolorare la famiglia che non avrebbe approvato. Quando nel mese di ottobre il compositore, George e i due figli di lei, Maurice e Solange, decisero di partire per Palma di Maiorca lo fecero separatamente, ritrovandosi solo a Perpignan per ripartire insieme alla volta di Barcellona da dove raggiunsero poi la certosa di Valldemossa, nel nord-ovest dell'isola; qui trascorsero l'inverno in tre stanze con giardinetto. Maiorca all'epoca era un'isola selvaggia, defilata rispetto al resto del paese, mentre in Spagna continuava la guerra civile era un'oasi di tranquillit\u00e0; il clima, inizialmente buono, peggior\u00f2 dopo poco tempo con piogge incessanti e la malattia di Chopin si aggrav\u00f2 notevolmente. Tornati a Marsiglia nel febbraio del 1839, vi rimasero per tre mesi, per ripartire in giugno per Nohant. La loro convivenza si stabil\u00ec con la presenza costante dei due figli di George sia a Nohant che a Parigi. Nella capitale non vissero mai nello stesso appartamento, ma sempre in due contigui e durante l'estate a Nohant risiedevano con la presenza di alcuni ospiti, tra cui spesso Delacroix e Pauline Viardot con il marito. Chopin per\u00f2 non si trovava a suo agio con gli altri amici frequentati dalla Sand in quel periodo, quasi tutti repubblicani e socialisti, e la sua salute delicata lo rendeva instabile e apparentemente capriccioso. Si \u00e8 detto che il protagonista del romanzo pubblicato dalla Sand nel 1847 \"Lucrezia Floriani\", il principe Karol, \"esclusivo nei suoi sentimenti e nelle sue esigenze\", celasse la figura del musicista, ma la scrittrice sment\u00ec la circostanza.\nI segni della malattia diventarono intanto sempre pi\u00f9 evidenti: a trent'anni pesava meno di 45 chilogrammi per una statura di circa 170 centimetri. Quando ebbe la notizia della morte del padre, nel 1844, le condizioni di Chopin si aggravarono, colpito nell'animo dal profondo dolore della perdita subita.\nTrascorsi insieme circa nove anni, l'incompatibilit\u00e0 dei due amanti emerse inequivocabilmente quando fu evidente la difficolt\u00e0 del musicista di convivere con Maurice; la causa era la gelosia del giovane che vedeva Chopin come un estraneo che gli impediva un buon rapporto con la madre. Fryderyk inoltre prese posizione sul matrimonio di Solange, la figlia di George, con lo scultore Jean-Baptiste Cl\u00e9singer, ritenendolo un errore considerando l'uomo una persona infida. Chopin provava una grande simpatia e affetto per Solange soprattutto a causa delle sue sofferenze, dal momento che la ragazza non era mai stata amata dalla madre ed era sempre stata considerata inferiore al fratello. La scrittrice lo accus\u00f2 di esserle nemico e lo lasci\u00f2. Chopin e l'autrice si rividero per l'ultima volta nel marzo del 1848 sul pianerottolo dell'abitazione di un'amica comune, la contessa Marliani, salutandosi con freddezza.Il periodo precedente alla rottura con George lasci\u00f2 un'impronta importante sulla creativit\u00e0 e sulla vita sociale di Chopin.\nUltimo periodo della vita.\nDopo la fine della relazione con George Sand e l'aggravarsi della malattia, Chopin cadde in una depressione che probabilmente acceler\u00f2 la sua morte. Dopo aver lasciato Nohant compose sempre meno, l'ultima sua opera \u00e8 una mazurca in Fa minore, terminata nell'agosto del 1849, tracciata con mano malferma e quasi illeggibile.\nDurante l'ultimo periodo della sua vita, Chopin fu assistito da una sua allieva scozzese, Jane Stirling, che insieme alla sorella Mrs. Erskine convinse Chopin a trasferirsi in Inghilterra. Tuttavia il rigido clima inglese e la vita mondana in cui vollero trascinarlo le due scozzesi peggior\u00f2 notevolmente la salute del compositore.\nRientrato a Parigi, la sua salute si aggrav\u00f2 improvvisamente; si trasfer\u00ec prima in un luminoso appartamento sulla collina di Chaillot, poi al n. 12 di Place Vend\u00f4me e qui, il 17 ottobre del 1849, alle 2 del mattino, venne dichiarato morto; al suo fianco, negli ultimi momenti di vita, gli intimi, tra cui la sua pi\u00f9 amata sorella, Ludwika, Eug\u00e8ne Delacroix, Delfina Potocka \u2013 alla quale aveva dedicato uno dei suoi valzer pi\u00f9 famosi. Occorsero 13 giorni per organizzare il funerale che si svolse il 30 ottobre nella Chiesa della Madeleine alla presenza di una grande folla e di molti grandi del mondo musicale tra cui Franz Liszt, Meyerbeer, Berlioz; l'orchestra del Conservatorio esegu\u00ec il \"Requiem\" di Mozart e l'organista Lef\u00e9bure-W\u00e9ly esegu\u00ec due preludi, op. 28 n. 4 e n. 6. La bara fu trasportata in mezzo alla folla al suono della celebre \"Marcia Funebre\" orchestrata da Reber e venne seppellito a Parigi nel cimitero di P\u00e8re-Lachaise. Il suo cuore \u00e8 conservato a Varsavia, nella Chiesa di Santa Croce.\nVita privata.\nDurante la breve vita del musicista, tre furono le figure femminili che fecero parte della sua sfera affettiva. Nell'aprile del 1830 Chopin conobbe, a un saggio di allievi del Conservatorio, una giovane cantante, Konstancja G\u0142adkowska; la bellezza della ragazza faceva dimenticare al compositore l'intonazione non proprio perfetta nei suoi acuti ed egli volle accompagnarla al pianoforte, cercando di aiutarla nel canto e dimostrandosi ammiratore sollecito e presente; non ebbe per\u00f2 mai il coraggio di farle una dichiarazione ufficiale. A Konstancja per\u00f2 interessavano pi\u00f9 gli applausi del pubblico che il giovane musicista e ben presto lo dimentic\u00f2. Chopin, che le aveva dedicato il Valzer op. 70 n. 3, e che era stato ispirato da lei per scrivere il \"Larghetto\" del suo Concerto in Fa minore, come confid\u00f2 all'amico Tytus, deluso dal suo comportamento, dedic\u00f2 il Concerto a Dephina Potocka. Ancora nel 1832, per\u00f2, Chopin scrisse di Konstancja nel suo diario: \"La sua immagine \u00e8 continuamente davanti ai miei occhi... a volte penso di non amarla pi\u00f9, eppure non riesco a togliermela dalla testa.\"\nIn giovent\u00f9 Chopin aveva frequentato la casa dei conti Wodzi\u0144ski diventando amico dei figli, in particolare di Maria, di otto anni pi\u00f9 piccola. Ritrov\u00f2 la giovane a Dresda nel 1835; Maria, non particolarmente bella ma dotata di un fascino particolare, fece innamorare il musicista. Prima di rientrare a Parigi, Chopin si dichiar\u00f2 e le dedic\u00f2 un Valzer, Maria gli regal\u00f2 una rosa; del fidanzamento fu messa a conoscenza solo la madre della ragazza che era favorevole all'unione, in attesa del consenso paterno. La fitta corrispondenza fra Chopin, la madre della giovane e Maria stessa dur\u00f2 per un po' di tempo, poi and\u00f2 pian piano esaurendosi, senza che nessuno confermasse la fine del rapporto. Probabilmente i Wodzi\u0144ski pensarono che le precarie condizioni di salute del musicista non fossero una prospettiva ideale per Maria, ma molto pi\u00f9 probabilmente pensarono che, avendo finalmente risolti i problemi economici che li affliggevano, non avessero pi\u00f9 bisogno di un genero celebre che poteva s\u00ec portare molte entrate, ma che non era nobile. Per distrarsi il compositore accolse l'invito dell'amico Camille Pleyel per un viaggio in Inghilterra; al suo ritorno a Parigi raccolse tutta la corrispondenza con Maria in un pacchetto a cui un\u00ec la rosa che lei gli aveva regalato, leg\u00f2 tutto con un nastro e vi scrisse sopra \"Moja bieda\" (La mia sventura).\nQuando nel 1836 Chopin incontr\u00f2 George Sand per la prima volta ne ebbe un'impressione totalmente negativa. Non sopportava il suo atteggiamento provocatorio, l'abbigliamento maschile, il voler fumare il sigaro. I due erano in tutto diversi; tanto Chopin era riservato, pudico, raffinato, tanto lei ostentava le sue idee avanzate e parlava delle sue avventure ritenute all'epoca scandalose. Tuttavia il carattere intrigante, l'intelligenza e le capacit\u00e0 di attenzioni materne della Sand riuscirono a scalfire la diffidenza iniziale del musicista; ancora affranto per la fine della storia con Maria Wodzi\u0144ska Chopin si lasci\u00f2 poco a poco coinvolgere e la loro relazione dur\u00f2 quasi dieci anni\nNonostante tutto, per\u00f2, \"la vita sessuale di Chopin non ha mai mancato di risvegliare la curiosit\u00e0 degli amanti della musica e di generare discussioni tra gli esperti\", menzionando in particolare quello che poteva essere stato \"uno stretto rapporto con Tytus Woyciechowski\", il suo compagno di scuola pi\u00f9 anziano. La musicologa Erinn Knyt scrive: \"Nel diciannovesimo secolo Chopin e la sua musica erano comunemente visti come effeminati, androgini, infantili, malati e 'etnicamente diversi'\". visto che ai tempi di Chopin \"gli ascoltatori del genere del notturno per pianoforte spesso esprimevano le loro reazioni in immagini femminili\", e cita molti esempi di tali reazioni ai notturni di Chopin. Una ragione di ci\u00f2 potrebbe essere \"demografica\": c'erano pi\u00f9 pianiste che pianisti, e suonare pezzi cos\u00ec \"romantici\" era visto dai critici maschi come un passatempo domestico femminile. Tale generalizzazione non era comunemente applicata ad altre forme pianistiche come lo scherzo o la polonaise. Essere associati al femminile voleva anche dire essere spesso \"svalorizzato\", e tali associazioni della musica di Chopin con il \"femminile\" non iniziarono a cambiare fino al ventesimo secolo, quando pianisti come Artur Rubinstein iniziarono a suonare queste opere in un modo meno sentimentale, lontano dallo \"stile da salotto\", e quando cominciarono ad affermarsi analisi musicali di carattere pi\u00f9 rigoroso (come quella di Heinrich Schenker).\nTali atteggiamenti possono anche aver influenzato l'opinione sulla sessualit\u00e0 del compositore; il dibattito su questo argomento inizi\u00f2 a diffondersi verso la fine del XX secolo. La ricerca in quest'area ha anche considerato le opinioni sugli altri contatti affettivi di Chopin. Il musicista si era innamorato di Maria Wodzi\u0144ska e la rottura del fidanzamento lo addolor\u00f2 profondamente. La relazione di Chopin con George Sand era certamente fisica nelle sue prime fasi. Sand afferm\u00f2 (ma in modo non del tutto affidabile) che cess\u00f2 di esserlo dopo il giugno 1839 fino alla fine della loro relazione nel 1847. Kallberg riconosce infine \"l'impossibilit\u00e0 di 'scoprire' la verit\u00e0\" di ci\u00f2 che questo pu\u00f2 sottintendere.\nAnche se alcune lettere del 1829-30 a Tytus contengono brevi espressioni di affetto che sono state interpretate da alcuni, tra cui il giornalista Weber, come omoerotiche, il biografo di Chopin Zamoyski scrive per chiarire che tali espressioni \"erano, e in una certa misura lo sono ancora, modi di dire comuni in polacco e non hanno implicazioni maggiori delle lettere che si chiudono oggi con \u2018\u2019con affetto\u2019\u2019.\nComposizioni.\nChopin ha composto quasi esclusivamente per pianoforte solista ma il catalogo delle sue opere include anche 2 concerti per pianoforte e orchestra, 19 romanze per voce e pianoforte e un numero esiguo (5 in totale) di composizioni da camera per pianoforte e violoncello; pianoforte, violoncello e violino; pianoforte e flauto. Le composizioni per pianoforte solo a noi pervenute includono:\nQuesto catalogo (incompleto) rivela chiaramente come Chopin si sia cimentato in composizioni quasi sempre pianistiche ma di vario tipo, risolvendo brillantemente le problematiche connesse con le forme musicali affrontate. Tra queste figurano composizioni classiche come i concerti e le sonate, composizioni dal respiro ampio e dalla struttura pi\u00f9 libera come gli scherzi e le ballate nonch\u00e9 composizioni brevi e intime come i preludi, i notturni, gli studi e le mazurche.\nUn ruolo particolare nella produzione chopiniana \u00e8 rivestito dai pezzi legati all'amata Polonia. Tra questi si trovano le mazurche, le polacche, il \"Rond\u00f2 da concerto Krakowiak\" e la \"Fantasia su arie polacche\" (questi ultimi due per pianoforte ed orchestra):\nComposizioni in genere pi\u00f9 estese sono gli improvvisi e i valzer:\nPassando a considerare le composizioni ancora pi\u00f9 elaborate, incontriamo gli scherzi e le ballate:\nLa critica considera le sonate e i concerti come pezzi nei quali la libera fantasia musicale di Chopin si adatt\u00f2 con pi\u00f9 fatica alla rigida struttura formale imposta dalla convenzione. Ciononostante, la Sonata n. 2 in Si bemolle minore (nota per il movimento \"Marcia Funebre\") contiene momenti musicali di grande impatto (come il terzo tempo \"marcia funebre\") o di acceso sperimentalismo (come il quarto tempo, privo di melodia, in cui entrambe le mani suonano un vorticoso tema all'unisono).\nTutte queste composizioni mostrano le due anime di Chopin: quella limpida, sognante, malinconica, cantabile dello Studio op. 10 in Mi maggiore o del Notturno op. 9 in Mi bemolle maggiore e quella pi\u00f9 cupa e a tratti disperata di alcune tra le composizioni pi\u00f9 enigmatiche, come il finale della quarta ballata, lo Studio op. 25 n. 12 in Do minore o il terzo tempo della Sonata n. 2.\nChopin lascia un testamento musicale di grandi proporzioni, che mostra un compositore attento a ogni minimo dettaglio, dotato di una creativit\u00e0 esplosiva e insieme di un inesorabile senso degli equilibri formali, oltre che di una espressivit\u00e0 musicale che raramente ha trovato pari nella storia della musica.\nL'amata Polonia.\nUn ruolo particolare nella produzione chopiniana \u00e8 rivestito dai pezzi legati all'amata Polonia.\nTra questi si trovano le \"mazurche\", le \"polonaise\", il \"Krakowiak. Gran Rond\u00f2 da concerto\" e la Fantasia su arie polacche (questi ultimi due per pianoforte ed orchestra).\nSe le mazurche sembrano essere piccole e intime rievocazioni del folclore musicale polacco, altre composizioni pi\u00f9 strutturate come le polacche op. 44, op. 53, op. 61 o la fantasia su arie polacche sono l'ambiente ideale dove il compositore pu\u00f2 con pi\u00f9 personalit\u00e0 rielaborare idee o ricordi della lontana patria, che possono essere ritmi, incisi melodici o altro. In questo gruppo spicca la fantasia, dove il pianoforte rielabora con estrema personalit\u00e0 i temi originali polacchi suonati dall'orchestra.\nA lui sono state dedicate banconote, l'aeroporto di Varsavia-Chopin, monumenti (famosa la statua eretta a Varsavia nel 1926, distrutta dai nazisti durante l'occupazione nella seconda guerra mondiale e successivamente ricostruita), vie e svariati premi.\nNella capitale Varsavia esiste inoltre un teatro dedicato solo ed esclusivamente alle sue composizioni, in cui tutto l'anno si alternano svariati esecutori.\nDal 1927 viene organizzato in Polonia il concorso pianistico internazionale Fr\u00e9d\u00e9ric Chopin, tra i pi\u00f9 prestigiosi e primo concorso monografico del mondo, fondato da Jerzy \u017burawlew e che lanci\u00f2, tra gli altri, anche Maurizio Pollini.\nTra i pi\u00f9 celebri studiosi del musicista polacco figurano Gastone Belotti e Jaros\u0142aw Iwaszkiewicz.\n\"In genere era sulla mezzanotte che lui si abbandonava, quando i grandi cravattoni se n'erano andati, quando l'argomento politico del movimento era stato esaurientemente dibattuto, quando tutti i maldicenti avevano dato fondo ai loro aneddoti, tutte le insidie erano state tese, tutte le perfidie consumate, solo allora, obbedendo alla muta richiesta di due occhi intelligenti, diveniva poeta e cantava gli ossianici amori degli eroi dei suoi sogni... i dolori della patria lontana, la sua cara Polonia, sempre pronta a vincere e sempre battuta\", dal necrologio scritto da Berlioz il 27 ottobre 1849.\nStrumenti.\nQuando viveva a Varsavia, Chopin componeva e suonava su un pianoforte Buchholtz, regalo dei genitori. Pi\u00f9 tardi, quando si trasfer\u00ec a Parigi, il musicista utilizz\u00f2 sia un pianoforte \u00c9rard sia uno Pleyel. Egli predilesse per\u00f2 sempre quest'ultimo che considerava il \"non plus ultra\u201d. Questo pianoforte, dal suono limpido e argentino negli acuti e pi\u00f9 velato nelle note centrali, permetteva a Chopin di suonare con grande leggerezza. Quando Liszt conobbe Chopin a Parigi, legandosi a lui di sincera amicizia, descrisse il suono del Pleyel di Chopin come \"il matrimonio tra cristallo e acqua\". Durante il suo periodo londinese del 1848 Chopin ebbe a disposizione tre pianoforti, che menziona nelle sue lettere: \u201cHo un grande soggiorno con tre pianoforti, un Pleyel, un Broadwood e un \u00c9rard.\u201d\nDopo che un strumento costruito da Fryderyk Buchholtz fu ritrovato in Ucraina in parziali condizioni di suono, l'Istituto Chopin di Varsavia incaric\u00f2 il pianista Paul McNulty, esperto in ricostruzioni di pianoforti d'epoca, di realizzarne una copia. Il 17 marzo 2018 questa copia del pianoforte Buchholtz di Chopin, \u00e8 stata ascoltata per la prima volta in pubblico al Teatr Wielki - Opera Nazionale Polacca lo stesso giorno in cui a Varsavia nel 1830 Chopin esegu\u00ec per la prima volta il suo Concerto per pianoforte e orchestra n. 2; la copia \u00e8 stata in seguito usata dall'Istituto Chopin di Varsavia per il primo Concorso Internazionale di Chopin su strumenti d'epoca.\nQuesto strumento, insieme ad altri tra cui un Pleyel, un \u00c9rard e un Broadwood, sono stai esposti nel 2018 nelle \"Sale Redutowe\" dell'Opera Nazionale Polacca.\nFilmografia.\nLa vita breve e tormentata del musicista polacco, vero archetipo dell'artista romantico, si \u00e8 ben prestata a varie trasposizioni filmiche."}
{"id": "12273", "revid": "533647", "url": "https://it.wikipedia.org/wiki?curid=12273", "title": "Francavilla di Sicilia", "text": "Francavilla di Sicilia (\"Francavigghia\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 situata al centro della Valle dell'Alcantara, a nord dell'Etna, sulla riva sinistra del fiume Alcantara. Il suo territorio \u00e8 solcato dal fiume San Paolo e dal torrente Zavianni, ambedue affluenti dell'Alcantara, e dalle gurne dell'Alcantara. Nel proprio territorio si trova l'ultimo punto dei Monti Peloritani (Portella Mandrazzi) e le prime cime dei Monti Nebrodi.\nOrigini del nome.\nOrigine leggendaria.\nSecondo una leggenda di matrice castiglionese scritta da Anton Giulio Filoteo degli Omodei, o dal figlio di questi, dopo i moti messinesi del Vespro (1282) il Delfino di Francia scese in Sicilia e fu ospitato dal feudatario di Castiglione Ruggero di Lauria (il feudo di Castiglione dista 5\u00a0km da Francavilla). Il Delfino s'innamor\u00f2 di Angelina, figlia del feudatario, amore ricambiato dalla fanciulla. Si racconta che il Delfino dovette subito ripartire in Francia ma promise ad Angelina di tornare per poi fuggire insieme. Il ritorno del Principe sarebbe stato annunciato con dei segnali luminosi, dei fuochi, visibili dai due castelli di Francavilla e Castiglione.\nFranca, ancella di Angelina, doveva aiutare la sua padrona ad aspettare il ritorno del Delfino ma amava addormentarsi, sicch\u00e9 la castellana era costretta a sollecitarne la veglia: \"Franca, vigghia! pi mia Franca, vigghia\"(cio\u00e8 \"Franca, veglia, fallo per me Franca, veglia) e pi\u00f9 tardi, volendo ricordare la leggenda di Angelina, fecero costruire un castello sul colle dal quale arrivarono i segnali luminosi del Delfino e battezzarono il nucleo delle residenze con il nome di Francaveglia, italianizzato in\" Francavilla\". Ma la storia \u00e8 di ben altra natura. Con questa leggenda si \u00e8 voluto, da parte di alcuni cittadini di Castiglione, riconfermare una presunta supremazia storico-economica su Francavilla.\nIpotesi etimologica.\nIl nome deriva dalla dominazione francese, e precisamente dal termine \"franc-ville\", cio\u00e8 Citt\u00e0 Franca, perch\u00e9 originariamente la cittadina era esente dal pagamento di tasse. Un'altra leggenda, ripresa da Cristoforo de' Sordi e altri storici del XVII secolo, propone che il centro sia stato \"reso franco\" da Carlo Magno in persona. In realt\u00e0 il Gran Conte Ruggero, che viaggiando da Troina a Mileto (CZ) certamente poteva passare dalla vallata probabilmente consent\u00ec una relativa autonomia al piccolo centro posto all'inizio della Valle dell'Alcantara.\nStoria.\nDopo i millecinquecento anni di mancanza di fonti \"storiche\" che separano il periodo ellenistico-romano dall'anno Mille, la Francavilla medievale si sviluppa attorno al castello e lungo le sue pendici, tra il 1000 ed 1100. I primi dati storici sono forse legati alla figura di San Cremete, un eremita che, durante la dominazione araba, viveva sulla piattaforma rocciosa nella zona chiamata Placa (o \"A Badiazza\") e che si trova nei pressi del bivio Novara - Mojo, come certa storiografia dei secoli scorsi ha perpetuato, ma gi\u00e0 dal IX secolo si accenna all'abitato retto in campo religioso da un protopapa di rito greco. Sull'Abbazia del san Salvatore della Placa troviamo notizie in una pergamena che fa del 1100, nella quale si accenna a Clemente abate e non ancora santo all'epoca.\nLa memoria popolare riporta che quando il conte Ruggero d'Altavilla pass\u00f2 in questa zona con il suo seguito, Cremete, o Clemente, secondo la denominazione latina, gli chiese un aiuto per costruire un Monastero sulla rocca dove egli conduceva la sua vita solitaria. Il conte Ruggero acconsent\u00ec e tra il 1090 ed il 1100 fu restaurato il gi\u00e0 all'epoca \"antico\" Monastero di S. Salvatore di Placa dove si stabilirono i monaci dell'ordine basiliano.\nIntorno ad esso si formeranno poi degli agglomerati di case. In un primo momento si trattava solo di insediamenti di gruppi di contadini che lavoravano per i monaci in quanto, si racconta che Ruggero avesse stabilito che fossero propriet\u00e0 del Convento tutte le terre che si vedevano dall'altura su cui esso era posto. Vedi Privilegio di Ruggero del quale esistono due versioni ufficiali e una locale corrotta (certamente artatamente) nella traduzione latina.\nIl castello \u00e8 coevo al restauro o alla ricostruzione dell'abbazia del San Salvatore della Placa e sorse qualche decennio pi\u00f9 tardi perch\u00e9 esistente come possibile acropoli dell'ancora anonima importantissima citt\u00e0 sicula che fu Francavilla e come \"kastron\" in epoca bizantina. Sorge ancora sotto forma di ruderi su una collina distante 3\u00a0km in linea d'aria dalla Placa ed \u00e8 in posizione strategica. Costituisce il centro della Valle dell'Alcantara ed \u00e8 protetto e difeso dai castelli di Castiglione di Sicilia, Motta (la \"Mocta di la Placa\"), il forte della Placa (cio\u00e8 la stessa abbazia col suo presidio militare). Vero \u00e8 che restauri ed interventi siano stati effettuati sotto Guglielmo I di Sicilia \"il Malo\" (1120 - 1166); per altri invece esso venne edificato sotto il regno di Guglielmo II detto il \"Buono\" (1153 - 1189), figlio del precedente. Il castello, maestoso come doveva essere nella sua integrit\u00e0 ed imprendibile (forse difeso da una tripla cinta muraria), pur essendo stato nei secoli teatro della storia non solo locale ma dell'intera Sicilia non \u00e8 citato tra i castelli di Sicilia. Due chiese ne presidiavano i versanti Est ed Ovest, la chiesa di San Teodoro e la chiesa di San Giorgio.\nOggi l'antico Castello feudale \u00e8 ridotto ad un cumulo di macerie. Le pietre sono saldate con calce malfitana molto usata dagli antichi e di cui esiste ancora una cava nel territorio di Francavilla di Sicilia. Dal lato Est, i ruderi sono rappresentati da grosse ed alte mura, che svettano monumentali sul ciglione sovrastante la ripida parete del colle. Resta inoltre la saldatura muraria tra la linea del ciglione e l'alta muratura. Tra i ruderi della divisione interna; in un cortile, si trovano gli avanzi di una grande cisterna che doveva essere di primaria utilit\u00e0 per i presidiatori del luogo.\nInfrastrutture e trasporti.\nStrade.\nL'uscita autostradale pi\u00f9 vicina \u00e8 quella di Giardini Naxos sulla Autostrada A18. Francavilla \u00e8 inoltre attraversata dalla Strada statale 185 di Sella Mandrazzi.\nFerrovie.\nFrancavilla di Sicilia si trova al centro della vecchia linea ferroviaria FS Alcantara (presso Giardini Naxos) - Randazzo, dismessa dai primi anni novanta, per la quale \u00e8 in progetto la riapertura, da parte della Ferrovia Circumetnea, in un progetto integrato per la mobilit\u00e0 del comprensorio. La linea era stata aperta nel 1959.Le stazioni pi\u00f9 vicine attualmente sono quelle di \"Taormina\" - \"Giardini\" e \"Alcantara\" poste sulla linea delle FS Messina - Siracusa, e la stazione di \"Cerro\" (Castiglione di Sicilia) per quanto riguarda la Ferrovia Circumetnea.\nMobilit\u00e0 urbana.\n\u00c8 collegata con Messina e Catania e i paesi della costa dagli autobus dell'Interbus (ex SAIS) e della AST (Azienda Siciliana Trasporti). \u00c8 disponibile inoltre il servizio di noleggio con conducente.\nAeroporto.\nL'aeroporto pi\u00f9 vicino dista circa 75\u00a0km ed \u00e8 quello di Fontanarossa di Catania.\nAmministrazione.\nAltre informazioni amministrative.\nIl comune di Francavilla di Sicilia fa parte delle seguenti organizzazioni sovracomunali: regione agraria n.3 (Alto Fantina e Alto Mela)."}
{"id": "12274", "revid": "339392", "url": "https://it.wikipedia.org/wiki?curid=12274", "title": "Frederic Chopin", "text": ""}
{"id": "12278", "revid": "15756", "url": "https://it.wikipedia.org/wiki?curid=12278", "title": "Tasso d'inflazione", "text": "Il tasso d'inflazione \u00e8 un indicatore della variazione relativa (nel tempo)\ndel livello generale dei prezzi (vedasi inflazione),\ne indica la variazione del potere d'acquisto\ndella moneta. Viene espressa quasi sempre in termini percentuali.\nIn Italia viene calcolato dall'ISTAT.\nPur riferendosi ogni volta ad una ben precisa moneta (unit\u00e0 di conto) il tasso d'inflazione pu\u00f2 differenziarsi territorialmente, per cui il fatto che due territori (Paesi o regioni, province, ecc.) abbiano la stessa moneta (es., l'euro) non vuol dire che abbiano anche lo stesso tasso d'inflazione.\nI prezzi assunti come riferimento sono solo quelli di prodotti e servizi al consumo; gli altri, quelli acquistati da organizzazioni ed operatori economici (imprese, PA, autonomi), non rientrano nel paniere: questo non significa, ovviamente, che indirettamente non siano influenzati dall'andamento dell'inflazione.\nTrattandosi di un indicatore statistico \u00e8 naturale che esso non corrisponda alla realt\u00e0 osservata dai singoli, in quanto ogni singolo individuo ha un proprio paniere e \"\"territorio\" (che varia di giorno in giorno).\nCorrisponde invece ad un ipotetico individuo \"medio\"\", vale a dire che una parte degli individui osserver\u00e0 un proprio tasso d'inflazione maggiore e l'altra parte, inferiore a quello \"ufficiale\".\nI vari panieri utilizzati per calcolare i diversi tassi d'inflazione servono per adeguare la misura al comportamento economico della categoria a cui si riferisce (p.es. dei beni di consumo di un'ipotetica famiglia media operaia, di un'ipotetica famiglia media impiegatizia, o dei beni intermedi usati dall'industria) e possono portare a risultati anche di segno opposto.\nLa Banca centrale utilizza la leva monetaria per regolare l'offerta di moneta e il tasso d'inflazione. Il tasso ufficiale di sconto determina tutta la struttura dei tassi di interesse. Aumentando l'interesse con il quale la banca centrale presta denaro agli istituti di credito, aumentano i tassi anche dei prestiti a Stato, imprese e cittadini, in modo da abbassare la base monetaria.\nAnche negli anni in cui aumentano i tassi di interesse, il tasso d'inflazione continua a crescere. Propriamente, la banca centrale agisce sulla derivata del tasso di inflazione, ovvero sulla derivata seconda dei prezzi rispetto al tempo, non evita una crescita dei prezzi, ma rallenta/accelera tale andamento.\nA fine anno, se si riscontra un aumento dell'inflazione, nonostante un aumento dei tassi di interesse, l'effetto \u00e8 che tale aumento dei prezzi sarebbe stato maggiore senza un intervento sui tassi d'interesse della Banca Centrale.\nPer calcolare il tasso d'inflazione come variazione percentuale da un anno rispetto ad un altro: si sottrae dall'Indice dei prezzi al consumo dell\u2019anno in questione quello relativo all'anno base e si divide tutto per l'Indice dei prezzi al consumo dell\u2019anno base moltiplicando il risultato per 100.\nIn formula: [(Indice Anno\u2212Indice Anno Base)/Indice Anno Base]\u2217100"}
