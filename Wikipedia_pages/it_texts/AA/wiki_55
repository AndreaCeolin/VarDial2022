{"id": "21474", "revid": "15756", "url": "https://it.wikipedia.org/wiki?curid=21474", "title": "Albrecht D\u00fcrer", "text": "Tra gli artisti maggiori del XVI secolo, viene considerato il massimo esponente della pittura tedesca rinascimentale. A Venezia l'artista entr\u00f2 in contatto con ambienti neoplatonici. Si presume che tali ambienti abbiano sollevato il suo carattere verso l'aggregazione esoterica. Classico esempio \u00e8 l'opera dal titolo \"Melencolia I\", realizzata nel 1514, in cui sono presenti evidenti simbologie ermetiche.\nD\u00fcrer, pittore e incisore tedesco, conobbe e ammir\u00f2 l'arte italiana. Nelle sue opere combin\u00f2 la prospettiva e le proporzioni rinascimentali con il gusto tipicamente nordico per il realismo dei dettagli.\nI volti, i corpi e gli abiti dei suoi personaggi sono raffigurati con minuziosi particolari, gli ambienti sono descritti in maniera realistica e gli spazi sono chiari e ordinati grazie a una precisa griglia prospettica.\nBiografia.\nOrigini.\nAlbrecht D\u00fcrer nacque nell'allora Citt\u00e0 libera imperiale di Norimberga, oggi invece parte dell'odierno \"land\" tedesco della Baviera, il 21 maggio del 1471, terzogenito degli otto figli dell'incisore ungherese Albrecht D\u00fcrer, chiamato appunto \"il Vecchio\" per poterlo distinguere poi dal figlio, e della sua consorte norimberghese Barbara Holper. Dei fratelli e sorelle, solo altri due maschi raggiunsero l'et\u00e0 matura: Endres e Hans, che fu pure pittore alla corte di Sigismondo I Jagellone a Cracovia.\nIl padre, seppur nato e cresciuto nell'allora Regno d'Ungheria, era per\u00f2 d'etnia e madrelingua tedesca, in quanto la sua stessa famiglia era d'origine sassone e risultava trapiantata in Transilvania da qualche generazione; il nonno di D\u00fcrer, Anton, era nato ad Ajt\u00f3s in una famiglia di contadini ed allevatori e s'era poi trasferito in giovane et\u00e0 a Gyula, non troppo distante da Gran Varadino (l'odierna Oradea, in Romania), e fu il primo artigiano della famiglia, seguito da Albrecht il Vecchio e da suo nipote Unger (cugino di D\u00fcrer).\nTrasferitosi in giovane et\u00e0 in Germania per perseguire la propria carriera artigianale, Albrecht il Vecchio compare in una lista di archibugieri ed arcieri della citt\u00e0 di Norimberga gi\u00e0 dall'et\u00e0 di diciassette anni; dopo poi alcuni viaggi di perfezionamento nelle Fiandre, si stabil\u00ec definitivamente a Norimberga, dove entr\u00f2 in qualit\u00e0 d'apprendista nella bottega di Hieronymus Holper, per poi, ormai a quarant'anni, sposarne la figlia appena quindicenne Barbara. Il matrimonio, celebrato l'8 giugno del 1467, gli garant\u00ec l'accesso alla cittadinanza norimberghese e, dopo il versamento di una somma di dieci fiorini, la qualifica di \"maestro\", che di fatto gli apriva le porte nel mondo chiuso e ricco di privilegi delle corporazioni locali. Stimato e benestante, ma non ricco, Albrecht il Vecchio mor\u00ec il 20 settembre del 1502: dopo due soli anni la vedova si trovava gi\u00e0 in condizioni di totale indigenza e venne presa a carico dal figlio Albrecht.\nEsistono due ritratti del padre di D\u00fcrer, uno agli Uffizi di Firenze e uno alla National Gallery di Londra, oltre a un disegno a punta d'argento generalmente ritenuto autografo; della madre resta una tavola a Norimberga e un disegno a carboncino fatto nel 1514, quando la donna aveva 63 anni.\nAlla bottega paterna.\nIl giovane D\u00fcrer frequent\u00f2 per alcuni anni la scuola e, rivelandosi dotato di talento fin da ragazzo, entr\u00f2 come praticante nella bottega del padre, come gi\u00e0 il fratello maggiore Enders che prosegu\u00ec la tradizione artigianale familiare nel campo dell'oreficeria. In quel periodo D\u00fcrer dovette familiarizzare con le tecniche di incisione sui metalli, che pi\u00f9 avanti mise a frutto nei suoi celebri lavori a bulino e acquaforte. Inoltre il padre dovette trasmettergli il culto per i grandi maestri fiamminghi, come Jan van Eyck e Rogier van der Weyden.\nLa prima testimonianza del suo eccezionale talento \u00e8 l'autoritratto del 1484, un disegno a punta d'argento conservato al museo Albertina di Vienna. Quest'opera, realizzata allo specchio quando D\u00fcrer aveva solo tredici anni, non \u00e8 certo priva di errori, anche perch\u00e9 la difficile tecnica non permetteva ripensamenti. Ciononostante \u00e8 considerata il primo autoritratto dell'arte europea che si presenti come autonomo, cio\u00e8 come opera a s\u00e9 stante.\nAlla bottega di Wolgemut.\nAll'et\u00e0 di sedici anni, quando aveva appena concluso il tirocinio, dichiar\u00f2 al padre che avrebbe preferito diventare pittore. Non essendo possibile fargli fare il praticantato nella lontana Colmar, presso Martin Schongauer conosciuto e stimato in tutta Europa come pittore e incisore su rame, il padre lo mise a bottega a due passi da casa, presso Michael Wolgemut, il maggiore pittore e xilografo attivo in quegli anni a Norimberga. Wolgemut era il continuatore di Hans Peydenwurff (oltre ad ereditarne la bottega ne aveva sposato anche la vedova), il cui stile, filtrato, lasci\u00f2 tracce anche nella produzione giovanile di D\u00fcrer. Altri maestri che ebbero influenza sul giovane artista furono Martin Schongauer, il misterioso Maestro del Libro di casa, forse olandese, autore di una famosa serie di puntesecche.\nNella bottega di Wolgemut, attiva per la ricca societ\u00e0 locale e di altre citt\u00e0 della Germania, si copiavano le stampe di maestri renani, i disegni e le incisioni italiani, si creavano altari scolpiti e dipinti e si praticava su larga scala la xilografia, soprattutto per l'illustrazione di testi a stampa, allora gi\u00e0 molto richiesti.\nDi quel periodo D\u00fcrer serb\u00f2 un buon ricordo; pi\u00f9 di vent'anni dopo, nel 1516, dipinse un ritratto del suo maestro, tre anni prima della sua morte, in cui traspare l'antico rispetto e la simpatia verso la sua figura umana.\nPrimi spostamenti.\nNella primavera del 1490, il giovane D\u00fcrer inizi\u00f2 a girare il mondo per approfondire le sue conoscenze. La prima opera pittorica conservata del giovane artista (forse \u00e8 addirittura il suo saggio per l'esame finale dell'apprendistato) sono i due dipinti su tavola con i ritratti dei genitori, iniziati forse prima di partire. Il \"ritratto del padre\" si trova oggi agli Uffizi, quello \"della madre\" venne riscoperto nel 1979 a Norimberga.\n\u00abQuando ebbi finito l'apprendistato, mio padre mi fece viaggiare. Rimasi assente quattro anni, finch\u00e9 mio padre mi richiam\u00f2. Partii dopo la Pasqua del 1490 e tornai a casa nel 1494, dopo la Pentecoste\u00bb. Il lungo giro intrapreso dal giovane lo condusse prima al nord, oltre Colonia, probabilmente fino a Haarlem. Non pot\u00e9 spingersi a Gand e a Bruges, i centri pi\u00f9 importanti della pittura fiamminga, per il diffondersi ovunque di guerre e sommosse. D'altronde il soggiorno di D\u00fcrer in questa regione si lascia individuare solo nelle opere posteriori, nelle quali si rispecchia a volte la singolarit\u00e0 iconografica della pittura locale, in particolare di Geertgen tot Sint Jans e Dieric Bouts.\nDurante il viaggio \u00e8 scontato che il giovane artista avesse dovuto lavorare per mantenersi, ed \u00e8 probabile che fosse spinto a visitare quei centri dove era pi\u00f9 facile trovare impiego nei campi in cui aveva familiarit\u00e0. Le prime tappe dovettero dunque essere le citt\u00e0 renane, dove esisteva una vivace attivit\u00e0 di stampa di libri con illustrazioni xilografiche.\nDi l\u00ec, dopo circa un anno e mezzo, si spost\u00f2 verso sud, alla ricerca di Martin Schongauer, da cui avrebbe desiderato apprendere le raffinatezze della tecnica di incisione su rame. Ma quando D\u00fcrer giunse a Colmar, nel corso dell'anno 1492, lo stimato maestro era gi\u00e0 morto da quasi un anno. I fratelli del defunto, il pittore Ludwig e gli orefici Kaspar e Paul Schongauer, l'accolsero amichevolmente e su loro consiglio il giovane pittore si diresse verso Basilea, dove viveva un loro altro fratello, l'orefice Georg Schoungauer.\nAl periodo errabondo appartiene probabilmente il piccolo \"Cristo dolente\".\nA Basilea.\nA Basilea lavor\u00f2 per un periodo come illustratore, per eruditi e stampatori come Bergmann von Olpe e Johann Amerbach, introdotto negli ambienti editoriali probabilmente su raccomandazione del suo padrino, Anton Koberger, che gestiva a Norimberga la stamperia e casa editrice pi\u00f9 grande d'Europa.\nTra le molte xilografie che disegn\u00f2 in quel periodo, un primo saggio di prova fu il frontespizio per l'edizione delle \"Lettere\" di san Girolamo uscito l'8 agosto 1492 per i tipi di Nikolaus Kessler (il blocco originale, firmato dall'artista, si trova ancora oggi a Basilea). L'opera, di grande minuzia, ha una resa differenziata delle superfici grazie a diversi tipi di tratteggio.\nOttenuta la fiducia degli stampatori locali, lavor\u00f2 alle illustrazioni di due opere a contenuto moraleggiante, allora molto apprezzate, \"La nave dei folli\", dell'umanista Sebastian Brant, apparso nel 1493, e \"Il cavaliere di Turn\". Segu\u00ec un'altra serie di incisioni per illustrare le \"Commedie\" di Terenzio (poi non stampata, ma i cui blocchi di legno sono pressoch\u00e9 integri nel Museo di Basilea), in cui l'artista dimostr\u00f2 gi\u00e0 un'originalit\u00e0, un'accuratezza ed un'efficacia narrativa nelle scene che lo ponevano a un livello decisamente superiore degli altri artisti attivi sulla piazza.\nAnche l\"Autoritratto con fiore d'eringio\", conservato a Parigi e datato 1493, fu certo iniziato durante il soggiorno a Basilea. Nell'immagine, originariamente dipinta su pergamena, il giovane artista si mostra in abiti alla moda di colore ardesia, che creano un contrasto stimolante con il bordo rosso chiaro del berretto. Il simbolico fiore di eringio, un tipo di cardo, che regge con la mano destra, insieme con l'iscrizione collocata nella parte superiore del dipinto \"My sach die i o tals es oben schtat\" (\"Le mie cose vanno come \u00e8 deciso in alto\"), indicano la sua fede in Cristo.\nA Strasburgo.\nVerso la fine del 1493 l'artista part\u00ec per Strasburgo, importante centro commerciale ed editoriale. Qui cur\u00f2 una xilografia per il frontespizio di un'edizione delle opere filosofiche di Jean Gerson, in cui lo scrittore \u00e8 raffigurato come un pellegrino che, aiutandosi con un bastone e accompagnato da un cagnolino, si accinge ad attraversare un paesaggio accidentato, sullo sfondo di un'ampia vallata. La ricchezza della composizione e l'armonia generale dell'opera, sebbene l'intagliatore che fece la matrice non restituisse appieno il disegno dell'artista, dimostrano la veloce maturazione dello stile dell'artista, ormai avviato verso la realizzazione dei propri capolavori.\nForse a Strasburgo realizz\u00f2 la \"Morte di san Domenico\", per un convento femminile di Colmar.\nRientro a Norimberga (1494).\nDurante la Pasqua del 1494 il padre richiam\u00f2 D\u00fcrer a Norimberga, per fargli sposare la donna che gli aveva destinato, Agnes Frey, figlia di un ramaio imparentato con i potenti della citt\u00e0. Il matrimonio fu celebrato il 7 luglio 1494, durante la festa di Pentecoste, e i giovani sposi andarono a vivere in casa di Albrecht. Le forti differenze culturali e di temperamento non resero il matrimonio felice. La donna sperava forse di condurre una vita agiata nella propria citt\u00e0 accanto a un artigiano, mentre D\u00fcrer aveva altre aspirazioni, legate a viaggi e prospettive sempre nuove. A un periodo vicino al matrimonio risale il disegno che l'artista descrisse a margine \"mein Agnes\", la mia Agnese, in cui si vede la giovane sposa in atteggiamento pensoso, forse un po' caparbio, che nei ritratti futuri si trasform\u00f2 in un aspetto di borghese soddisfatta, dalla sfumatura \"lievemente maligna\". La coppia non ebbe figli, come accadde anche ai due fratelli di D\u00fcrer, per cui la famiglia si estinse con la loro generazione. Willibald Pirckheimer, amico dell'artista, arriv\u00f2 perfino ad imputare alla freddezza della moglie la morte prematura dell'artista. \u00c8 stato inoltre ipotizzato da molti studiosi che Albrecht fosse bisessuale, se non omosessuale, per la ricorrenza nelle sue opere di temi omoerotici, nonch\u00e9 per l'intima natura della sua corrispondenza con alcuni amici molto stretti.\nIl primo viaggio in Italia (1494-1495).\nNella tarda estate del 1494, scoppi\u00f2 a Norimberga una di quelle epidemie tanto comuni all'epoca, che generalmente venivano designate col nome di \"peste\". Il miglior sistema di difesa contro il contagio, il pi\u00f9 sicuro tra quelli consigliati dai medici, era di abbandonare la regione colpita. D\u00fcrer colse l'occasione per andare a conoscere la \"nuova arte\" nella sua terra d'origine, non dandosi troppo pensiero di lasciare da sola la giovane moglie a casa. Part\u00ec cos\u00ec per Venezia, intraprendendo probabilmente il viaggio al seguito di un mercante di Norimberga.\nIl primo viaggio in Italia \u00e8 per\u00f2 avvolto in larga parte dal mistero. Si pensa che D\u00fcrer abbia visitato anche Padova, Mantova e forse Pavia, in cui l'amico Pirckheimer frequentava l'universit\u00e0. All'inizio del XX secolo alcuni studiosi arrivarono anche a dubitare dell'eventualit\u00e0 che questo viaggio fosse mai avvenuto, un'ipotesi provocatoria che non ha avuto seguito.\nA Venezia, D\u00fcrer avrebbe dovuto apprendere i principi dei metodi di costruzione prospettica. Ma sembra che ad attrarlo molto di pi\u00f9 furono altre cose, come per esempio gli abiti delle donne veneziane, cos\u00ec insoliti per lui (mostrati dal disegno del 1495), oppure il soggetto per lui sconosciuto del \"Granchio di mare\" o l\"Aragosta\", ritratti in disegni oggi conservati rispettivamente a Rotterdam e a Berlino. In ambito artistico, l'attiravano le opere dei pittori contemporanei che raffiguravano temi mitologici, come il quadro perduto di Andrea Mantegna con la \"Morte di Orfeo\" (perduto), di cui D\u00fcrer disegn\u00f2 con estrema cura una copia datata 1494 e siglata con le sue lettere \"A\" e \"D\". Copi\u00f2 inoltre le stampe della \"Zuffa di dei marini\" e del \"Baccanale con sileno\", ricalcati fedelmente sull'originale di Mantegna sostituendo per\u00f2 alle linee parallele del tratteggio un andamento incrociato, derivato dall'esempio di Martin Schongauer, e con linee curve e sinuose che imprimono ai soggetti una vibrazione assente negli originali.\nDovette rimanere inoltre affascinato dall'abbondanza di opere d'arte, dalla vivacit\u00e0 e il cosmopolitismo della citt\u00e0 lagunare e probabilmente scopr\u00ec l'alta considerazione di cui godevano in Italia gli artisti. Assai improbabile \u00e8 per\u00f2 che il giovane e sconosciuto D\u00fcrer, che viveva vendendo stampe ai membri della comunit\u00e0 tedesca cittadina, fosse potuto entrare in contatto diretto con i grandi maestri allora presenti in citt\u00e0 e nei territori limitrofi, come i Bellini (Jacopo, Gentile e Giovanni), Mantegna o Carpaccio.\nUn altro tema che lo interess\u00f2 fu la nuova concezione del corpo umano elaborata in Italia. Gi\u00e0 nel 1493 l'artista aveva infatti disegnato una \"Bagnante\" (primo nudo preso dal vivo dell'arte tedesca) e a Venezia pot\u00e9 approfondire, grazie all'abbondanza di modelli disponibili, i rapporti tra figure, nude o vestite, e lo spazio in cui si muovono. Sicuramente dovette poi incuriosirlo la rappresentazione prospettica, ma un suo interesse diretto su tale argomento \u00e8 documentato solo dal secondo viaggio.\nIl rientro (1495).\nQuesta volta D\u00fcrer viaggi\u00f2 probabilmente da solo, considerando le numerose deviazioni intraprese.\nCos\u00ec il suo cammino lo condusse, nella primavera del 1495, innanzitutto al lago di Garda, e verso Arco. L'acquerello che raffigura l'imponente rocca che si innalza con le sue fortificazioni rivela un rapporto completamente nuovo con lo spazio e con il colore: dal velato grigio bluastro degli ulivi si alza il contrastante grigio bruno delle rocce, e questa eco cromatica viene ripresa nelle chiare zone verdi e nei tetti rossi. Si tratta di una sorprendente resa dei valori atmosferici, che manifesta l'enorme progresso artistico compiuti da D\u00fcrer nei pochi mesi trascorsi a Venezia.\nIncisore a Norimberga.\nNella primavera del 1495 D\u00fcrer fece ritorno a Norimberga, dove cre\u00f2 una propria bottega in cui riprese la sua attivit\u00e0 di xilografo e calcografo. Queste tecniche erano particolarmente vantaggiose anche per ragioni economiche: poco dispendiose nella fase creativa, erano relativamente facili da smerciare se si conosceva il gusto del pubblico. D'altro canto la pittura dava minori margini di guadagno, aveva costi considerevoli per l'acquisto dei colori ed era legata ancora strettamente ai desideri del committente, limitando la libert\u00e0 dell'artista, almeno riguardo al soggetto. Si dedic\u00f2, dunque, totalmente alla grafica, prima ancora che giungessero commissioni per dipinti, e in questo periodo cre\u00f2 una serie di incisioni che sono tra le pi\u00f9 importanti della sua intera produzione. Si occupava quasi sempre personalmente dell'intaglio: a Basilea e a Strasburgo erano stati soprattutto artigiani specializzati a preparare le matrici dai suoi disegni, con l'eccezione del \"San Girolamo\" e pochi altri, per i quali voleva dimostrare la sua superiore abilit\u00e0. In seguito, all'apice del successo, torn\u00f2 ad utilizzare specialisti, ma nel frattempo era ormai sorta una generazione di incisori cos\u00ec abili da poter competere col suo stile.\nLa sua produzione di incisore su rame si mantenne in un primo momento entro limiti ristretti; incise in formato medio alcune rappresentazioni di santi e in formato piccolo alcune figure del popolo. Come disegnatore per le xilografie, D\u00fcrer inizi\u00f2 invece subito a percorrere nuove vie, ma il risultato non sembr\u00f2 soddisfarlo dal punto di vista della tecnica di incisione, cosicch\u00e9 da allora in poi si serv\u00ec del pi\u00f9 grosso formato di un mezzo foglio di stampa (\"ganze Bogen\"), su cui stampava blocchi xilografici di 38 \u00d7 30\u00a0cm.\nLa serie dell'Apocalisse.\nNel 1496 realizz\u00f2 l'incisione del \"Bagno di uomini\". In seguito inizi\u00f2 a pensare a progetti pi\u00f9 ambiziosi. Non pi\u00f9 tardi di un anno dal ritorno da Venezia, inizi\u00f2 i disegni preparatori per la sua pi\u00f9 impegnativa impresa: le quindici xilografie per l\"Apocalisse di Giovanni\", che apparvero nel 1498 in due edizioni, una in latino e l'altra in tedesco. Della stampa si occup\u00f2 lui stesso, utilizzando dei caratteri messigli a disposizione dal suo padrino Anton Koberger. Si potrebbe anzi ipotizzare che fosse stato lo stesso Koberger a ispirargli questa iniziativa, poich\u00e9 D\u00fcrer utilizz\u00f2 come riferimento le illustrazioni della nona \"Bibbia\" tedesca, stampate per la prima volta a Colonia nel 1482, pubblicate poi da Koberger nel 1483.\nL'opera fu innovativa sotto molti aspetti. Era il primo libro che veniva progettato e pubblicato per iniziativa personale di un artista, che ne disegn\u00f2 le illustrazioni, ne incise le xilografie e ne fu anche l'editore. Inoltre la tipologia con le illustrazioni a piena pagina, sul recto, seguite dal testo sul verso rappresentavano un sorta di doppia versione, in parole e in immagini del medesimo racconto, senza che il lettore dovesse comparare ciascuna illustrazione col passo corrispondente.\nLa \"Grande Passione\".\nIntorno al 1497, mentre ancora lavorava all\"Apocalisse\", D\u00fcrer concep\u00ec il progetto di una seconda serie nello stesso formato. Si trattava di un tema che egli elaborava gi\u00e0 da tempo, al quale lavor\u00f2 fino agli ultimi anni della sua vita: la \"Passione di Cristo\". L'opera ebbe un impatto meno sensazionale dell'Apocalisse, sia per il soggetto, privo del lato fantastico, sia perch\u00e9 il completamento avvenne in ritardo, con i primi fogli che nel frattempo giravano gi\u00e0 come stampe isolate.\nL'incontro con Federico il Saggio.\nTra il 14 e il 18 aprile 1496 l'elettore di Sassonia Federico il Saggio visit\u00f2 Norimberga, rimanendo colpito dal talento del giovane D\u00fcrer, al quale commission\u00f2 tre opere: un ritratto, eseguito in quattro e quattr'otto con la veloce tecnica della tempera, e due polittici per arredare la chiesa che andava costruendo nel castello di Wittenberg, sua residenza: l\"Altare di Dresda\" e il \"Polittico dei Sette Dolori\". Artista e committente avviarono un durevole rapporto che si mantenne negli anni, anche se Federico spesso preferiva a D\u00fcrer il coetaneo Lucas Cranach il Vecchio, che divenne pittore di corte e ricevette anche un titolo nobiliare.\nL'opera pi\u00f9 impegnativa \u00e8 il \"Polittico dei Sette Dolori\", composto di una grande \"Madonna in adorazione\" al centro e sette tavole coi \"Dolori di Maria\" tutto attorno. Se la parte centrale venne dipinta personalmente da D\u00fcrer, gli scomparti laterali dovettero essere eseguiti da un assistente su disegno del maestro. Pi\u00f9 avanti gli commission\u00f2 anche la tela dell\"Ercole uccide gli uccelli di Stinfalo\", in cui si notano le influenze di Antonio del Pollaiolo, conosciuto soprattutto attraverso le stampe.\nLe commissioni del principe spianarono la strada alla carriera pittorica di D\u00fcrer, che inizi\u00f2 a dipingere vari ritratti per l'aristocrazia norimberghese: dipinse nel 1497 il \"doppio ritratto delle sorelle F\u00fcrleger\" (\"F\u00fcrlegerin con i capelli raccolti\" e \"F\u00fcrlegerin con i capelli sciolti\"), poi nel 1499 i due dittici per la famiglia Tucher (una valva su quattro \u00e8 oggi perduta) e il \"ritratto di Oswolt Krel\". In queste opere traspare una certa indifferenza dell'artista verso il soggetto, con l'eccezione dell'ultimo, uno dei pi\u00f9 intensi e famosi lavori dell'artista.\nLa fine del XV secolo.\nNel 1498, stesso anno in cui fu pubblicata l\"Apocalisse\", D\u00fcrer realizz\u00f2 il proprio \"Autoritratto con guanti\", ora al Museo del Prado di Madrid. Rispetto al precedente autoritratto del Louvre, D\u00fcrer si mostra ormai come un gentiluomo raffinato, la cui eleganza nel vestire riflette una nuova consapevolezza di appartenere a un'\"aristocrazia del pensiero\", come gli artisti-umanisti che aveva visto a Venezia.\nLa ricerca della prospettiva.\nNel suo secondo viaggio a Venezia D\u00fcrer cerc\u00f2 spesso di conoscere le regole della costruzione prospettica, con una certa difficolt\u00e0. Arriv\u00f2 a spostarsi fino a Bologna per incontrare appositamente una persona in grado di trasmettergli l'\"arte segreta della prospettiva\", forse Luca Pacioli.\nIl \"Peccato originale\".\nL'influsso che l'arte di Jacopo de' Barbari esercit\u00f2 comunque sugli studi sulla proporzione di D\u00fcrer si pu\u00f2 riconoscere nel disegno a penna dell\"Apollo\" conservato a Londra, ispirato a un'incisione su rame del maestro veneziano intitolata \"Apollo e Diana\".\nMa il risultato artistico pi\u00f9 completo di questa fase dei suoi studi sulla proporzione D\u00fcrer lo propose nella incisione su rame del \"Peccato originale\", datata 1504. Per la figura di Adamo egli fece probabilmente riferimento (come gi\u00e0 per l'Apollo del disegno di Londra) a una riproduzione dell\"Apollo del Belvedere\", statua scoperta solo pochi anni prima in uno scavo presso Roma. Tra gli animali che abitano nel Paradiso insieme alla coppia sono lepri, gatti, un bue e un alce, che vengono interpretati come simboli dei quattro temperamenti umani; il camoscio sulla roccia simboleggia l'occhio di Dio che dall'alto tutto vede, e il pappagallo la lode innalzata al creatore.\nVita della Vergine.\nAncor prima di completare la frammentaria \"Grande Passione\", D\u00fcrer aveva gi\u00e0 iniziato a lavorare su un nuovo progetto: la serie xilografica della \"Vita della Vergine\", che doveva aver iniziato gi\u00e0 poco dopo il 1500; entro il 1504 port\u00f2 a termine sedici fogli e l'intera serie fu completata solo nel 1510-1511.\nLa raffigurazione con la \"Nascita della Vergine\" \u00e8 forse il foglio pi\u00f9 bello di tutta la serie. D\u00fcrer fece una descrizione realistica dell'attivit\u00e0 in una camera per puerpere nella Germania del tempo. La partoriente, sant'Anna, \u00e8 assistita da due donne e giace in un letto sfarzoso, posto alla profonda estremit\u00e0 della stanza. Intanto, la neonata viene preparata per il bagno da un'altra ancella. Le restanti donne presenti trovano ristoro dalle fatiche compiute nel \"rinfresco del battesimo\", costume in uso all'epoca.\nStudi e disegni all'inizio del secolo.\nIn questo periodo della prima maturit\u00e0, Albrecht D\u00fcrer fu sollecitato dalla diffusa devozione per la Madonna a composizioni nuove e talvolta sorprendenti, come per esempio quella del disegno a penna e ad acquerello del 1503, la \"Madonna degli Animali\". La figura di Maria col Bambino \u00e8 un'evoluzione ulteriore della Vergine dell'incisione della \"Madonna con la scimmia\": anch'ella siede come in trono su di un sedile erboso; intorno a lei sono disegnati piante e animali in gran numero; sullo sfondo a destra \u00e8 raffigurato l'annuncio dell'angelo ai pastori, mentre a grande distanza si avvicina da sinistra il corteo dei tre re Magi.\nCristo \u00e8 dunque rappresentato come Signore non solo degli uomini, ma anche degli animali e delle piante. La volpe legata a una corda rappresenta il male, privato della sua libert\u00e0 di agire. Probabilmente questo disegno a penna e acquerello era un lavoro preparatorio per un dipinto o una grande incisione su rame. Ma ci\u00f2 che veramente colpisce in questo foglio \u00e8 l'iconografia, per la quale non esiste confronto. Una gran quantit\u00e0 di studi e di incisioni su rame mettono in evidenza l'interesse che D\u00fcrer ebbe per le immagini della flora e della fauna.\nIl \"Leprotto\" \u00e8 datato 1502, e \"La grande zolla\" porta la data, appena ancora leggibile, del 1503. I due fogli (appartenenti al fondo dell'Albertina di Vienna), che D\u00fcrer fece ad acquerello e guazzo, sono tra le produzioni pi\u00f9 alte dell'arte europea su tali soggetti. Mai animali e piante furono compresi nel loro essere in forme pi\u00f9 compiute che in questi realistici studi di natura, anche se il pittore non eccede nella riproduzione dei dettagli. Proprio nell'immagine della lepre si nota che, accanto ai punti in cui i peli sono accuratamente tratteggiati, ce ne sono altri in cui non se ne d\u00e0 il minimo conto nel campo di colore; e anche per la zolla di terra, il terreno dal quale spuntano fuori le erbe \u00e8 solo sommariamente accennato.\nNon si sa quale significato abbiano avuto per l'artista stesso opere di questo tipo; infatti, diversamente dai paesaggi ad acquerello, esse riaffiorano molto raramente in altri contesti. Tuttavia, poich\u00e9 D\u00fcrer fece con estrema cura alcuni studi di natura su pergamena, si potrebbe supporre che accordasse a esse un valore intrinseco che si fondava, in ugual misura, sia sull'apparente realismo che sulla virtuosa esecuzione tecnica.\nUn ruolo particolare fra gli studi di animali acquistano i disegni con cavalli. Essi infatti documentano con estrema chiarezza che D\u00fcrer doveva conoscere gli studi di Leonardo sui cavalli delle stalle di Galeazzo Sanseverino a Milano. Sanseverino visit\u00f2 pi\u00f9 volte a Norimberga uno degli amici pi\u00f9 intimi di D\u00fcrer, Willibald Pirckheimer, che avrebbe potuto fargli conoscere le incisioni dei disegni di cavalli fatti da Leonardo. Il risultato dell'incontro con gli studi di Leonardo (preparatori del monumento Sforza) \u00e8 evidente nell'incisione su rame del \"Piccolo cavallo\" del 1505, in cui l'elemento leonardesco \u00e8 riconoscibile specialmente nella testa dell'animale.\nRispetto ai pi\u00f9 famosi studi di animali e di piante o rispetto ai paesaggi ad acquerello, molto minore attenzione hanno incontrato gli studi di costume eseguiti a pennello. Tra questi \u00e8 da annoverare il disegno del \"Cavaliere\" del 1498 (ora a Vienna), sul cui margine superiore D\u00fcrer pose queste parole: \u00abQuesta era l'armatura dell'epoca in Germania\u00bb. Gli errori di disegno nella teste e nelle zampe anteriori del cavallo, come anche la cromia limitati ai toni blu e di bruno, fanno ipotizzare che il foglio fosse stato concepito come uno studio di natura. Solo nel 1513 questo disegno trov\u00f2 una nuova utilizzazione, insieme con uno studio di paesaggio pi\u00f9 vecchio, nella famosa incisione \"Il cavaliere, la morte e il diavolo\".\nUn altro studio di costume, la \"Dama di Norimberga in abito da sposa (o da ballo)\" del 1500, viene inserito nel 1503 da D\u00fcrer nella prima incisione su rame datata, intitolata le \"Insegne della morte\". L'elmo che qui figura riprende invece uno studio ad acquerello che mostra un elmo da torneo ripreso da tre punti diversi. Egli fece dunque confluire diversi lavori preparatori, in questa composizione unitaria, che \u00e8 un'impressionante allegoria araldica.\nMa non sempre D\u00fcrer ha usato gli studi di costume, di animali o di piante per creare i propri lavori grafici. La xilografia su foglio unico dei \"Santi eremiti Antonio e Paolo\" ha assonanze con alcuni suoi studi pi\u00f9 antichi. Cos\u00ec, per esempio, il bosco ricorda molto pi\u00f9 lo \"Stagno in un bosco\" che non gli alberi dello schizzo di composizione rimastoci, e la testa del capriolo riecheggia un disegno conservato a Kansas City.\nDipinti alla vigilia del viaggio.\nNegli anni del XVI secolo che precedono il secondo viaggio in Italia l'artista port\u00f2 a compimento alcune opere in cui si notano sempre pi\u00f9 evidenti legami tra suggestioni italiane e tradizione tedesca, che dovettero spingerlo a cercare un maggiore approfondimento con il nuovo viaggio. opere sicuramente completate in questo periodo sono il \"Compianto Glim\", con un gruppo compatto di figure stretto attorno al corpo adagiato di Cristo, il gi\u00e0 citato \"Altare Paumgartner\", l\"Adorazione dei Magi\" e l\"Altare Jabach\", in parte perduto.\nAdorazione dei Magi.\nNel limitato numero di dipinti che realizz\u00f2 nei primi anni del XVI secolo, il pi\u00f9 eccezionale \u00e8 l\"Adorazione dei Magi\" del 1504, commissionato da Federico il Saggio e conservato agli Uffizi di Firenze.\nLa composizione appare semplice, e il legame tra la struttura architettonica delle rovine e il paesaggio \u00e8 continuo. Dal punto di vista cromatico, il quadro \u00e8 caratterizzato dalla terna di colore rosso, verde e ardesia. Probabilmente l'artista non progett\u00f2 gli archi a tutto sesto, nota architettonica dominante nel quadro, in relazione con la costruzione e prospettiva centrale (che \u00e8 rilevabile nel gradino al lato destro), ma piuttosto li costru\u00ec a parte e solo in un secondo momento li inser\u00ec nella composizione. Nel quadro si inseriscono poi gli studi di natura della farfalla e del cervo volante, simboli della salvezza dell'uomo ottenuta per mezzo del sacrificio di Cristo.\nErano anni di epidemie frequenti (lo stesso D\u00fcrer si ammal\u00f2) e Federico di Sassonia, collezionista di reliquie e probabilmente ipocondriaco, stava ampliando il numero di santi rappresentati nella sua chiesa. Fu probabilmente in questo periodo che richiese a D\u00fcrer di aggiungere i santi laterali per l\"Altare di Dresda\".\nIl secondo viaggio in Italia.\nNella primavera o ai primi di autunno del 1505, D\u00fcrer interruppe il lavoro e si mise nuovamente in viaggio verso l'Italia, probabilmente con l'occasione di sfuggire a un'epidemia che aveva colpito la sua citt\u00e0. Egli desiderava inoltre completare le proprie conoscenze sulla prospettiva e ritrovare un ambiente culturale ricco e stimolante ben pi\u00f9 di Norimberga. Se per il primo viaggio le notizie sono piuttosto scarne, il secondo \u00e8 invece ben documentato, grazie innanzitutto alle dieci lettere che indirizz\u00f2 all'amico Willibald Pirckheimer, spesso ricche di gustosi particolari che descrivono le sue aspirazioni e i suoi stati d'animo, talvolta travagliati. Avrebbe voluto portare con s\u00e9 il fratello Hans, ma la madre anziana e apprensiva non concesse il permesso.\nSeguendo lo stesso tragitto della volta precedente prese la via del sud, diretto a Venezia, facendo una prima sosta ad Augusta, patria della famiglia Fugger, che lo avrebbe ospitato nella citt\u00e0 lagunare. Gi\u00e0 in quell'occasione ricevette la proposta di dipingere una pala per la chiesa della comunit\u00e0 tedesca veneziana, San Bartolomeo, da terminare per la met\u00e0 del maggio 1506. Pass\u00f2 poi per il Tirolo, i valichi alpini, e la valle dell'Adige.\nIl D\u00fcrer che arrivava in Italia questa volta non era pi\u00f9 il giovane artista sconosciuto di dieci anni prima, ma un artista conosciuto e apprezzato in tutta Europa, soprattutto grazie alle sue incisioni, cos\u00ec ammirate e copiate frequentemente. Per pagarsi il viaggio e provvedere ai bisogni si era portato dietro alcuni dipinti che contava di vendere, tra cui probabilmente la \"Madonna di Bagnacavallo\". Inoltre contava di lavorare guadagnando con la propria arte.\nArrivato a Venezia si immerse nell'ambiente cosmopolita della citt\u00e0, compr\u00f2 nuovi abiti eleganti, descritti nelle lettere, e frequent\u00f2 personaggi colti, estimatori d'arte e musicisti, come un perfetto gentiluomo. Raccont\u00f2 che talvolta era cos\u00ec ricercato dagli amici da doversi nascondere per trovare un po' di pace: sicuramente la sua figura slanciata e dal portamento elegante non doveva passare inosservata.\nSuscitava anche antipatie, soprattutto nei colleghi italiani che, come egli stesso scrisse nelle sue lettere, \"imitano la mia opera nelle chiese dovunque sia loro possibile, poi la criticano e dicono che non \u00e8 eseguita secondo la maniera antica, e per questo non andrebbe bene\". Egli fa il nome di due soli artisti locali: Jacopo de' Barbari e Giovanni Bellini. Quest'ultimo, di et\u00e0 ormai avanzata, era ritenuto da D\u00fcrer ancora il migliore sulla piazza ed aveva ricevuto da lui benevolenza e stima, andando a trovarlo ed esprimendo addirittura il desiderio di acquistare qualche suo lavoro, disponibile anche a pagarlo bene; un'altra volta il Bellini aveva elogiato il tedesco pubblicamente.\nJacopo de' Barbari, detto \"Meister Jakob\", era il protetto del norimberghese presente a Venezia Anton Kolb; verso questo collega D\u00fcrer ebbe parole di lieve sarcasmo, quando scrisse che in Italia erano molti gli artisti pi\u00f9 bravi di lui.\nLa \"Festa del Rosario\" e altre opere veneziane.\nIl secondo soggiorno nella citt\u00e0 lagunare dur\u00f2 quasi un anno e mezzo. Quasi subito, ancor prima di mettersi al lavoro alla grande pala d'altare, dipinse il \"Ritratto di giovane veneziana\". Sebbene il quadro, che porta la data del 1505 e che oggi si trova a Vienna, non sia stato portato a termine completamente da lui, pu\u00f2 essere considerato il ritratto femminile pi\u00f9 affascinante tra quelli di sua mano. D\u00fcrer prepar\u00f2 questa pala con la massima cura.\nTra i singoli studi conservati, il \"Ritratto di un architetto\" (ora a Berlino, come la maggior parte dei fogli compiuti a Venezia) \u00e8 eseguito su carta blu ad acquerello bianco e nero, con la tecnica del disegno a pennello che aveva appreso dai pittori del posto. Tra i lavori preparatori costituisce un'eccezione lo \"Studio per il mantello del papa\" (conservato a Vienna), un semplice disegno a pennello su carta bianca in cui il motivo del mantello \u00e8 per\u00f2 accennato in un morbido colore ocra e violetto.\nL'opera pi\u00f9 importante del soggiorno veneziano \u00e8 per\u00f2 senza dubbio la \"Festa del Rosario\", cio\u00e8 la pala di cui aveva gi\u00e0 discusso ad Augusta per decorare la chiesa della comunit\u00e0 tedesca gravitante attorno al Fontego dei Tedeschi. L'opera non fu realizzata cos\u00ec velocemente come il committente Jacob Fugger aveva sperato, ma richiese cinque mesi, venendo conclusa solo alla fine del settembre del 1506, quando l'artista comunic\u00f2 la notizia a Pirckheimer. Prima che fosse terminata, il doge e il patriarca di Venezia, con la nobilt\u00e0 cittadina, si erano recati nella sua bottega per vedere la tavola. Anni dopo, in una lettera al Senato di Norimberga del 1524, il pittore ricord\u00f2 come in quell'occasione il doge gli avesse proposto di diventare pittore della Serenissima, con un'ottima offerta retributiva (200 ducati all'anno) che egli per\u00f2 declin\u00f2.\nPare che anche molti artisti locali andarono a vedere l'opera, tra cui il decano dei pittori veneziani, Giovanni Bellini, che in pi\u00f9 di un'occasione manifest\u00f2 la sua stima al pittore tedesco, peraltro ricambiata. Il soggetto della tavola era legato alla comunit\u00e0 teutonica veneziana, attiva commercialmente nel Fontego dei Tedeschi e che si riuniva nella Confraternita del Rosario, fondata a Strasburgo nel 1474 da Jacob Sprenger, l'autore del \"Malleus Maleficarum\". Essi avevano come scopo la promozione del culto della Vergine del Rosario. Nel dipinto il maestro tedesco assorb\u00ec le suggestioni dell'arte veneta del tempo, come il rigore compositivo della composizione piramidale con al vertice il trono di Maria, la monumentalit\u00e0 dell'impianto e lo splendore cromatico, mentre di gusto tipicamente nordico \u00e8 l'accurata resa dei dettagli e delle fisionomie, l'intensificazione gestuale e la concatenazione dinamica tra le figure. L'opera \u00e8 infatti memore della calma monumentalit\u00e0 di Giovanni Bellini, con l'omaggio esplicito dell'angelo musicante gi\u00e0 presente, ad esempio, nella \"Pala di San Giobbe\" (1487) o nella \"Pala di San Zaccaria\" (1505).\nA Venezia D\u00fcrer fece alcuni ritratti di notabili locali, sia maschili che femminili, e realizz\u00f2 altre due opere a soggetto religioso: la \"Madonna del Lucherino\", molto simile alla \"Festa del Rosario\" da apparire come un dettaglio di essa, e il \"Cristo dodicenne tra i dottori\", che, come ricorda la firma apposta sull'opera, l'artista realizz\u00f2 in appena cinque giorni utilizzando un sottile strato di colore con pennellate fluide. Lo schema compositivo di quest'opera \u00e8 serrato, con una serie di personaggi a mezza figura attorno al Cristo bambino che disputano le verit\u00e0 della religione: si tratta di una vera e propria galleria di personaggi, influenzata dagli studi di Leonardo sulle fisionomie, in cui appare anche una vera e propria caricatura.\nIl rientro (1507).\nAlla fine del suo soggiorno, ai primi del 1507, l'artista si rec\u00f2 a Bologna, dove cerc\u00f2 qualcuno che gli avrebbe insegnato \"l'arte segreta della prospettiva\". Prima di partire scrisse a Pirckheimer queste testuali parole: \"O, wie wird mich nach der Sonne frieren! Hier bin ich ein Herr, daheim ein Schmarotzer.\" (Traduzione: \"Oh, come sar\u00e0 per me freddo, dopo il sole! Qui (a Venezia) sono un signore, in patria un parassita\").\nDurante il viaggio di ritorno in patria, acquerell\u00f2 diversi paesaggi, come il \"Castello alpino\" ora a Braunschweig - che \u00e8 forse quello di Segonzano - il \"Castello di Trento\" del British Museum, la \"Veduta di Arco\" al Museo del Louvre, e quella di Innsbruck a Oxford; nel confronto di tali paesaggi con quelli da lui composti precedentemente al viaggio in Italia si nota la resa pi\u00f9 sciolta e la maggiore libert\u00e0 di osservazione.\nIl trattato sulla proporzione.\nTornato a Norimberga D\u00fcrer, mosso dagli esempi di Leon Battista Alberti e Leonardo da Vinci, avrebbe voluto mettere nero su bianco, in un trattato, le conoscenze teoriche acquisite sull'operare artistico, in particolare sulle proporzioni perfette del corpo umano. Si dedic\u00f2 cos\u00ec a studi che solo in parte arrivarono alla pubblicazione.\nSecondo D\u00fcrer, in opposizione ad alcuni non meglio precisati trattisti italiani, che \"parlano di cose che non sono poi in grado di fare\", la bellezza del corpo umano non si basava su concetti e calcoli astratti, ma era qualcosa che si basava innanzitutto sul calcolo empirico. Per questo si dedic\u00f2 alla misurazione di un gran numero di individui, senza per\u00f2 riuscire ad approdare a un modello definitivo e ideale, essendo esso mutabile in relazione ai tempi e alle mode. \"Che cosa sia la bellezza io non lo so... Non ne esiste una che sia tale da non essere suscettibile di ulteriore perfezionamento. Solo Dio ha questa sapienza e quegli cui lui lo rivelasse, questi ancora lo saprebbe\".\nQuesti studi culminarono, nel 1507, con la creazione delle due tavole di \"Adamo ed Eva\" oggi al Museo del Prado, in cui la bellezza ideale dei soggetti non scaturisce dalla regola classica delle proporzioni di Vitruvio, ma da un approccio pi\u00f9 empirico, che lo porta a creare figure pi\u00f9 slanciate, aggraziate e dinamiche. La novit\u00e0 si vede bene confrontando l'opera con l'incisione del \"Peccato originale\" di qualche anno prima, in cui i progenitori erano irrigiditi da una geometrica solidit\u00e0.\nPale d'altare.\nTornato da Venezia ricevette nuove commissioni per grandi pale d'altare. Federico il Saggio gli richiese una nuova tavola, il \"Martirio dei Diecimila\" (completato nel 1508), in cui l'artista, come divenuta consuetudine in quegli anni, si ritrasse tra i personaggi vicino all'iscrizione con la sua firma e la data.\nUna seconda opera fu la tavola centrale dell\"Altare Heller\", un trittico con sportelli mobili commissionato dal mercante di Francoforte Jakob Heller, con gli scomparti laterali dipinti da aiuti. La tavola centrale, distrutta in un incendio nel 1729 e oggi conosciuta solo grazie a una copia del 1615, mostra una complessa fusione delle iconografie dell'Assunzione dell'Incoronazione della Vergine, che riprendeva un dipinto di Raffaello visto in Italia, la \"Pala degli Oddi\".\nLa terza pala d'altare fu l\"Adorazione della Santissima Trinit\u00e0\", realizzata per la cappella della \"Casa dei Dodici fratelli\", un'istituzione caritatevole di Norimberga. L'opera mostra una visione celeste in cui Dio Padre, con la corona imperiale, tiene la croce del figlio ancora vivo, mentre in alto fa la sua comparsa la colomba dello Spirito Santo in un nimbo luminoso circondato da cherubini. Due anelli adoranti si dispongono attorno alla Trinit\u00e0: tutti i santi e, pi\u00f9 in basso, la comunit\u00e0 cristiana guidata dal papa e dall'imperatore. Pi\u00f9 in basso, in un vastissimo paesaggio, l'artista rappresent\u00f2 s\u00e9 stesso, isolato.\nA parte queste grandi opere il secondo decennio del Cinquecento segn\u00f2 una certa stasi nell'attivit\u00e0 pittorica, in favore di un impegno sempre pi\u00f9 profondo negli studi di geometria e teoria estetica.\nI \"Meisterstiche\".\nQuesto periodo per l'artista \u00e8 anche quello delle incisioni pi\u00f9 celebri, grazia all'ormai completa padronanza del bulino, che gli permise di realizzare una serie di capolavori sia sul piano della tecnica che di quello della concentrazione fantastica.\nRisalgono infatti al 1513-1514 le tre opere allegoriche del \"Cavaliere, la morte e il diavolo\", il \"San Girolamo nella cella\" e \"Melencolia I\". Le tre incisioni, note come i \"Meisterstiche\", sebbene non legate dal punto di vista compositivo, rappresentano tre esempi diversi di vita, legati rispettivamente alle virt\u00f9 morali, intellettuali e teologiche.\nNuovi ritratti.\nNel 1514 mor\u00ec la madre, pochi mesi dopo che l'artista le aveva fatto un ritratto a carboncino di drammatico realismo, quando essa era gi\u00e0 malata e presagiva la fine.\nDue anni dopo dipinse il \"ritratto di Michael Wolgemut\", l'antico maestro, che mor\u00ec tre anni dopo. In quell'occasione D\u00fcrer riprese in mano il foglio per aggiungervi \"aveva 82 anni e ha vissuto fino al 1519, quando \u00e8 morto il mattino del giorno di sant'Andrea, prima del sorgere del sole\".\nAl servizio di Massimiliano I.\nNella primavera del 1512, Massimiliano I d'Asburgo si era fermato per pi\u00f9 di due mesi a Norimberga, dove aveva conosciuto D\u00fcrer. Per celebrare l'imperatore e la sua casata l'artista concep\u00ec allora un'impresa mai vista, quella di una gigantesca xilografia, vera antesignana dei poster, composta da 193 blocchi stampati separatamente e riuniti insieme a formare un grande \"Arco trionfale\", con storie della vita di Massimiliano e dei suoi antenati. Essa richiese, oltre al contributo di D\u00fcrer, quello di eruditi, architetti e intagliatori. La straordinaria composizione venne ricompensata all'artista con un beneficio annuo di cento fiorini, che doveva essergli corrisposto dalla municipalit\u00e0 di Norimberga.. Nel 1515 disegn\u00f2 una xilografia di un rinoceronte indiano di cui aveva sentito parlare, che divenne nota come Rinoceronte di D\u00fcrer.\nAncora nel 1518, durante la Dieta di Augusta, D\u00fcrer venne chiamato dal sovrano per ritrarlo. Fece un disegno a matita dal vero, dal quale avrebbe poi ricavato il ritratto su tavola, a margine del quale annot\u00f2 con un certo orgoglio: \"\u00c8 l'imperatore Massimiliano che io Albrecht D\u00fcrer ho ritratto ad Augusta, su in alto nel palazzo, dentro la sua piccola stanzetta, luned\u00ec 28 giugno 1518\".\nIl 12 gennaio 1519 la morte dell'imperatore colse l'artista di sorpresa, acuendo il dolore in un momento di crisi personale. Il suo amico Pirckheimer scrisse infatti in una lettera a un altro umanista \"D\u00fcrer sta male\", avvertendone tutto il disagio. Il Senato di Norimberga aveva infatti approfittato della morte del sovrano per interrompere il pagamento del vitalizio annuo, che costrinse l'artista a partire per un lungo viaggio nei Paesi Bassi per incontrare il suo successore, Carlo V, e ottenere la conferma del privilegio.\nOltre i disagi di natura economica l'artista viveva inoltre in quel periodo il turbamento per la predicazione di Martin Lutero. Nella dottrina del frate agostiniano riusc\u00ec per\u00f2 a trovare un rifugio dal suo disagio e all'inizio del 1520 scrisse una lettera al bibliotecario di Federico di Sassonia in cui esprimeva la volont\u00e0 di incontrare Lutero per farne un ritratto, in segno di ringraziamento e stima, cosa che alla fine mai avvenne.\nNel 1519 un artista olandese, Jan van Scorel, incontr\u00f2 a Norimberga D\u00fcrer, dopo essersi appositamente recato in viaggio, ma lo trov\u00f2 cos\u00ec preso dalle questioni religiose che prefer\u00ec rinunciare alle richieste di insegnamenti e se ne ripart\u00ec.\nIl viaggio nei Paesi Bassi (1520-1521).\nIl 12 luglio 1520 D\u00fcrer si accinse dunque a partire per l'ultimo dei suoi grandi viaggi, che lo tenne lontano da casa per un intero anno. A differenza degli altri viaggi, venne accompagnato dalla moglie Agnes e da una domestica; inoltre tenne un diario in cui annot\u00f2 gli accadimenti, le impressioni e i tornaconti. Durante tutto il viaggio l'artista non mangiava mai con la moglie, ma piuttosto preferiva farlo da solo o con un ospite.\nOltre alla necessit\u00e0 di incontrare Carlo V, il viaggio rappresentava l'occasione di un giro commerciale, nonch\u00e9 rendeva possibile incontrare artisti, amici e committenti. Al ritorno per\u00f2 annot\u00f2, anche se senza rammarico, che facendo i conti tra quanto aveva guadagnato e quanto aveva speso ne era uscito in perdita.\nPartito con una grande quantit\u00e0 di stampe e dipinti, che contava di vendere o di regalare, l'artista fece una prima tappa via terra a Bamberga, dove il vescovo li accolse con cordialit\u00e0. Navig\u00f2 poi fino a Magonza e Colonia; poi con cinque giorni di viaggio via terra raggiunse Anversa, dove alloggi\u00f2 presso un certo Blankvelt che offriva loro anche il vitto. Il 23 ottobre assistette all'incoronazione di Carlo V e il 12 novembre, \"con grandi fatiche e sforzi\", ottenne udienza dall'imperatore e la riconferma della rendita. Nel frattempo visit\u00f2 molti luoghi, incontrando artisti e mercanti che lo riconobbero come grande maestro, trattandolo con magnificenza e cordialit\u00e0. Tra gli altri conobbe Luca da Leida, e Joachim Patinir, che lo invit\u00f2 alla sua festa di nozze e chiese il suo aiuto per alcuni disegni.\nPot\u00e9 inoltre ammirare i capolavori della pittura fiamminga e venne ricevuto da numerose personalit\u00e0 di rango. Tra tutte queste Margherita d'Austria, la governatrice dei Paesi Bassi figlia di Massimiliano, lo chiam\u00f2 a Bruxelles, gli mostr\u00f2 molta benevolenza e gli promise di intercedere presso Carlo. L'artista le fece dono di una sua Passione e di una serie di incisioni.\nTornato nella sua citt\u00e0 malato e stanco, si dedic\u00f2 soprattutto alla produzione di incisioni e alla scrittura dei trattati di geometria e scienza delle fortificazioni.\nL'avvicinamento alla dottrina protestante si riflett\u00e9 anche nella sua arte, abbandonando quasi completamente i temi profani e i ritratti, preferendo sempre pi\u00f9 i soggetti evangelici, mentre il suo stile si faceva pi\u00f9 severo ed energetico. Il progetto per una sacra conversazione, di cui restano numerosi, stupendi studi, venne probabilmente accantonato proprio per le mutate condizioni politiche e il clima ormai ostile verso le immagini sacre, accusate di alimentare l'idolatria.\nPer difendersi forse da questa accusa, nel 1526, in piena epoca luterana, dipinse le due tavole con i monumentali \"Quattro Apostoli\", veri campioni di virt\u00f9 cristiana, che don\u00f2 al municipio della propria citt\u00e0. Si tratta di testimonianza della spiritualit\u00e0 maturata con la riforma luterana e apice della sua ricerca pittorica tesa alla ricerca della bellezza espressiva e della precisione della rappresentazione della persona umana e della rappresentazione prospettica dello spazio.\nLo stesso anno dipinse gli ultimi ritratti, quelli di Bernhart von Reesen, Jakob Muffel, Hieronymus Holzschuher e Johann Kleberger.\nDel 1525 \u00e8 un trattato di prospettiva nell'ambito della geometria descrittiva e Nel 1527 fece pubblicare il \"Trattato sulle fortificazioni di citt\u00e0, castelli e borghi\"; nel 1528 uscirono poi quattro libri sulle proporzioni del corpo umano.\nMorte.\nD\u00fcrer, malato gi\u00e0 da tempo, mor\u00ec il 6 aprile 1528 nella sua casa di Norimberga e fu sepolto nel cimitero della chiesa di San Giovanni, ove riposa tuttora. Era rimasto fedele all'insegnamento di Lutero, mentre il suo amico Pirckheimer aveva abiurato tornando al cattolicesimo. Sulla lapide dell'amico artista Pirckheimer fece incidere l'epigrafe latina: \"Ci\u00f2 che di mortale fu di Albrecht D\u00fcrer riposa in questa tomba\".\nNon avendo avuto figli, Albrecht D\u00fcrer lasci\u00f2 in eredit\u00e0 alla moglie la casa e una cospicua somma in denaro: al momento del decesso era uno dei dieci cittadini pi\u00f9 ricchi di Norimberga.\nLe ricerche.\nLa fama di D\u00fcrer \u00e8 dovuta anche ai suoi studi e alle sue ricerche a carattere scientifico soprattutto in campi come la geometria, la prospettiva, l'antropometria e l'astronomia, quest'ultima testimoniata da una celebre carta celeste con polo eclittico. Fortemente influenzato dagli studi di Leonardo da Vinci, D\u00fcrer concep\u00ec l'idea di un trattato sulla pittura intitolato \"Underricht der Malerei\" con il quale intendeva fornire ai giovani pittori tutte le nozioni che egli aveva potuto acquisire grazie alla sua esperienza di ricerca, ma non riusc\u00ec per\u00f2 nell'intento che si era inizialmente prefissato. I suoi scritti ebbero molta importanza per la formazione del linguaggio scientifico tedesco, e alcuni trattati sulle prospettive e sulle proporzioni scientifiche del corpo umano risultarono utili ai cadetti pittori dell'epoca.\nD\u00fcrer \u00e8 inoltre autore di un importante lavoro sulla geometria in quattro libri intitolato \"I quattro libri sulla misurazione\" (\"Underweysung der Messung mit dem Zirckel und Richtscheyt\" or \"Instructions for Measuring with Compass and Ruler\"). Nell'opera il pittore focalizza l'attenzione sulla geometria lineare. Le costruzioni geometriche di D\u00fcrer includono eliche, spirali e coniche. Egli trasse ispirazione dal matematico della Grecia Antica Apollonio, oltre che dal libro del suo contemporaneo e concittadino Johannes Werner intitolato 'Libellus super viginti duobus elementis conicis' del 1522."}
{"id": "21478", "revid": "172", "url": "https://it.wikipedia.org/wiki?curid=21478", "title": "Guerra Civile Spagnola", "text": ""}
{"id": "21479", "revid": "1586079", "url": "https://it.wikipedia.org/wiki?curid=21479", "title": "Antonio Abetti", "text": "Biografia.\nSi laure\u00f2 in ingegneria a Padova nel 1867. Lavor\u00f2 negli osservatori di Padova, Berlino e fu professore di astronomia a Firenze.\nAllievo di G. Santini e di G. Lorenzoni si dedic\u00f2 allo studio delle circostanze dell'eclissi, delle posizioni di pianetini e comete e delle occultazioni stellari prodotte dai pianeti, nell'intento di migliorare la conoscenza del moto della Terra e dei corpi minori del sistema solare. Fu il primo ad usare uno spettroscopio per studiare il transito di pianeti davanti al disco solare; ci\u00f2 avvenne durante la spedizione a Muddapur nel Bengala organizzata nel 1874 per osservare il passaggio di Venere davanti al Sole.\nNel 1876 soggiorn\u00f2 a Berlino, presso l'Istituto delle effemeridi astronomiche, per approfondire lo studio del calcolo delle orbite planetarie, perfezionando cos\u00ec anche la sua cultura astronomica. Dal 1894 al 1921 fu direttore dell'Osservatorio di Arcetri dove riorganizz\u00f2 le attivit\u00e0 di ricerca, miglior\u00f2 la qualit\u00e0 degli strumenti astronomici e realizz\u00f2 un telescopio. \nLa sua cultura tecnica e la sua capacit\u00e0 di osservatore furono determinanti quando assunse la direzione dell'Osservatorio di Arcetri dopo aver vinto il posto di professore ordinario di astronomia nell'Istituto di studi superiori di Firenze. Abetti trov\u00f2 ad Arcetri una situazione di grande difficolt\u00e0: l'edificio del nuovo osservatorio, costruito sulla collina di Arcetri nel 1872, giaceva in uno stato di abbandono dovuto alle difficolt\u00e0 in cui versava l'Istituto di studi superiori ed alla morte prematura di Donati che aveva voluto fortemente l\u00b4osservatorio, ma che non aveva potuto portare a compimento il trasferimento dell'astronomia fiorentina dalla Specola di Via Romana alla collina di Arcetri. Antonio Abetti, oltre a riorganizzare le attivit\u00e0 di ricerca e di servizio, convincendo l'astronomo padovano Bortolo Viaro a seguirlo, si occup\u00f2 di migliorare la qualit\u00e0 degli strumenti astronomici installati a Firenze. Grande attenzione dedic\u00f2 allo sviluppo della strumentazione: ebbe il merito di avere ampliato le attivit\u00e0 dell'officina meccanica dell'Osservatorio di Padova.\nNei 40 anni di carriera, dal 1879 al 1919, osserv\u00f2 ben 121 comete, determinando per esse posizioni, e 798 pianetini fissando oltre posizioni, e solo ad Arcetri, dal 1895 in poi, arriv\u00f2 a stabilire ben posizioni fra comete e piccoli pianeti.\nGli interessi di Antonio Abetti non si limitavano all'astronomia: Abetti si occup\u00f2 infatti di calcolo delle probabilit\u00e0 applicato alla teoria degli errori, delle soluzioni delle equazioni che si incontrano nel metodo dei minimi quadrati e di lui si conoscono anche alcuni lavori di storia dell'astronomia. Antonio Abetti, nel 1921, per raggiunti limiti di et\u00e0, lasci\u00f2 la direzione dell'Osservatorio, posto in cui gli successe il figlio Giorgio che del resto collaborava con lui gi\u00e0 da tempo, ad entrambi venne intitolato sia il cratere lunare Abetti, situato nei pressi del margine sud-orientale del Mare Serenitatis, che l'asteroide 2646 Abetti, scoperto nel 1977.\nFu membro dell'Accademia Nazionale dei Lincei e dell'Accademia galileiana di scienze, lettere ed arti di Padova, oltre che membro associato della Royal Astronomical Society di Londra.\nArchivio.\nIl Fondo Antonio e Giorgio Abetti, costituito dalle carte dei due astronomi (padre e figlio) con documentazione dal 1830 al 1970, \u00e8 conservato presso la Biblioteca dell'Osservatorio astrofisico di Arcetri."}
{"id": "21484", "revid": "110157", "url": "https://it.wikipedia.org/wiki?curid=21484", "title": "Accademia Nazionale delle Scienze detta dei XL", "text": "LAccademia nazionale delle scienze detta dei XL (dei Quaranta) \u00e8 una societ\u00e0 scientifica italiana fondata nel 1782 a Verona.\nOrigini.\nNel 1766 il matematico Antonio Maria Lorgna inizia a proporre l'idea di costituire una Accademia che comprenda i migliori scienziati italiani, al di sopra degli stati di appartenenza.\nNel 1781 Lorgna riceve l'appoggio dei maggiori scienziati, tra i quali Alessandro Volta, Lazzaro Spallanzani e Ruggero Giuseppe Boscovich.\nNel 1782 l'Accademia viene fondata con il nome di \"Societ\u00e0 italiana delle scienze detta dei XL\" dai quaranta maggiori uomini di scienza dell'epoca.\nPremi.\nL'Accademia dispensa numerosi premi. Da ricordare:"}
{"id": "21486", "revid": "2167671", "url": "https://it.wikipedia.org/wiki?curid=21486", "title": "Giorgio Abetti", "text": "Biografia.\nCome il padre Antonio Abetti, astronomo, intraprese gli studi e poi la propria attivit\u00e0 di ricerca all'Universit\u00e0 di Padova, sotto la guida di Giuseppe Lorenzoni, laureandosi in fisica nel 1904. Nel 1906-1908 si rec\u00f2 in Germania, all'Osservatorio astronomico di Berlino e a quello di Heidelberg per approfondire gli studi e collabor\u00f2 all'osservazione dei satelliti di Saturno e alla misura di parallassi stellari.\nGi\u00e0 dal 1905 si era tuttavia reso conto della necessit\u00e0 di un confronto con la ricerca astronomica statunitense che si stava evolvendo secondo schemi inediti non solo in Italia ma anche in Europa. Recatosi negli Stati Uniti nel 1908, fu dapprima a Chicago all'Osservatorio Yerkes e nel 1909 giunse a quello di Monte Wilson, dove comp\u00ec importanti studi e osservazioni di protuberanze solari eseguite con lo spettroeliografo Rumford affiancato al telescopio Snow.\nTornato in Italia, lavor\u00f2 prima come assistente presso l'Istituto di fisica terrestre di Napoli, poi come astronomo all'Osservatorio del Collegio romano. Nel giugno del 1913 partecip\u00f2 alla spedizione De Filippi in Karakorum, Himalaya e Turkestan cinese e russo con le mansioni di astronomo geodeta e geofisico, ma fu costretto a rientrare prima del tempo a causa dello scoppio della prima guerra mondiale.\nA guerra ancora non terminata, in qualit\u00e0 di ufficiale del Genio, part\u00ec nuovamente per gli Stati Uniti dove riusc\u00ec a dedicarsi all'astronomia: si rec\u00f2 infatti prima a Chicago dove tratt\u00f2 il sistema di classificazione degli spettri, poi a Washington e Pasadena. Nel 1918 si un\u00ec a una spedizione di astronomi dell'Osservatorio di Mount Wilson e part\u00ec per Green River (Wyoming), allo scopo di osservare, a metri di altitudine, l'eclissi totale di sole dell'8 giugno.\nTornato in Italia nel 1921, successe al padre nella direzione dell'Osservatorio di Arcetri e nella cattedra di Astronomia dell'Istituto di studi superiori, che poi diventer\u00e0 l'Universit\u00e0 degli studi di Firenze nel 1924. In qualit\u00e0 di direttore dell'Osservatorio, Giorgio Abetti si adoper\u00f2 per costruire la Torre solare, onde dotare l'istituto di uno strumento di avanguardia per la ricerca. Ad Abetti va ascritto il merito di avere intuito rapidamente che non si pu\u00f2 fare ricerca senza costruire una scuola di allievi che possano con il loro ingegno allargare gli orizzonti degli studi. Si formarono alla scuola di Abetti astronomi di alto livello, molti dei quali diventeranno a loro volta direttori di vari osservatori astronomici (Napoli, Firenze, Catania, Torino, Trieste).\nIl suo pi\u00f9 importante contributo scientifico pu\u00f2 essere considerato l'apprezzato articolo del 1929 sull\"Handbuch der Astrophysik\" in cui fa il punto sui progressi della fisica solare. Questo lavoro \u00e8 stato considerato per tanti anni una sorta di punto di partenza per la specializzazione di tanti giovani astronomi. Abetti \u00e8 stato anche un grande divulgatore.\nIntitolazioni.\nA Giorgio e al padre Antonio Abetti \u00e8 stato intitolato sia il cratere lunare Abetti, situato nei pressi del margine sud-orientale del Mare Serenitatis, sia l'asteroide 2646 Abetti, scoperto nel 1977.\nIl \"Gruppo Astrofili Vicentini Giorgio Abetti\" \u00e8 intitolato al suo nome.\nArchivio.\nIl Fondo Antonio e Giorgio Abetti, costituito dalle carte dei due astronomi (padre e figlio) con documentazione dal 1830 al 1970, \u00e8 conservato presso la Biblioteca dell'Osservatorio astrofisico di Arcetri."}
{"id": "21495", "revid": "1281965", "url": "https://it.wikipedia.org/wiki?curid=21495", "title": "S'hymnu sardu nationale", "text": "S'hymnu sardu nationale (in italiano, \"L'inno nazionale sardo\") fu l'inno del Regno di Sardegna sabaudo.\nStoria.\nRisalente agli anni trenta del XIX secolo, l\u2019inno fu scritto dal sacerdote, secolarizzatosi nel 1842, Vittorio Angius deputato al Parlamento Subalpino. La musica invece venne composta dal maestro sassarese Giovanni Gonella (1804-1854), musicante della \"Brigata Regina\".\nLa prima esecuzione ebbe luogo al Teatro Civico di Castello di Cagliari il 20 febbraio 1844.\nLo spartito originale \u00e8 stato ritrovato nell'archivio dell'Auditorium Comunale di Cagliari dal professor Francesco Cesare Casula, direttore dell'Istituto di storia dell'Europa mediterranea del CNR.\nSecondo Casula, l'inno fu sempre tenuto in grande considerazione dai sovrani. L'ultima esecuzione ufficiale fu nel 1937, dal coro della Cappella Sistina, direttore Lorenzo Perosi, per espresso desiderio di Vittorio Emanuele III di Savoia, durante la cerimonia per il conferimento della Rosa d'Oro alla regina Elena da parte di papa Pio XI.\nL'inno, scritto in sardo, venne affiancato alla preesistente \"Marcia Reale\", la quale fu a sua volta sostituita dopo la proclamazione della Repubblica Italiana, nel 1946, dal \"Canto degli Italiani\" di Goffredo Mameli e Michele Novaro.\nIl 29 maggio 1991 \"S'Hymnu sardu nationale\" \u00e8 stato eseguito dalla banda dei Carabinieri al Quirinale nel tradizionale ricevimento offerto al corpo diplomatico straniero. Era inteso come un omaggio alle origini sassaresi del Presidente della Repubblica Francesco Cossiga. Venne suonato nuovamente al momento delle sue dimissioni da Capo dello Stato, il 28 aprile 1992.\nNel 2001 venne eseguito, su sua disposizione, ai funerali di Maria Jos\u00e9 di Savoia, ultima regina d'Italia e ancora, nel 2021, per i funerali di Amedeo di Savoia a Firenze, per la sua traslazione a Superga e in suo suffragio al Pantheon.\nViene altres\u00ec suonato ancora oggi in occasione della rievocazione storica della battaglia dell'Assietta, la cui rievocazione si svolge ogni anno nel mese di luglio nella medesima localit\u00e0 in Val di Susa.\nTesto.\nIl testo dell'inno \u00e8 in sardo logudorese (sulla destra la sua traduzione in italiano):"}
{"id": "21497", "revid": "830939", "url": "https://it.wikipedia.org/wiki?curid=21497", "title": "Cataldo Agostinelli", "text": "Il suo campo di studi fu particolarmente vasto, comprendendo la fisica matematica, la geometria differenziale, la fisica teorica, la meccanica celeste e dei sistemi rigidi, la magnetofluidodinamica.\nBiografia e carriera.\nLaureatosi in ingegneria meccanica al Politecnico di Torino nel 1920, svolse vari incarichi, come dirigente tecnico, sia presso la FIAT che in enti statali, per alcuni anni, per poi licenziarsi e riscriversi all'universit\u00e0, laureandosi in matematica, nel 1930, presso l'Istituto di Matematica dell'Universit\u00e0 di Torino, con Tommaso Boggio.\nDal 1931 al 1938 fu docente di meccanica nel Regio Istituto Industriale \"Omar\" di Novara. Al contempo, era seguito da Boggio per conseguire la libera docenza, che ottenne nel 1935, in meccanica razionale presso l'universit\u00e0 di Torino. Di quest'ultima disciplina, fu poi incaricato nelle universit\u00e0 di Torino e di Modena e all'Accademia Militare di quest'ultima citt\u00e0. Nel 1939 vinse un concorso a cattedre per meccanica razionale bandito dall'Universit\u00e0 di Messina, riuscendovi primo della terna vincente di cui gli altri due erano Maria Pastori, seconda, e Giovanni Lampariello, terzo. Tuttavia, a Messina and\u00f2 Lampariello, la Pastori a Milano, mentre Agostinelli fu chiamato a Catania.\nNel 1941 ritorn\u00f2 all'Universit\u00e0 di Modena, mentre nel 1943, avendo conseguito l'ordinariato, ottenne il definitivo trasferimento a Torino, tenendo numerosi insegnamenti sia all'universit\u00e0 che al Politecnico fino al 1965, quando fu collocato fuori ruolo, ma continuando, tuttavia, di sua volont\u00e0, ad esser di supporto didattico agli studenti fino al 1970. Fra le molte discipline insegnate sia all'universit\u00e0 che al politecnico, tenne corsi di analisi matematica, geometria analitica e descrittiva, istituzioni di fisica matematica, meccanica razionale, meccanica superiore, magnetofluidodinamica, complementi di analisi matematica. \nFu autore di pi\u00f9 di duecento lavori e di numerosi trattati e monografie in diversi settori della matematica applicata, della fisica matematica e della fisica teorica, pubblicazioni che, nel complesso, hanno riguardato la geometria differenziale applicata alla fisica matematica e alla fisica teorica, la dinamica dei sistemi rigidi, la meccanica celeste, la dinamica dei sistemi non olonomi, l'elettromagnetismo, la fluidodinamica e la magnetofluidodinamica su cui scrisse, nel 1966, per incarico del CNR, un'ampia monografia nella quale si trovano anche trattate le onde magnetofluidodinamiche, i vortici e la teoria dei plasmi.\nFu socio dell'Accademia Nazionale dei Lincei dal 1969, presidente dell'Accademia delle Scienze di Torino dal 1979 al 1982, e socio di numerose altre accademie nazionali.\nMemoria.\nIn ossequio alle sue volont\u00e0 testamentarie e grazie al legato destinato all'Accademia delle Scienze di Torino di in titoli di stato, dal 2006 \u00e8 stato istituito il premio Angiola Gili \u2013 Cataldo Agostinelli in ricordo suo e della propria consorte Angiola Gili.\nPer onorarlo, la sua citt\u00e0 natale, Ceglie Messapica, gli ha intitolato il proprio Istituto di Istruzione Secondaria Superiore \"I.I.S.S. Cataldo Agostinelli\"."}
{"id": "21498", "revid": "1477950", "url": "https://it.wikipedia.org/wiki?curid=21498", "title": "Amedeo Agostini", "text": "Biografia.\nNel 1919 si laure\u00f2 in matematica all'Universit\u00e0 di Bologna con Ettore Bortolotti, dove rimase come assistente alla cattedra di geometria e docente incaricato di storia della matematica. Dal 1925 insegn\u00f2 geometria analitica presso l'Accademia Navale di Livorno. Successivamente tenne, per incarico, vari corsi all'Universit\u00e0 di Pisa.\nAgostini si occup\u00f2 prevalentemente di storia della matematica, indirizzando i suoi studi principalmente su Pietro Mengoli, i primordi della teoria dei limiti e del calcolo infinitesimale. Studi\u00f2 pure l'opera di Luca Pacioli e di Leonardo da Vinci.\nContribu\u00ec all'Enciclopedia delle Matematiche elementari e complementi."}
{"id": "21500", "revid": "765341", "url": "https://it.wikipedia.org/wiki?curid=21500", "title": "Cesare Aimonetti", "text": "Biografia.\nSi laurea in Fisica all'Universit\u00e0 di Torino nel 1890, diventa assistente di geodesia e ne ottiene la cattedra nel 1910. Ha insegnato anche topografia negli istituti tecnici.\nCome topografo ebbe fama mondiale, prese parte e organizz\u00f2 molti congressi internazionali.\nNel 1900, mentre si preparava alla spedizione al Polo Nord, il Duca degli Abruzzi si fece insegnare da Aimonetti l'uso degli strumenti geodetici.\nDal 1910 \u00e8 stato insegnante di ottica alla scuola di Fotografia del Photo-Club di Torino, e nel 1911, sempre a Torino, prese parte all'organizzazione dell'Esposizione Internazionale."}
{"id": "21501", "revid": "183694", "url": "https://it.wikipedia.org/wiki?curid=21501", "title": "Rosario Alagna", "text": "Biografia.\nDi nobili origini, laureato in ingegneria, fu libero docente di geometria algebrica nelle Universit\u00e0 di Catania e Palermo (dove fu anche professore di scuole medie), nonch\u00e9 uno dei soci fondatori del Circolo Matematico di Palermo.\nPubblic\u00f2 alcuni lavori sulla teoria delle forme e sulla teoria dei gruppi. Fra questi, \"Le relazioni irreduttibili fra gl'invarianti d'una forma qualunque d'ottavo ordine\" del 1896, \"Delle congruenze binomie rispetto ad un modulo primo p o ad una potenza di esso, nel caso in cui p - \u00bd sia un numero primo, ovvero il doppio d'un numero primo\" del 1899 e \"I gruppi abeliani, la cui base \u00e8 formata di una o di due sostituzioni generatrici, e la totalit\u00e0 dei loro sottogruppi\" del 1904."}
{"id": "21502", "revid": "1534511", "url": "https://it.wikipedia.org/wiki?curid=21502", "title": "Lalande 21185", "text": "Lalande 21185 (Gliese 411) \u00e8 una stella rossa di sequenza principale nella costellazione dell'Orsa Maggiore. Si tratta della sesta stella pi\u00f9 vicina alla Terra dopo il sistema triplo di Alpha Centauri, la Stella di Barnard e Wolf 359 ed escludendo il Sole. \u00c8 una stella di magnitudine apparente +7,52 e assoluta di +10,48, e si trova a circa dal sistema solare. \u00c8 situata nella parte meridionale della costellazione dell'Orsa Maggiore, a nord-est di \u03bd Ursae Majoris, essendo per\u00f2 poco luminosa \u00e8 necessario un binocolo o un piccolo telescopio per poterla scorgere. Il primo che fu in grado di catalogarla fu Joseph-J\u00e9r\u00f4me Lefran\u00e7ais de Lalande. Ha una massa e un raggio che sono il 39% di quelli del Sole, mentre la sua luminosit\u00e0 bolometrica \u00e8 appena il 2% di quella solare, e solo lo 0,6% in luce visibile.\nFra circa 19\u00a0500 anni la stella passer\u00e0 alla minima distanza dal Sole, a 4,65 anni luce di distanza.\nOsservazione.\nCon una magnitudine apparente pari a 7,52, Laland 21185 non \u00e8 visibile a occhio nudo, sebbene per la sua osservazione sia sufficiente un binocolo o un telescopio amatoriale. Si tratta di una stella situata nell'emisfero celeste boreale e quindi osservabile prevalentemente dall'emisfero nord della Terra, dove si presenta circumpolare pi\u00f9 a nord della latitudine 54\u00b0 N, come in Canada, Scandinavia e nella Russia settentrionale; Dall'emisfero australe l'osservazione risulta un po' penalizzata e risulta invisibile pi\u00f9 a sud della latitudine 54\u00b0 S.\nIl periodo migliore per la sua osservazione nel cielo serale ricade nei mesi compresi fra febbraio e giugno; nell'emisfero nord \u00e8 visibile anche per un periodo maggiore, grazie alla declinazione boreale della stella, mentre nell'emisfero sud pu\u00f2 essere osservata limitatamente durante i mesi dell'autunno australe.\nCaratteristiche.\nLalande 21185 \u00e8 una fredda e piccola nana rossa di tipo spettrale M2V. Possiede circa il 39% della massa e del raggio del Sole, ma meno di 6/1000 della sua luminosit\u00e0 in luce visibile. La stella possiede il 63% dell'abbondanza di ferro rispetto al nostro Sole. \nLalande 21185 si muove perpendicolarmente al piano galattico spostandosi di 5 secondi d'arco all'anno e sembra appartenere alla parte spessa del disco galattico, mediamente spesso . In questa zona l'abbondanza di elementi pi\u00f9 pesanti dell'idrogeno (detti in astronomia \"metalli\") varia tra il 20 e il 50% rispetto al nostro sole, con una media del 30%. La parte pi\u00f9 spessa del disco galattico comprende circa il 4% delle stelle vicine. Lalande 21185 \u00e8 pi\u00f9 antica del nostro sole, con un'et\u00e0 stimata che varia, a seconda delle pubblicazioni, da 5-10 miliardi di anni: Maldonado e colleghi nel 2020 indicano l'et\u00e0 della stella in \nViene anche catalogata come variabile BY Draconis, come tale ha una piccola variazione di magnitudine (0,1) durante la sua rotazione, per via di macchie semipermanenti sulla sua superficie. Il database astronomico SIMBAD la classifica anche come stella a brillamento, anche se non si hanno altri riscontri a tal proposito e gli astronomi la considerano una stella piuttosto tranquilla rispetto ad altre del suo tipo, in particolare rispetto a nane rosse pi\u00f9 giovani e turbolente, come UV Ceti, Wolf 359 o anche Proxima Centauri.\nRicerca di pianeti.\nCome tutte le stelle vicine alla Terra, Lalande 21185 \u00e8 stata oggetto di studio nella ricerca di pianeti extrasolari. L'astronomo olandese Peter van de Kamp scrisse nel 1945 che la stella aveva un compagno con una massa di 60 volte quella di Giove. Nel 1951 lo stesso astronomo e la sua studentessa Sarah Lippincott rivendicarono la presenza di un sistema planetario sulla base di lastre fotografiche riprese con il telescopio rifrattore dello Swarthmore College. Nel 1960 Sarah Lippincott afferm\u00f2 di nuovo della presenza di pianeti, ma con parametri diversi rispetto a quelli del 1951, suggerendo la presenza di un pianeta con una massa di e un periodo orbitale di 8 anni.. Le stesse lastre che us\u00f2 furono quelle che in precedenza aveva usato van de Kamp per la sua errata ipotesi di pianeti attorno alla stella di Barnard. Successivamente le lastre dell'osservatorio risultarono difettose, e le ipotesi sulla presenza di pianeti attorno alle due stelle venne smentita negli anni settanta da George Gatewood dell'osservatorio Allegheny.\nNel 1996, un \"team\" di ricercatori guidato dallo stesso George Gatewood individu\u00f2 la presenza di pi\u00f9 pianeti attorno a Lalande 21185. Questo ipotetico sistema planetario fu individuato sulla base delle analisi del moto proprio della stella tra il 1930 e il 1984, analizzando le perturbazioni dell'orbita usando un fotometro astrometrico multicanale. Secondo lo studio di Gatewood erano presenti almeno due pianeti, con il primo (b) in orbita a dalla stella e con una sua massa stimata in , con un'orbita pressoch\u00e9 circolare e un periodo di rivoluzione di 5,8 anni, mentre il secondo pianeta (c), si pensava orbitasse a , lontano dal piano orbitale del primo pianeta. Tuttavia la tecnologia al tempo non consentiva di misurare con precisione le variazioni della velocit\u00e0 radiale della stella, e l'individuazione del pianeta non fu confermata.\nNel settembre 2002 un gruppo di astronomi individu\u00f2 l'emissione \"maser\" di acqua da 3 di 17 sistemi sospettati di ospitare pianeti, compreso Lalande 21185, utilizzando il radiotelescopio da 32 metri della stazione radioastronomica di Medicina, in provincia di Bologna. Le emissioni maser sono emissioni di microonde generate dall'atmosfera di un pianeta, quando questa viene eccitata dalla luce infrarossa della stella. L'astronomo Hugh Jones (dell'Universit\u00e0 di Liverpool John Moores) fece per\u00f2 notare che il segnale dell'acqua eccitata potrebbe provenire dalla stella ospite, piuttosto che dall'atmosfera di un pianeta, e anche l'astronomo Geoff Marcy (dell'Universit\u00e0 della California a Berkeley) aggiunse che l'emissione maser di acqua dall'atmosfera di un possibile pianeta era troppo debole per essere individuata dalla Terra.\nUno studio pubblicato nel 2017 con lo strumento HiRes(\"High Resolution Echelle Spectrometer\") del Keck ha ipotizzato la presenza di un pianeta caldo circa 3,8 volte pi\u00f9 massiccio della Terra, completando un'orbita ogni 10 giorni terrestri. \nLa scoperta.\nUno studio del 2019 con lo spettrografo SOPHIE, montato sul telescopio riflettore da 1,93 metri dell'osservatorio dell'Alta Provenza, non ha trovato prova di un segnale di 10 giorni, periodo del pianeta ipotizzato in precedenza; in compenso ha proposto due possibili segnali di pianeti con periodi di 12,95 e 1,08 giorni. Il pianeta con periodo di 12,95 \u00e8 stato confermato nel 2020 dopo osservazioni ottiche e nel vicino infrarosso con lo spettrografo CARMENES dell'osservatorio di Calar Alto.\nIl pianeta scoperto ha una massa minima 2,7 volte quella della Terra, dovrebbe quindi trattarsi di una super Terra che ruota attorno alla stella madre in 12,95 giorni, su un'orbita mediamente eccentrica (e=0,12) avente un semiasse maggiore di 0,078 UA.\nLa zona abitabile di una stella della luminosit\u00e0 di Lalande 21185 si trova a una distanza compresa tra 0,11 e , mentre la distanza alla quale un pianeta potrebbe possedere acqua liquida e condizioni simili a quelle della Terra dovrebbe essere posto a circa 0,22\u00a0UA. Tuttavia a quella distanza la rotazione del pianeta verrebbe bloccata dalle forze di marea che costringerebbero il pianeta a offrire sempre la stessa faccia alla stella. Il pianeta pare comunque troppo vicino alla stella per essere potenzialmente abitabile, Stock \"et al.\", il gruppo che ha confermato la presenza del pianeta, ha stimato una temperatura di equilibrio di (circa 97 \u00b0C).\nSegue un prospetto del sistema."}
{"id": "21504", "revid": "439868", "url": "https://it.wikipedia.org/wiki?curid=21504", "title": "Cristoforo Alasia", "text": "Biografia.\nFiglio del tenente don Francesco Alasia-Aluffi e di donna Giovanna Francesca De Quesada-Cugia dei Marchesi di S. Saturnino, studi\u00f2 nelle Universit\u00e0 degli Studi di Cagliari, Torino e Roma. Nelle ultime due fu allievo di Enrico D'Ovidio, Giuseppe Peano, Luigi Cremona e Valentino Cerruti.\nA causa della morte improvvisa del padre dovette tornare in Sardegna e dedicarsi all'insegnamento. Insegn\u00f2 nel Regio Ginnasio di Ozieri e nel Regio Ginnasio di Tempio Pausania, infine nel Regio Ginnasio di Albenga. Rimase tuttavia in contatto con la comunit\u00e0 matematica del suo tempo, in particolare con i suoi maestri e con Jules Henri Poincar\u00e9, e fu autore di circa 150 pubblicazioni sia didattiche che di ricerca su diversi argomenti (astronomia, geometria, meccanica razionale, storia delle matematiche, ecc.) che gli diedero una certa notoriet\u00e0 anche internazionale\nIl suo nome \u00e8 legato al teorema di Alasia e all'essere stato il fondatore ed il primo direttore della rivista \"Le Matematiche Pure ed Applicate, Periodico mensile di matematiche pure ed applicate, superiori ed elementari, ad uso dell'istruzione media e superiore\", cui contribuirono importanti matematici come Hermite.\nNel 1911 ricevette una medaglia d'oro per una nozione di astronomia dalla Regia Accademia Irlandese di Dublino.\nConiugato con donna Maria Vittoria Guglielmo Pes di Tempio Pausania, ebbero due figlie, Caterina e Giannetta."}
{"id": "21505", "revid": "124415264", "url": "https://it.wikipedia.org/wiki?curid=21505", "title": "Giacomo Albanese", "text": "Biografia.\nDopo le scuole medie frequentate a Palermo, nel 1909 vinse il bando di ammissione alla Scuola Normale Superiore di Pisa, quindi si iscrisse alla Facolt\u00e0 di Scienze dell'Universit\u00e0 di Pisa, laureandosi in matematica nel 1913 sotto la guida di Ulisse Dini, Eugenio Bertini e Luigi Bianchi; per la sua dissertazione vinse il premio \"Ulisse Dini\". Subito dopo la laurea, fu assistente incaricato del Dini, quindi di Onorato Nicoletti fino al 1919, quando pass\u00f2 all'Universit\u00e0 di Padova come assistente di Francesco Severi. \nNel 1920 vinse la cattedra di analisi matematica all'Accademia Navale di Livorno, dove rimase fino al 1923 quando, conseguita la libera docenza in geometria analitica e proiettiva nel 1924, vinse, l'anno seguente, la cattedra di geometria proiettiva e descrittiva dell'Universit\u00e0 di Catania. Nel 1927 pass\u00f2 alla medesima cattedra dell'Universit\u00e0 di Palermo, quindi, nel 1929, alla cattedra di geometria analitica dell'Universit\u00e0 di Pisa, che mantenne fino alla morte prematura, avvenuta improvvisamente, mentre si trovava a San Paolo del Brasile, nel 1947, dove teneva - dal 1936 - altres\u00ec corsi d'insegnamento all'Universidade de S\u00e3o Paulo. \nSi occup\u00f2 soprattutto di geometria algebrica, settore in cui diede fondamentali contributi."}
{"id": "21506", "revid": "253269", "url": "https://it.wikipedia.org/wiki?curid=21506", "title": "Raymond Burr", "text": "Biografia.\nAttore molto apprezzato con un \"carnet\" di tutto rispetto (settanta film, partecipazioni a spettacoli televisivi, pi\u00f9 di programmi radiofonici e oltre duecento commedie teatrali), Burr nacque a New Westminster (British Columbia, Canada). Non \u00e8 dato sapere quando prese la cittadinanza americana. Mor\u00ec a Sonoma, in California, ma le sue spoglie riposano al \"Fraser Cemetery\", nella sua citt\u00e0 natale, dove \u00e8 stato inaugurato in suo nome nel 2000 un piccolo teatro, il \"Raymond Burr Performing Arts Centre\", che si prefigge di incentivare l'arte della recitazione. Una stella ricorda l'attore sulla \"Walk of fame\" al numero 6656 dell'Hollywood Boulevard.\nRaymond Burr \u00e8 sempre stato identificato con il suo ruolo pi\u00f9 famoso, \"Perry Mason\", avvocato inflessibile e infallibile ma umano e protagonista dei romanzi di Erle Stanley Gardner. Il personaggio ha avuto sempre le stesse sembianze, quelle di Burr, cos\u00ec come i comprimari della stessa fortunata serie televisiva degli anni cinquanta-sessanta, Barbara Hale (Della Street), William Hopper (Paul Drake) e William Talman (Hamilton Burger) debbono la loro notoriet\u00e0 alla serie, prodotta per nove anni dal 1957 al 1966. Dal 1985 fino al 1993, anno della morte dell'attore, furono prodotti 26 film TV che riprendono gli stessi personaggi e le stesse trame della serie originale.\nBurr interpret\u00f2 inoltre per otto stagioni, dal 1967 al 1975, \"Robert Ironside\", un investigatore paraplegico con molte caratteristiche in comune con Mason.\nCaratterizzata in modo preponderante, dunque, dall'interpretazione del legale-detective californiano, la carriera di Burr registr\u00f2 tuttavia altre punte di eccellenza. L'attore fu impiegato dall'industria hollywoodiana anche come caratterista (ma non solo) per ruoli non sempre positivi in pellicole di genere \"noir\", quali per esempio quello dell'assassino dell'hitchcockiana \"La finestra sul cortile\" (1954); prima ancora aveva portato sullo schermo il gangster pronto alla vendetta di \"Morirai a mezzanotte\" (1947), un capolavoro degli esordi di Anthony Mann; la restante filmografia lo vide in ruoli di antagonista in pellicole che avevano in primo piano attori del calibro di Errol Flynn in \"Le avventure di Don Giovanni\" (1948), Robert Mitchum in \"Il suo tipo di donna\" (1951) e Jerry Lewis in \"Il nipote picchiatello\" (1955).\nVita privata.\nDal 1948 al 1952 fu sposato con Isabella Ward, dalla quale divorzi\u00f2 per iniziare una relazione con Robert Benevides, un attore che conobbe sul set di \"Perry Mason\"."}
{"id": "21508", "revid": "38120", "url": "https://it.wikipedia.org/wiki?curid=21508", "title": "Giuseppe Albeggiani", "text": "Biografia.\nLaureato in ingegneria nel 1842, fu ordinario di \"Introduzione al calcolo\" a partire dal 1860 presso l'Universit\u00e0 di Palermo.\nDivenuto preside della Facolt\u00e0 di scienze matematiche, fisiche e naturali, nel 1869 succede a Stanislao Cannizzaro nell'incarico di rettore dell'universit\u00e0 di Palermo, ruolo che ricoprir\u00e0 sino al 1874.\n\u00c8 stato presidente del Circolo Matematico di Palermo."}
{"id": "21511", "revid": "1305772", "url": "https://it.wikipedia.org/wiki?curid=21511", "title": "Maria Ales", "text": "Biografia.\nLaureatasi in Matematica all'Universit\u00e0 di Palermo nel 1927 con Michele De Franchis, di cui \u00e8 stata assistente, intraprese in seguito - fra le prime donne del Sud Italia in ambito scientifico - la carriera accademica: dapprima assistente alla cattedra di Geometria analitica e proiettiva, quindi libera docente di Introduzione alla Geometria superiore e infine professoressa incaricata della stessa materia presso la Facolt\u00e0 di Scienze dell'ateneo palermitano.\nSi \u00e8 occupata soprattutto di Geometria proiettiva e algebrica, approfondendo in particolare, oltre agli esiti degli studi del matematico De Franchis, le invarianti proiettivi e le forme differenziali, cui ha dedicato numerosi ed originali contributi. Ha effettuato studi e ricerche anche in collaborazione con Beniamino Segre, Enea Bortolotti, Umberto Crudeli e Maria Cinquini Cibrario.\n\u00c8 stata socia e segretaria del Circolo Matematico di Palermo, in cui ha presentato sino al 1941 numerose note e memorie."}
{"id": "21512", "revid": "1971044", "url": "https://it.wikipedia.org/wiki?curid=21512", "title": "Alberto Alessio", "text": "Biografia.\nUfficiale di marina fino al grado di Ammiraglio (in servizio attivo fino al 1932) fu nominato Tenente di Vascello a ventotto anni, nel 1902 si laure\u00f2 in matematica a Genova. Segu\u00ec poi un corso di astronomia e geodesia presso l'Osservatorio di Padova (1903-04). Socio dell\u2019Accademia dei Lincei dal 1935, professore di Geodesia all\u2019Universit\u00e0 di Padova (1919-1922), direttore dell\u2019Istituto Idrografico della Marina di Genova (1922-1924), partecip\u00f2 alla spedizione di Filippo De Filippi, esplorando Himalaya, Karakorum e Turkestan cinese (1913-1914).\nInviato in missione presso l'Istituto geodetico prussiano nel 1907, fece ritorno in Italia nel 1909 e ottenne dapprima la libera docenza in geodesia, quindi la cattedra di astronomia e geodesia presso il Regio Istituto Idrografico di Genova. Fu anche incaricato di geodesia presso l'Universit\u00e0 di Torino.\nEsperantista.\nVenuto a conoscenza dell\u2019esperanto tramite un collega, l\u2019ingegnere idrografico Maurice Rollet de l\u2019Isle della Marina francese, ne divenne un attivissimo fautore con articoli e conferenze, inviando sempre relazioni sui congressi esperantisti al Ministero della Marina. Alla XI riunione della Societ\u00e0 italiana per il progresso delle scienze (Trieste, 1921) fece approvare un voto volto a favorire la diffusione dell\u2019esperanto \u201ccome mezzo idoneo al facile scambio del pensiero tra persone di nazionalit\u00e0 diversa\u201d.\nNel 1932 fu membro onorario della Cattedra Italiana di Esperanto assieme a Bruno Migliorini."}
{"id": "21515", "revid": "1696318", "url": "https://it.wikipedia.org/wiki?curid=21515", "title": "Emilio Almansi", "text": "Biografia.\nNasce da una famiglia benestante, si laurea a Torino in ingegneria nel 1893 e in matematica nel 1899. \nDiventa assistente di Vito Volterra; dal 1903 al 1910 \u00e8 professore all'Universit\u00e0 di Pavia e dal 1912 al 1922 professore di Meccanica Razionale all'Universit\u00e0 La Sapienza di Roma. \nNel 1911 riceve la medaglia d'oro per le matematica dalla Societ\u00e0 Italiana delle Scienze. Diventa anche socio nazionale dell'Accademia dei Lincei. Va inoltre ricordato un suo testo dal titolo \"Introduzione alla scienza delle costruzioni\".\nSi occup\u00f2 inoltre di elettrostatica e meccanica celeste."}
{"id": "21519", "revid": "125842125", "url": "https://it.wikipedia.org/wiki?curid=21519", "title": "Ugo Amaldi", "text": "Biografia.\nLaureatosi ventitreenne in Matematica all'Universit\u00e0 di Bologna sotto la guida di Salvatore Pincherle, fu nominato cinque anni pi\u00f9 tardi, nel 1903, professore di Algebra e Geometria analitica presso l'Universit\u00e0 degli Studi di Cagliari. \nSi trasfer\u00ec poi all'Universit\u00e0 degli Studi di Modena (1906-19), a quella di Padova (1919-24) e infine alla Sapienza-Universit\u00e0 di Roma, dapprima nella Facolt\u00e0 di Architettura (1924-42) e in seguito in quella di Scienze (1942-44). Lavor\u00f2 principalmente sulla teoria dei gruppi continui di trasformazioni: di ci\u00f2 trattano, tra l'altro, due corpose memorie (1912-13 e 1918) e un volume di lezioni (Roma, 1942-44). \nIL 28 febbraio 1940 divenne socio dell'Accademia delle scienze di Torino. \nApprezzato trattatista, collabor\u00f2 con i matematici Tullio Levi-Civita e Federigo Enriques, dando un contributo originale e sostanziale alla pubblicazione di numerose opere e trattati scientifici. Socio dell'Accademia dei Lincei e di altre istituzioni scientifiche, era considerato persona di indole pacata e imparziale, di sincera e non ostentata religiosit\u00e0.\nFratello dello psichiatra Paolo, spos\u00f2 Luisa Basini, da cui ebbe tre figli: Adalgisa, Mercede ed Edoardo, fisico. Divenne nonno di dieci nipoti, fra cui il fisico suo omonimo Ugo Amaldi, figlio di Edoardo e di sua moglie, la scrittrice Ginestra Giovene."}
{"id": "21520", "revid": "120641566", "url": "https://it.wikipedia.org/wiki?curid=21520", "title": "Domenico Amanzio", "text": "Biografia.\nNel 1875 si laure\u00f2 in matematica a Napoli dove ottenne la libera docenza in algebra complementare nel 1878 e poi in analisi algebrica. Contemporaneamente venne nominato assistente astronomo all'Osservatorio di Capodimonte. \nDopo aver abbandonato l'incarico per dissidi con la direzione dell'istituto, insegn\u00f2 alla Scuola Militare Nunziatella e all'Istituto Tecnico di Napoli.\nIl suo principale campo d'indagine fu la teoria delle forme lineari, ma fu anche autore di apprezzati testi didattici.\nBibliografia.\nFederico Amodeo (1911): \"Necrologio\", Atti Acc. Pontaniana, XLII, adun. 3.12.1911."}
{"id": "21521", "revid": "1543377", "url": "https://it.wikipedia.org/wiki?curid=21521", "title": "Vincenzo Amato (matematico)", "text": "Biografia.\nLaureatosi in matematica all'Universit\u00e0 di Catania nel 1901, vi rimase fino al 1904 in qualit\u00e0 di assistente prima alla cattedra di Algebra complementare, poi a quella di Geometria analitica.\nPass\u00f2 successivamente all'insegnamento, per oltre trent'anni, nelle scuole secondarie, ma mantenendo sempre, al contempo, rapporti col mondo accademico, restando sempre attivo nella ricerca matematica.\nDivent\u00f2 quindi libero docente di analisi algebrica nel 1917 presso l'Universit\u00e0 di Catania, che gli affid\u00f2 l'incarico d'insegnamento di teoria dei gruppi e vari altri incarichi di insegnamento nello stesso ateneo. Partecip\u00f2 nel 1919, vincendolo, al concorso per la cattedra di analisi matematica dell'Universit\u00e0 di Cagliari, dove poi venne chiamato come professore straordinario. In seguito, divenuto ordinario di analisi matematica nel 1936, pass\u00f2 all'Universit\u00e0 di Messina per tornare infine all'Universit\u00e0 di Catania, dove fu preside della Facolt\u00e0 di Scienze dal 1944 fino al pensionamento, nel 1956.\nI suoi maggiori contributi alla matematica riguardarono principalmente la teoria dei gruppi finiti, occupandosi, in particolare, di gruppi non abeliani.\nSocio di accademie culturali e istituzioni scientifiche nazionali, scrisse alcuni, fortunati libri di testo, soprattutto per le scuole secondarie, in collaborazione con Michele Cipolla."}
{"id": "21522", "revid": "765341", "url": "https://it.wikipedia.org/wiki?curid=21522", "title": "Enrico Amaturo", "text": "Biografia.\nLaureatosi in matematica a Napoli (1884) e in ingegneria civile (1886), fu assistente di geometria descrittiva a partire dal settembre del 1885, diventando nel 1900 libero docente nella stessa disciplina. Acquis\u00ec inoltre la libera docenza di Storia delle matematiche. La sua attivit\u00e0 di matematico riguard\u00f2 principalmente la teoria dell'elasticit\u00e0, la geometria descrittiva e la geometria algebrica (particolari trasformazioni cremoniane).\nCon l'intento di risolvere i problemi connessi al consistente sviluppo demografico che aveva interessato la sua citt\u00e0 natale, Amaturo - appena ventiquattrenne - consegn\u00f2 all'Amministrazione Comunale di Salerno uno \"Studio di bonifica dei due rioni Fornelle e San Giovanniello\" i cui principi cardine erano la necessit\u00e0 di un ampliamento della citt\u00e0 e dell'eliminazione dei vani malsani del vecchio centro storico. Sebbene il piano sia stato approvato soltanto nel 1922, esso ha dato l'avvio alla \"moderna\" storia urbana di Salerno, delineando un nuovo volto della citt\u00e0 senza alcuna connessione con il vecchio centro urbano."}
{"id": "21523", "revid": "38120", "url": "https://it.wikipedia.org/wiki?curid=21523", "title": "Luigi Amerio", "text": "Biografia.\nDopo gli studi superiori, iniziati al Liceo classico Ugo Foscolo di Pavia e conclusi al Liceo classico Giuseppe Parini di Milano, nel 1935 si laurea dapprima in Ingegneria elettrotecnica presso il R. Istituto Tecnico Superiore (poi Politecnico) di Milano con una tesi sulle linee elettriche (relatore Ferdinando Lori), poi, nel 1936, in Matematica presso l'Universit\u00e0 di Milano, discutendo una tesi sulla trasformata di Laplace con Guido Ascoli. \nNel 1937, vinto un concorso nazionale, diviene assistente di Leonida Tonelli alla cattedra di analisi matematica a Pisa, poi, a Roma, di Ugo Amaldi e di Mauro Picone all'Istituto Nazionale per le Applicazioni del Calcolo. Nel 1942 consegue la libera docenza in analisi matematica, quindi nel 1947 consegue l'ordinariato in analisi matematica e viene chiamato all'Universit\u00e0 di Genova. Nel 1949 si trasferisce alla cattedra di analisi matematica della Facolt\u00e0 di Ingegneria del Politecnico di Milano, che tiene fino al 1980, quando passa alla cattedra di Metodi Matematici per l'Ingegneria. Nel 1987 entra in quiescenza, quindi nominato professore emerito e per molti anni \u00e8 decano dei matematici milanesi.\n\u00c8 stato membro effettivo dell'Accademia Nazionale dei Lincei (di cui era socio fin dal 1962), dell'Accademia dei XL, dell'Istituto Lombardo, Accademia di Scienze e Lettere (di cui \u00e8 anche stato presidente), dell'Istituto veneto di scienze, lettere ed arti, dell'Accademia delle Scienze di Torino (dal 16 marzo 1960) e dell'Accademia Ligure. \nI suoi ampi interessi scientifici e la sua dedizione alla ricerca lo hanno portato ad affrontare molti argomenti durante la sua carriera, fra cui le trasformate di Laplace, la teoria delle serie, le equazioni differenziali ordinarie non lineari, le equazioni differenziali alle derivate parziali ellittiche e iperboliche (nonch\u00e9 i problemi iperbolici con vincoli unilaterali) e, soprattutto, le funzioni quasi-periodiche con valori in spazi di Banach, tema, quest'ultimo, in cui ha ottenuto notevoli risultati. \nStudioso di vasta cultura, manifestava in particolare passione e competenza verso la musica. Inoltre ha molto operato per l'insegnamento della matematica ed \u00e8 stato autore di una serie di testi universitari di rilevante influenza.\nSuo padre, Alessandro Amerio, fu docente di fisica sperimentale al Politecnico di Milano.\nAlla memoria di Luigi Amerio \u00e8 dedicato il Premio Amerio dell'Istituto Lombardo, Accademia di Scienze e Lettere."}
{"id": "21525", "revid": "123619842", "url": "https://it.wikipedia.org/wiki?curid=21525", "title": "Federico Amodeo", "text": "Biografia.\nNel 1883 si laure\u00f2 in Matematica presso l'Universit\u00e0 di Napoli, dove rimase a insegnare, come incaricato, \"Storia delle matematiche\". Insegn\u00f2 anche all'Istituto Tecnico \"Gianbattista Della Porta\", sempre a Napoli.\nFu un esperto di storia della matematica, principalmente quella napoletana prima del 1860, su cui scrisse il testo in due volumi \"Vita matematica napoletana\", segnalato per\u00f2 da alcune fonti come \u00abutile, ma non privo di una certa tendenziosit\u00e0\u00bb nel sopravvalutare l'ambiente matematico napoletano del primo Ottocento.\nFu socio dell'Accademia Pontaniana."}
{"id": "21526", "revid": "1529788", "url": "https://it.wikipedia.org/wiki?curid=21526", "title": "San Giorgio Maggiore", "text": ""}
{"id": "21530", "revid": "614400", "url": "https://it.wikipedia.org/wiki?curid=21530", "title": "Luigi Amoroso", "text": "Biografia.\nInizi\u00f2 gli studi matematici presso la Scuola Normale Superiore di Pisa nel 1903 e li prosegu\u00ec all'Universit\u00e0 di Roma dove ottenne la laurea nel 1907.\nDal 1908 al 1914 fu assistente di Guido Castelnuovo alla cattedra di geometria analitica. Nel 1914, vinto un concorso, ottenne la cattedra di matematica finanziaria dell'Universit\u00e0 di Bari. In seguito insegn\u00f2 a Napoli, dal 1921 al 1926 , quindi all'Universit\u00e0 di Roma, dove fu titolare della cattedra di economia politica che resse fino al 1956, anno in cui fu collocato fuori ruolo.\nDurante la sua permanenza a Napoli, contribu\u00ec alla realizzazione del primo progetto dell'Istituto per le Applicazioni del Calcolo di Mauro Picone. Qui si occup\u00f2 anche di questioni di fisica matematica.\nQuasi tutta la sua carriera accademica la dedic\u00f2 ai metodi matematici applicati all'economia, in particolare alla gestione bancaria e finanziaria, le sue pubblicazioni spaziando dalla matematica pura a quella finanziaria, dalla statistica all'economia matematica. In quest'ultimo campo ha lasciato un'impronta profonda, e in Italia per lungo tempo \u00e8 stato una figura importante per questa disciplina.\nScrisse importanti manuali che furono di riferimento per intere generazioni di economisti. Il suo programma di ricerca, in particolare, volle configurarsi come continuazione e sviluppo del programma paretiano, e proprio per questo motivo, la sua opera venne successivamente considerata come la ripetizione di un paradigma che con il passare degli anni aveva ormai perso autorevolezza. \nRimane tuttavia molto importante la sua memoria del 1928, intitolata \"Discussione del sistema di equazioni che definiscono l'equilibrio del consumatore\", che sembr\u00f2 anticipare le idee e risultati di Abraham Wald in tema di esistenza e unicit\u00e0 dell'equilibrio.\nFu socio dell'Accademia dei Lincei nella classe di Scienze fisiche, matematiche e naturali dal 1956, e ricopr\u00ec la carica di preside della Facolt\u00e0 di Scienze Politiche di Roma dal 1950 al 1961 ."}
{"id": "21532", "revid": "183694", "url": "https://it.wikipedia.org/wiki?curid=21532", "title": "Giulio Andreoli", "text": "Biografia.\nPoliglotta, ufficiale dell'Aviazione militare (partecip\u00f2 ai due conflitti mondiali) insegn\u00f2, fino all'anno della sua morte, Analisi matematica (algebrica ed infinitesimale) alla Facolt\u00e0 di Architettura dell'Universit\u00e0 di Napoli, all'Universit\u00e0 degli Studi di Catania e all'Accademia Aeronautica.\nSi concentr\u00f2 anche su altri campi della matematica come le equazioni differenziali, l'algebra astratta. Tra gli altri suoi campi di interesse, la meccanica e la tecnica di volo.\nA lui \u00e8 stata dedicata una biblioteca comunale di Napoli istituita nel 1971, nel rione Luzzatti del quartiere di Poggioreale."}
{"id": "21536", "revid": "1234424", "url": "https://it.wikipedia.org/wiki?curid=21536", "title": "J\u00e9r\u00f4me Lalande", "text": "Fu direttore dell'Osservatorio di Parigi dal 1795 e nel 1801 compil\u00f2 il catalogo pi\u00f9 completo del suo tempo con le indicazioni della posizione di stelle, \"Histoire C\u00e9leste Fran\u00e7aise\".\nBiografia.\nLalande nacque a Bourg (nel dipartimento francese di Ain). I suoi genitori lo mandarono a studiare legge a Parigi e fu frequentando l'H\u00f4tel Cluny - dove Joseph Nicolas Delisle aveva il suo osservatorio - che egli fu attratto dall'astronomia. Divenne cos\u00ec pupillo sia dello stesso Delisle che di Pierre Lemonnier. \nDopo aver completato gli studi Lalande torn\u00f2 a Bourg per fare l'avvocato. La svolta nel suo destino di studioso di astronomia - quasi segnata, \u00e8 il caso di dire, nelle stelle - avvenne quando Lemonnier gli propose di recarsi a Berlino per approfondire le osservazioni sul parallasse lunare avviate - a Capo di Buona Speranza - da Nicolas Louis de Lacaille.\nInsieme allo scienziato britannico John Flamsteed, primo astronomo reale d'Inghilterra, Lalande fu il primo a catalogare le stelle pi\u00f9 luminose e a pubblicarle nella edizione francese del 1645\u20131719. Un astro da lui messo a catalogo oggi porta il suo nome: \u00e8 la stella Lalande 21185.\nFu direttore dell'Osservatorio di Parigi dal 1795 e nel 1801 compil\u00f2 il catalogo pi\u00f9 completo del suo tempo con le indicazioni della posizione di 47.390 stelle, \"Histoire C\u00e9leste Fran\u00e7aise\".\nScrisse un elogio dedicato all'astronomo Jean Sylvain Bailly quando questi mor\u00ec ghigliottinato nel 1793 durante il Terrore della rivoluzione francese. Alcuni anni prima i due avevano avuto una disputa per la priorit\u00e0 del calcolo dei nodi e delle variazioni nell'inclinazione delle orbite del secondo e del terzo satellite di Giove, che per\u00f2 si era risolta in una riappacificazione.\nScrisse inoltre un monumentale diario di viaggio, \"Voyage d'un Fran\u00e7ais en Italie, fait dans les ann\u00e9es 1765 et 1766\", pubblicato in pi\u00f9 volumi nel 1769. Fra i suoi corrispondenti scientifici si trovarono infatti anche studiosi italiani, come l'astronomo Giuseppe Slop.\nMassone, fu membro della celebre loggia parigina \"Les Neuf Soeurs\" del Grande Oriente di Francia."}
{"id": "21538", "revid": "7", "url": "https://it.wikipedia.org/wiki?curid=21538", "title": "Joseph-J\u00e9r\u00f4me Lefran\u00e7ais de Lalande", "text": ""}
{"id": "21539", "revid": "1652635", "url": "https://it.wikipedia.org/wiki?curid=21539", "title": "Giovanni Antonelli (astronomo)", "text": "Biografia.\nNato a Candeglia, piccola frazione di Pistoia, scolopio, svolse la funzione di padre provinciale delle Scuole Pie in Toscana. Allievo del confratello Giovanni Inghirami, fu chiamato nel 1844 a Firenze per sostituirlo nell'insegnamento della matematica e nella direzione dell'Osservatorio Ximeniano, di cui divenne direttore effettivo nel 1851 sino alla morte. Si occup\u00f2 di astronomia, di fisica, di ingegneria e si dedic\u00f2 anche alla progettazione di linee ferroviarie (all'epoca vera novit\u00e0), dove raggiunse eccellenti risultati, in particolare la linea Firenze-Faenza, la ferrovia tra Lucca e Reggio Emilia e quella tra Sansepolcro e il centro Italia. Revision\u00f2 la triangolazione geodetica della Toscane e costru\u00ec la carta della diocesi di Pisa. Si occup\u00f2 inoltre di studi idraulici, inclusi la bonifica del padule di Fucecchio e il miglioramento del regime idraulico del lago di Orbetello.\nNel 1858 venne installato per la prima volta sul campanile del Duomo di Firenze un parafulmine, progettato in collaborazione con Filippo Cecchi. Sempre con padre Cecchi, Antonelli collabor\u00f2 alla realizzazione dei primi prototipi di motore a combustione interna di Eugenio Barsanti e Felice Matteucci, mettendo a completa disposizione dei due la sua dotta scienza.\nMor\u00ec a Firenze il 14 gennaio 1872.\nPadre Giovanni Antonelli ha lasciato diversi scritti: ha trattato argomenti di ingegneria, matematica e idraulica; ha anche redatto \"Sulle dottrine astronomiche della Divina Commedia\" (1865), un commento ai passi astronomici della \"Divina Commedia\".\nArchivio.\nIl fondo comprende il carteggio e gli appunti scientifici di Giovanni Antonelli; il carteggio ufficiale dell'Osservatorio Ximeniano formatosi sotto la sua direzione \u00e8 conservato presso l'archivio storico della Provincia Toscana dell'ordine degli Scolopi, che ha sede nell'Osservatorio."}
{"id": "21540", "revid": "74801", "url": "https://it.wikipedia.org/wiki?curid=21540", "title": "Antonio Maria Antoniazzi", "text": "Biografia.\nNato a Collalto (oggi frazione di Susegana, allora parte di Refrontolo), si laure\u00f2 in matematica nel 1893 all'Universit\u00e0 di Padova con una tesi di astronomia.\nL'anno seguente divenne dapprima assistente e successivamente astronomo aggiunto e quindi astronomo.\nA 36 anni ottenne la libera docenza in Astronomia, e divenne professore incaricato di Geodesia teoretica.\nDal 1910 al 1913 tenne, sempre presso l'Universit\u00e0 di Padova, un corso pareggiato di Astronomia.\nNel 1913 vinse la cattedra di Astronomia.\nAllievo di Giuseppe Lorenzoni, alla sua morte (1913) prese il suo posto come direttore dell'Osservatorio astronomico di Padova, e ricopr\u00ec questa carica fino alla morte.\nFu capace di mantenere le alte tradizioni dell'Istituto quale principale vivaio degli astronomi italiani.\nLa sua attivit\u00e0 scientifica fu rivolta a problemi di astronomia classica, svolgendo numerosi calcoli d'orbita, osservazioni di comete e asteroidi, in particolare dell'asteroide 433 Eros in occasione della sua opposizione.\nNel 1921 divenne socio corrispondente dell'Accademia Nazionale dei Lincei."}
{"id": "21545", "revid": "30610", "url": "https://it.wikipedia.org/wiki?curid=21545", "title": "Michele Araldi", "text": "Biografia.\nStoriografo della matematica e della fisica del suo tempo; scrisse le parti riguardanti la storia contemporanea della matematica nelle prefazioni delle \"Memorie dell'Istituto Italiano\". Fu fra i primi 31 membri dell'Istituto Lombardo Accademia di Scienze e Lettere voluto da Napoleone Bonaparte sul modello dell'Institut de France nella neonata Repubblica Cisalpina. Vi entr\u00f2 nella veste di medico e storiografo e ne fu il segretario per lungo tempo. \nNella veste di segretario cur\u00f2 la pubblicazione di sei volumi dal titolo \"Discorsi sui progressi recenti delle scienze dovuti agli italiani\", una raccolta storica in cui sono compresi gli interventi e lavori dei sessanta scienziati Cispadani che facevano parte dell'Accademia. In questa raccolta appare la parte \"politica\" di figure come Vincenzo Monti e Alessandro Volta.\nIl lavoro storiografico dell'Araldi, nel campo matematico e fisico, si inseriva nella tradizione francese dell'Encyclop\u00e9die, dell'Encyclop\u00e9die m\u00e9thodique che trascuravano spesso gli apporti dati dagli italiani. Lo sforzo dell'Araldi, che era un tassello all'interno di un vasto lavoro di gruppo, era sostenuto dal gruppo come da Vincenzo Monti e Ugo Foscolo \"Italiani vi esorto alle storie\".\nPass\u00f2 nella storia italiana dei cultori degli \"ex libris\", in quanto i suoi erano particolarmente curati e fonte di ispirazione per altri."}
{"id": "21550", "revid": "122968668", "url": "https://it.wikipedia.org/wiki?curid=21550", "title": "Giuseppe Armellini", "text": "Biografia.\nGiuseppe Armellini, laureato in ingegneria (1910) e matematica (1912) presso l'Universit\u00e0 di Roma si dedic\u00f2 fin dalla sua prima tesi di laurea allo studio della Meccanica celeste, a cui apport\u00f2 importanti contributi. Dopo aver maturato brevi esperienze presso gli osservatori di Parigi e Meudon, nel 1915, vinse la cattedra di meccanica razionale presso il politecnico di Torino; pass\u00f2 poi all'insegnamento di astronomia e meccanica celeste a Pisa (1920) e infine venne incaricato della cattedra di astronomia a Roma (1922) dove gli fu anche assegnata la direzione dell'Osservatorio astronomico di Roma. Questo osservatorio si trasfer\u00ec, sotto la sua direzione, dall'antica sede sul Campidoglio alla nuova sul Monte Mario. Mor\u00ec per collasso cardiaco ricollegabile all'incendio che aveva devastato l'Osservatorio nei giorni immediatamente precedenti. Alla direzione dell'Osservatorio Astronomico di Monte Mario gli successe il suo collaboratore Massimo Cimino. \nAnche come matematico Armellini ottenne risultati interessanti nella teoria dei numeri e, soprattutto nello studio delle equazioni differenziali. Fu anche autore di molti testi universitari e divulgativi. Divenne membro di diverse accademie, tra cui quelle dei Lincei e della Pontificia accademia delle scienze e fu un collaboratore dell'Enciclopedia Treccani.\nArmellini \u00e8 in particolare ricordato per la sua legge empirica sulle distanze planetarie .\nIl 28 febbraio 1940 divenne socio dell'Accademia delle scienze di Torino.\nRiconoscimenti.\nNel 1919 gli venne assegnata la \"Medaglia dei XL\" per la Matematica .\nNel 1920 ricevette il Premio reale per l'Astronomia .\nGli sono stati dedicati:"}
{"id": "21551", "revid": "169529", "url": "https://it.wikipedia.org/wiki?curid=21551", "title": "Angelo Armenante", "text": "Biografia.\nFu anche ufficiale di Marina e poi, dopo essersi laureato in matematica all'Universit\u00e0 di Napoli, insegnante nei Licei di Parma, Roma e Chieti.\nNel 1870 divenne prima incaricato di Analisi superiore e successivamente straordinario di Geometria analitica. Tuttavia, poco dopo mor\u00ec, quando ancora era in et\u00e0 giovane.\nArmenante pubblic\u00f2 alcuni lavori di cui gran parte inerenti alla geometria."}
{"id": "21558", "revid": "122331817", "url": "https://it.wikipedia.org/wiki?curid=21558", "title": "Giochi della VI Olimpiade", "text": "I Giochi della VI Olimpiade (in tedesco \"Spiele der VI. Olympiade\") si sarebbero dovuti svolgere a Berlino, in Germania, nel 1916, ma vennero annullati in seguito allo scoppio della Prima guerra mondiale.\nNonostante tutto l'organizzazione dei Giochi continu\u00f2 per molto tempo, dal momento che nessuno si sarebbe aspettato che la guerra continuasse cos\u00ec a lungo.\nBerlino vinse la concorrenza di Alessandria d'Egitto e di Budapest. Per l'occasione, venne costruito nel 1912-13 il \"Deutsches Stadion\" (successivamente ribattezzato \"Olympiastadion\"). Il programma prevedeva anche una settimana dedicata agli sport invernali (pattinaggio di velocit\u00e0 e di figura, hockey su ghiaccio e sci nordico).\nSe i giochi si fossero disputati non avrebbero pi\u00f9 visto la partecipazione della Finlandia, dopo che la Russia aveva revocato nel 1914 l\u2019autonomia dello sport finlandese divenuto un volano troppo forte per la visibilit\u00e0 internazionale della causa nazionale locale.\nI Giochi vennero riassegnati a Berlino nel 1931, quando la capitale tedesca prevalse su Barcellona per l'organizzazione dei Giochi della XI Olimpiade."}
{"id": "21559", "revid": "640277", "url": "https://it.wikipedia.org/wiki?curid=21559", "title": "RECONS", "text": "RECONS (acronimo di \"REsearch Consortium On Nearby Stars\", Consorzio di Ricerca sulle Stelle pi\u00f9 Vicine) \u00e8 una collaborazione scientifica internazionale, fondata nel 1993 dall'astronomo Todd Henry dell'Universit\u00e0 di Stato della Georgia.\nQuesto consorzio ha lo scopo di scoprire e studiare ogni oggetto situato entro un raggio di 10 pc (equivalenti a 32,6 a.l.) dal Sole. Dal 2012 \u00e8 stato esteso il limite da 10 a 25 parsec.\nQuando fu fondato il consorzio, il numero di stelle note entro tale raggio era di circa 200; nel 2003 ne erano note (soprattutto grazie al lavoro del consorzio) 341, tra cui 9 nane brune, 20 nane bianche e 3 pianeti extrasolari. "}
{"id": "21560", "revid": "1543377", "url": "https://it.wikipedia.org/wiki?curid=21560", "title": "Giochi della XII Olimpiade", "text": "I Giochi della XII Olimpiade (in giapponese ; in finlandese \"XII\u00a0olympiadin kisat\") si sarebbero dovuti svolgere a Tokyo, in Giappone, dal 21 settembre al 6 ottobre 1940, ma vennero dapprima riassegnati a Helsinki, in Finlandia, in seguito allo scoppio della seconda guerra sino-giapponese, e infine cancellati a causa dell'insorgere della seconda guerra mondiale.\nLa capitale giapponese venne scelta come citt\u00e0 organizzatrice dei Giochi il 31 luglio 1936. Dopo la riassegnazione alla capitale finlandese, i Giochi si sarebbero dovuti svolgere dal 20 luglio al 4 agosto 1940. Lo scoppio della seconda guerra mondiale port\u00f2 all'annullamento definitivo dei Giochi della XII e della XIII Olimpiade, cos\u00ec come alla sospensione a tempo indeterminato delle attivit\u00e0 del CIO.\nNonostante la riassegnazione e la successiva cancellazione, il Comitato organizzatore giapponese pubblic\u00f2 comunque il bilancio, ammontante complessivamente a 20,1 milioni di yen (un terzo dei quali finanziato direttamente dal Comune metropolitano di T\u014dky\u014d). Nel programma olimpico avrebbe dovuto essere incluso anche il volo a vela come sport ufficiale, dopo il successo dell'evento dimostrativo ai Giochi di Berlino 1936. L'idea non venne per\u00f2 pi\u00f9 ripresa dopo il 1945.\nI \"Giochi dei prigionieri di guerra internazionali\".\nNell'agosto del 1940 alcuni prigionieri di guerra celebrarono i \"Giochi olimpici dei prigionieri di guerra internazionali\" allo \"stalag\" XIII-A di Langwasser (vicino a Norimberga), ai quali parteciparono prigionieri belgi, francesi, britannici, norvegesi, polacchi.\nNel 1979 il regista polacco Andrzej Kotkowski ne trasse un film, \"Olimpiada 40\", raccontando la storia di questi \"Giochi di prestigio\" e di uno dei partecipanti, Teodor Niewiadomski."}
{"id": "21562", "revid": "6923", "url": "https://it.wikipedia.org/wiki?curid=21562", "title": "XX Giochi olimpici invernali", "text": "I XX Giochi olimpici invernali, noti anche come Torino 2006, si sono tenuti a Torino dal 10 al 26 febbraio 2006. Le gare si sono svolte sia a Torino sia in altre otto localit\u00e0 del Piemonte. Dal 10 al 19 marzo si sono tenuti, nella stessa sede, i IX Giochi Paralimpici invernali.\nPrecedentemente altre due citt\u00e0 italiane erano state sedi di manifestazioni olimpiche: Cortina d'Ampezzo nel 1956 con i VII Giochi olimpici invernali e Roma nel 1960 con i Giochi della XVII Olimpiade.\nL'inno di questa edizione dei Giochi fu composto da Claudio Baglioni.\nAssegnazione.\nI XX Giochi olimpici invernali furono assegnati a Torino il 19 giugno 1999 durante il 109\u00ba congresso del Comitato Olimpico Internazionale (CIO) svoltosi a Seul.\nIn quella sede vennero presentate sei candidature: Helsinki (Finlandia), Klagenfurt (Austria), Poprad (Slovacchia), Sion (Svizzera), Torino (Italia) e Zakopane (Polonia). Dopo la presentazione venne eletta una commissione selezionatrice che scelse come finaliste Sion e Torino. Tutti i delegati del CIO furono quindi chiamati a votare tra le due citt\u00e0. Torino venne scelta con 53 voti contro i 36 di Sion.\nNel 2002, in occasione della Cerimonia di chiusura dei XIX Giochi olimpici invernali di Salt Lake City 2002 il Comitato Organizzatore \u00e8 stato incaricato di realizzare, come divenuto tradizione, lo show di presentazione che segue il Passaggio della Bandiera Olimpica. \u00c8 cos\u00ec nato un segmento di 12' di grande spettacolarit\u00e0 che ha introdotto in anteprima il logo dei Giochi mettendo in scena il meglio dell'identit\u00e0 italiana e torinese, con le performance musicali di Elisa e Irene Grandi.\nSviluppo e preparazione.\nOrganizzazione.\nI Giochi precedenti all'edizione del 2006 si basarono principalmente sul modello organizzativo del comprensorio sciistico: sedi delle competizioni erano principalmente citt\u00e0 o localit\u00e0 di montagna, poco popolose, nelle quali le distanze tra i vari impianti erano irrisorie; in tal senso esempio lampante, considerato per una decina di anni modello ideale dei Giochi Invernali, fu l'edizione del 1994 ospitata dalla cittadina norvegese di Lillehammer (25.000 abitanti).\nGi\u00e0 con l'assegnazione dei Giochi del 2002 a Salt Lake City, tuttavia, si percep\u00ec la volont\u00e0 del Comitato Olimpico di modificare il \"modello Lillehammer\", ritenuto ormai superato. Il progetto col quale Torino vinse le Olimpiadi del 2006, nel 1999, andava proprio in questa rivoluzionaria direzione: il concetto preso in esame non era pi\u00f9 quello dei Giochi confinati in comprensori sciistici e lontani dalle grandi masse della popolazione locale, ma piuttosto quello di aprire l'evento, rendendolo il pi\u00f9 possibile accessibile al maggior numero di persone. Per realizzare questa visione, gli impianti vennero suddivisi tra la citt\u00e0 di Torino e le localit\u00e0 montane della Val di Susa: nella grande citt\u00e0 vennero ospitati tutti gli sport tipicamente indoor (come hockey e pattinaggio di figura), in montagna quelli outdoor.\nOpere.\nPer lo svolgimento dei Giochi sono state realizzate oltre sessantacinque opere tra impianti sportivi, infrastrutture viarie, villaggi per atleti e media, per una spesa approssimativa totale di oltre 3,5 miliardi di euro, di cui 2 miliardi per la realizzazione delle opere e 1,5 miliardi per l'organizzazione dei Giochi.\nTra i principali impianti sportivi figurano:\nLe principali opere infrastrutturali concomitanti ai Giochi hanno riguardato invece:\nSul piano urbanistico, le principali realizzazioni sono state il \"Palafuksas\", edificio di vetro progettato da Massimiliano Fuksas, la nuova Galleria d'arte moderna e il grande progetto della Spina, che recuperer\u00e0 oltre due milioni di metri quadrati grazie all'interramento delle linee ferroviarie cittadine e alla ristrutturazione delle aree industriali dismesse.\nFinanziamenti.\nL'organizzazione dei Giochi olimpici invernali del 2006 ha avuto un iter complesso.\nInizialmente, nel 1999, la citt\u00e0 di Torino e il CONI costituirono la fondazione privata \"TOROC\" (\"Torino Organizing Committee\"), e nel 2000 lo Stato, con la legge 285/2000, cre\u00f2 l'Agenzia Torino 2006.\nIl TOROC aveva il compito di organizzare i Giochi mettendo a punto il piano degli interventi finanziandosi mediante la vendita dei diritti (tv, sponsorizzazioni, biglietti...); presidente del TOROC fu nominato l'ex-sindaco di Torino Valentino Castellani, presidente e direttore generale dell'agenzia fu designato Domenico Arcidiacono. L'Agenzia, con i finanziamenti pubblici concessi dallo Stato, aveva il compito di realizzare gli impianti e le infrastrutture sportive e viarie.\nSorsero, tuttavia, presto dei contrasti tra gli enti locali coinvolti nei lavori di preparazione, e per comporre le controversie nel 2003 fu costituita una \"cabina di regia\" con rappresentanti di TOROC, Agenzia, citt\u00e0 di Torino, Provincia di Torino, Regione Piemonte e CONI, coordinata dal presidente della Regione Piemonte Enzo Ghigo.\nNel 2004, per\u00f2, sono iniziate nuove controversie tra il governo italiano, che giudicava inefficiente la gestione del TOROC, e il TOROC stesso, che da parte sua accusava il governo di bloccare finanziamenti promessi in precedenza anche se in realt\u00e0 avrebbe dovuto procurarsi i fondi in altro modo. Questa nuova crisi si \u00e8 risolta nel mese di novembre, quando l'ex-presidente del CONI, ed attuale sottosegretario ai beni culturali, Mario Pescante \u00e8 stato nominato dal governo supervisore dei XX Giochi olimpici invernali, con l'incarico di controllare l'avanzamento dei lavori. All'epoca il deficit di bilancio del TOROC era di 230 milioni di euro: gli enti locali si impegnarono a coprirne 70, il governo gli altri 160 (poi ridotti a 130).\nParte dei fondi promessi dal governo non \u00e8 mai stata stanziata, e con la legge finanziaria del 2005 il contributo \u00e8 stato ridotto di altri 64 milioni di euro, inoltre la differenza tra entrate uscite \u00e8 stata maggiore del previsto di 22 milioni: di conseguenza, a dicembre 2005 il deficit di bilancio era ancora di oltre 100 milioni di euro, che verranno coperti in parte (30 milioni di euro) dalle fondazioni bancarie di Torino, in parte (20 milioni di euro) dal ricavato di una lotteria statale, in parte (5 milioni di euro) dall'azienda elettrica di Torino (di propriet\u00e0 del Comune) e per la parte restante da una fidejussione richiesta dalla Citt\u00e0 di Torino offrendo come garanzia le infrastrutture olimpiche.\nAd oggi il costo dell'organizzazione delle Olimpiadi, cio\u00e8 la spesa del TOROC, \u00e8 di circa 1,5 miliardi di euro; la realizzazione di tutte le opere, che era in capo all'Agenzia, ammonta a oltre 2 miliardi di euro.\nAmbiente.\nPer garantire la sostenibilit\u00e0 ambientale dei lavori il comitato organizzatore ha aderito a numerosi accordi nazionali e internazionali: tutte le opere olimpiche sono state sottoposte a valutazione ambientale strategica (VAS), svolta dalla Regione Piemonte e dal Ministero dell'Ambiente; il TOROC, inoltre, ha firmato un protocollo di intesa con l'UNEP (Programma delle Nazioni Unite per l'ambiente) dell'ONU (che ha assegnato all'organizzazione di Torino 2006 il premio \"Carbon free\"), e ha aderito all'EMAS (Eco-Management and Audit Scheme) della Commissione europea (primo caso di applicazione da parte di un comitato organizzatore di eventi sportivi). In particolare si sono attuati interventi compensativi per il \"recupero\" della CO2 prodotta durante i 17 giorni dei Giochi (ma non quella prodotta durante la preparazione).\nI lavori di preparazione delle XX Giochi olimpici invernali sono stati peraltro duramente contestati da chi temeva danni agli spazi naturali (soprattutto in montagna) e alle condizioni di vita degli abitanti, portando alla costituzione di un \"comitato nolimpiadi\".\nSedi di gara.\nPer i XX Giochi olimpici invernali, furono utilizzati i seguenti impianti sportivi. Alcune strutture vennero realizzate in modo temporaneo per ospitare alcune delle gare in programma. La capacit\u00e0 degli impianti permanenti, realizzati per le olimpiadi o ristrutturati per l'evento e a tutt'oggi funzionanti, \u00e8 riferita alla capienza del periodo olimpico e non a quella attuale che potrebbe aver subito variazioni.\nSimboli.\nNeve e Gliz sono le \"mascotte\" ufficiali dei Giochi Olimpici invernali di Torino 2006, create dal designer portoghese Pedro Albuquerque.\nRappresentano le caratteristiche dei Giochi invernali, cio\u00e8 \"neve\u201d e \u201cghiaccio\". Neve, personaggio femminile, \u00e8 una palla di neve vestita in rosso e rappresenta la morbidezza, l'amicizia e l'eleganza. Gliz ( forma abbreviata di \u201cGhiaccio\u201d), personaggio maschile, \u00e8 un cubetto di ghiaccio vestito di azzurro e rappresenta l'entusiasmo e la gioia.\nPer l'elezione delle mascotte ufficiali dei Giochi invernali del 2006, il Comitato Organizzatore dei Giochi Invernali TOROC ha condotto un concorso al quale sono state presentate 237 proposte prima della chiusura delle candidature il 20 maggio 2003.. Di questi candidati, cinque sono arrivati alla fase finale in cui sono stati valutati da una giuria internazionale selezionata dal TOROC. L'elezione \u00e8 stata successivamente ratificata dal Comitato di Presidenza del TOROC. Infine, i vincitori, \"Neve e Gliz\" di Albuquerque, sono state presentate il 28 settembre 2004, a 500 giorni dall'inizio dei Giochi.\nPer i Giochi Paralimpici invernali del 2006 il TOROC ha successivamente richiesto ad Albuquerque la creazione di una nuova mascotte simile alle linee creative di Neve e Gliz. L'artista ha creato \"Aster\", un fiocco di neve stilizzato che trasmette gli ideali paraolimpici: la determinazione, la passione e il coraggio dell'atleta disabile. Quando \u00e8 presentato in uniforme sportiva, Aster \u00e8 di solito rappresentato dal colore verde. Completa anche i colori del logo dei Giochi Paralimpici del 2006.\nLo slogan dei Giochi \"Passion lives here\" \u00e8 stato scritto dalla calligrafa Francesca Biasetton.\nPer l'occasione venne coniata una versione commemorativa della moneta da 2 euro.\nI Giochi.\nPartecipanti.\nUn record di 80 Comitati Olimpici Nazionali hanno partecipato ai XX Giochi olimpici invernali; a avevano preso parte alle gare 77 paesi. All'apertura dei Giochi risultavano iscritti 2633 atleti, a cui vanno aggiunti circa 2500 tecnici e accompagnatori delle nazionali, 2300 rappresentanti del CIO, dei Comitati Olimpici Nazionali e delle federazioni sportive, e 650 giudici e arbitri.\nLe 80 delegazioni partecipanti divise per continente. Per ognuna \u00e8 indicato tra parentesi il numero di atleti che risultavano iscritti alle gare all'apertura dei Giochi, per un totale di 2633 partecipanti.\nDiscipline.\nIl programma olimpico prevedeva competizioni in 15 discipline:\nCalendario degli eventi.\nCinque comitati nazionali presenti a edizioni precedenti non hanno inviato nessun atleta a Torino: , , , e . Il , che avrebbe dovuto partecipare, si \u00e8 ritirato prima dell'inizio dei giochi.\nCerimonia d'apertura.\nLa cerimonia di apertura della XX edizione dei Giochi olimpici invernali si \u00e8 tenuta il 10 febbraio 2006 alle ore 20:00 CET (19:00 UTC), presso lo Stadio Olimpico di Torino (ex Stadio Comunale Vittorio Pozzo).\nCon 1,8 miliardi di contatti lo spettacolo \u00e8 risultato il programma televisivo pi\u00f9 visto al mondo nel 2006, vincitore di ben 2 Emmy Award. L'evento, promosso dal Comitato Organizzatore Toroc \u00e8 stato ideato e prodotto da K2006 Filmmaster Group. Produttore Esecutivo e Direttore Artistico Marco Balich, Autore e Responsabile dei Contenuti Alfredo Accatino, Art Direction Lida Castelli. Produttore Associato Ric Birch. Direzione tecnica Marco Astarita. Per la produzione della Cerimonia l'organizzazione si \u00e8 avvalsa di una struttura di 280 persone di produzione, 6100 volontari, 400 persone di cast.\nLo spettacolo, durato circa due ore, preceduto da un breve show introduttivo (condotto da Piero Chiambretti) ha legato momenti di celebrazione dell'identit\u00e0 italiana a suggestivi momenti protocollari come l'arrivo della fiamma e l'ingresso della bandiera olimpica, per la prima volta nella storia portata solo da donne (Sophia Loren, Isabel Allende, Susan Sarandon, Nawal El Moutawakel, Wangari Maathai, Manuela Di Centa, Maria Mutola e Somaly Mam). Alla cerimonia hanno preso parte anche altre celebri star femminili come Eva Herzigov\u00e1 e Carla Bruni e non \u00e8 un caso che, come accompagnamento musicale, siano state scelte, tra le altre, canzoni atte a celebrare l'universo femminile spaziando da Gloria Gaynor agli Chic per arrivare anche a celebri successi italiani come Una donna per amico di Lucio Battisti e Gloria di Umberto Tozzi.\nNella parata delle nazioni partecipanti, tradizionalmente aperta dalla Grecia e chiusa dal paese ospitante, per la prima volta ad un'edizione dei Giochi olimpici invernali la Corea del Nord e la Corea del Sud hanno sfilato insieme sotto la semplice denominazione di \"Corea\", come gi\u00e0 accaduto ai Giochi estivi di Atene 2004 e Sydney 2000. Nelle competizioni le due squadre hanno gareggiato separatamente.\nAlle 22:09 CET (21:09 UTC) il Presidente della Repubblica Italiana Carlo Azeglio Ciampi, con la tradizionale formula di rito, ha dichiarato ufficialmente \"aperta, a Torino, la celebrazione dei XX Giochi olimpici invernali\".\nIl giuramento olimpico \u00e8 stato pronunciato dallo sciatore alpino Giorgio Rocca a nome degli atleti, e da Fabio Bianchetti a nome dei giudici.\nL'ultimo tedoforo \u00e8 stata la fondista Stefania Belmondo, l'atleta italiana che ha vinto il maggior numero di medaglie olimpiche (10), che ha dato il via all'accensione del braciere olimpico, disegnato come la torcia da Pininfarina. La struttura, alta 57 metri, \u00e8 il braciere pi\u00f9 alto utilizzato finora nella storia dei Giochi Olimpici.\nLa Cerimonia \u00e8 terminata con la partecipazione del maestro Luciano Pavarotti, alla sua ultima esibizione.\nCerimonia di chiusura.\nLa cerimonia di chiusura si \u00e8 tenuta la sera del 26 febbraio 2006 alle ore 20:00 CET (19:00 UTC), presso lo Stadio Olimpico (ex Stadio Comunale Vittorio Pozzo).\nIl tema scelto per lo spettacolo \u00e8 stato il Carnevale italiano, i cui festeggiamenti coincidevano, nel calendario del 2006, con gli ultimi giorni dei Giochi Olimpici. Agli spettatori e agli atleti sono state fornite mascherine da indossare sul viso. Nei vari quadri della coreografia sono stati presentati costumi ispirati ai film di Federico Fellini, i carri del Carnevale di Viareggio, le maschere tipiche come Arlecchino e Pulcinella a bordo di Vespe e Fiat 500.\nCome avvenuto ai Giochi della XXVIII Olimpiade, nella cerimonia di chiusura \u00e8 stata inserita anche l'ultima premiazione dei Giochi. Ad Atene vennero consegnate le medaglie della maratona maschile; a Torino sono stati premiati i primi tre classificati nella 50\u00a0km di sci di fondo a tecnica libera che si era svolta nella mattinata.\nLa serata \u00e8 proseguita con gli elementi tradizionali e protocollari della cerimonia di chiusura: la sfilata delle bandiere delle nazioni partecipanti che ha preceduto l'ingresso informale degli atleti, i discorsi conclusivi e di ringraziamento del presidente del Comitato Organizzatore e del presidente del CIO, il passaggio di consegne da Torino a Vancouver, la citt\u00e0 canadese che ospiter\u00e0 i XXI Giochi olimpici invernali, lo spegnimento del braciere olimpico.\nNel corso della serata, che si \u00e8 conclusa con uno spettacolo pirotecnico, si sono esibiti i cantanti italiani Andrea Bocelli e Elisa, la canadese Avril Lavigne nel quadro dedicato al paese sede dei prossimi Giochi, e Ricky Martin.\nRisultati.\nMedagliere.\nDi seguito le prime 10 posizioni del medagliere:"}
{"id": "21565", "revid": "149485", "url": "https://it.wikipedia.org/wiki?curid=21565", "title": "Patto d'Acciaio", "text": "Il Patto d'Acciaio (in tedesco: \"Stahlpakt\") fu un accordo tra i governi del Regno d'Italia e della Germania nazista, firmato il 22 maggio 1939 dai rispettivi ministri degli Esteri Galeazzo Ciano e Joachim von Ribbentrop. Venne stipulato a Berlino, nella Cancelleria del Reich, alla presenza di Hitler e dello Stato Maggiore tedesco.\nStoria.\nAntefatto.\nIl 28 ottobre 1938 il ministro degli esteri tedesco Joachim von Ribbentrop incontr\u00f2 a Roma Benito Mussolini e il ministro degli esteri italiano Galeazzo Ciano. Durante il colloquio, Ribbentrop parl\u00f2 di un possibile patto di alleanza fra Germania e Italia, argomentando che, forse nel giro di tre o quattro anni, un confronto armato contro Francia e Regno Unito sarebbe stato inevitabile. Alle molte domande di Mussolini, il ministro degli esteri tedesco spieg\u00f2 che esisteva un'alleanza fra inglesi e francesi, i quali avrebbero cominciato insieme a riarmarsi, che esisteva un patto di assistenza reciproca fra russi e francesi, che gli Stati Uniti d'America non erano nelle condizioni di intromettersi in prima persona e che la Germania era in ottimi rapporti con il Giappone, concludendo che \u00abtutto il nostro dinamismo pu\u00f2 dirigersi contro le democrazie occidentali. Questa la ragione fondamentale per cui la Germania propone il Patto e lo ritiene adesso tempestivo\u00bb.\nIl Duce non sembrava convinto e inizi\u00f2 a tergiversare, ma Ribbentrop cattur\u00f2 la sua attenzione affermando che il Mar Mediterraneo, nelle intenzioni di Adolf Hitler, sarebbe stato posto sotto il totale dominio italiano, aggiungendo che l'Italia aveva in passato dimostrato la sua amicizia verso la Germania e che adesso era \u00abla volta dell'Italia di profittare dell'aiuto tedesco\u00bb. L'obiettivo di Hitler, cogliendo l'importanza strategica di avere Roma dalla propria parte, consisteva nel ridurre il numero dei potenziali nemici in una futura guerra scongiurando l'eventuale avvicinamento dell'Italia a Francia e Regno Unito, il quale avrebbe significato il ritorno al vecchio schieramento della prima guerra mondiale e al blocco marittimo che aveva contribuito a piegare l'Impero tedesco di Guglielmo II. L'incontro fra Ribbentrop, Mussolini e Ciano, per\u00f2, si concluse con un momentaneo nulla di fatto.\nMussolini decise di aderire al patto italo-germanico il 2 gennaio 1939, comunicando a Ribbentrop il proprio impegno. Secondo Ciano, il Duce si convinse ad accettare la proposta tedesca a causa di una comprovata alleanza militare tra Francia e Regno Unito, dell'orientamento ostile del governo francese nei confronti dell'Italia e dell'atteggiamento ambiguo degli Stati Uniti d'America, che mantenevano una posizione defilata ma che sarebbero stati pronti a rifornire di armamenti Londra e Parigi.\nLa firma del \"Patto d'Acciaio\".\nIl 22 maggio 1939 Italia e Germania, rappresentate rispettivamente dai ministri degli esteri Ciano e Ribbentrop, riuscirono a concretizzare la proposta tedesca dell'anno precedente e firmarono a Berlino un'alleanza difensiva-offensiva, che Mussolini aveva inizialmente pensato di battezzare \"Patto di Sangue\", ma che poi aveva pi\u00f9 prudentemente chiamato \"Patto d'Acciaio\". Il testo dell'accordo prevedeva che le due parti contraenti fossero obbligate a fornirsi reciproco aiuto politico e diplomatico in caso di situazioni internazionali che mettessero a rischio i propri interessi vitali. Questo aiuto sarebbe stato esteso anche al piano militare qualora si fosse scatenata una guerra. I due Paesi si impegnavano, inoltre, a consultarsi permanentemente sulle questioni internazionali e, in caso di conflitti, a non firmare eventuali trattati di pace separatamente: fu per questa ragione che la Germania, nel 1943, ritenne un tradimento dell'Italia la firma dell'armistizio di Cassibile. La durata del trattato era inizialmente fissata in dieci anni.\nNell'ampio preambolo veniva garantita l'inviolabilit\u00e0 della frontiera fra Terzo Reich e Regno d'Italia del Passo del Brennero e si riconosceva l'esistenza di uno \"spazio vitale\" dell'Italia, che la Germania si impegnava a non infrangere. Il patto propriamente detto, che fu subito reso pubblico, era completato da un protocollo segreto nel quale si rimarcava l'alleanza politica fra le due nazioni e si dava accenno ai metodi attraverso cui la collaborazione economica, militare e culturale gi\u00e0 prevista dal patto avrebbe dovuto implementarsi.\nPochi giorni prima, Ciano aveva incontrato Ribbentrop per chiarire alcuni punti del trattato prima di firmarlo. In particolare la parte italiana, conscia della propria impreparazione militare, voleva rassicurazioni sul fatto che i tedeschi non avessero intenzione di iniziare a breve una nuova guerra europea. Il ministro Ribbentrop tranquillizz\u00f2 Ciano, dicendo che \u00abla Germania \u00e8 convinta della necessit\u00e0 di un periodo di pace che dovrebbe essere non inferiore ai 4 o 5 anni\u00bb e che le divergenze con la Polonia per il controllo del Corridoio di Danzica sarebbero state appianate \u00absu una strada di conciliazione\u00bb. Siccome la rassicurazione di nessun conflitto armato per quattro o cinque anni faceva arrivare al 1943 o al 1944 e, quindi, coincideva con la previsione di Mussolini del 4 febbraio 1939 di essere militarmente pronto per il 1943, il Duce diede il suo assenso definitivo per la firma dell'alleanza. Vittorio Emanuele III, nonostante la decisione di Mussolini, continu\u00f2 a manifestare i propri sentimenti antigermanici e il successivo 25 maggio, al ritorno di Ciano da Berlino, comment\u00f2 che \u00abI tedeschi finch\u00e9 avran bisogno di noi saranno cortesi e magari servili. Ma alla prima occasione, si riveleranno quei mascalzoni che sono\u00bb.\nDal 27 al 30 maggio il Duce fu impegnato nella stesura di un testo indirizzato ad Adolf Hitler, successivamente passato alla storia come \"memoriale Cavallero\" dal nome del generale che glielo consegn\u00f2 ai primi di giugno, nel quale venivano inserite alcune interpretazioni italiane del \"Patto\" da poco stipulato. Nello specifico Mussolini, nonostante ritenesse inevitabile una futura \u00abguerra fra le nazioni plutocratiche e quindi egoisticamente conservatrici e le nazioni popolose e povere\u00bb, ribad\u00ec che Italia e Germania avessero \u00abbisogno di un periodo di pace di durata non inferiore ai tre anni\u00bb allo scopo di completare la propria preparazione militare, e che un eventuale sforzo bellico avrebbe potuto avere successo solo a partire dal 1943.\nIl testo dell'accordo.\nDi seguito, il testo del \"Patto d'Acciaio\":\nSua Maest\u00e0 il Re d'Italia e di Albania, Imperatore d'Etiopia, e il Cancelliere del Reich tedesco, ritengono giunto il momento di confermare con un Patto solenne gli stretti legami di amicizia e di solidariet\u00e0 che esistono fra l'Italia fascista e la Germania nazionalsocialista.\nIl popolo italiano ed il popolo tedesco, strettamente legati tra loro dalla profonda affinit\u00e0 delle loro concezioni di vita e dalla completa solidariet\u00e0 dei loro interessi, sono decisi a procedere, anche in avvenire, l'uno a fianco dell'altro e con le forze unite per la sicurezza del loro spazio vitale e per il mantenimento della pace. Su questa via indicata dalla storia, l'Italia e la Germania intendono, in mezzo ad un mondo inquieto ed in dissoluzione, adempiere al loro compito di assicurare le basi della civilt\u00e0 europea.\nSua Maest\u00e0 il Re d'Italia e di Albania, Imperatore d'Etiopia:\nIl Ministro degli Affari Esteri Conte Galeazzo Ciano di Cortellazzo (Italia),\nIl Cancelliere del Reich Tedesco;\nJoachim von Ribbentrop (Germania)\nBerlino, l\u00ec 22 maggio 1939, Anno XVII dell'Era Fascista.\nConseguenze.\nIl fatto che l'accordo avesse sia carattere difensivo che offensivo costituiva una sostanziale novit\u00e0 nella storia delle relazioni internazionali, in quanto la durata inusitata (dieci anni) e lo sbilanciamento della potenza bellica delle due nazioni forniva alla Germania il potere di iniziativa, che comport\u00f2 la definitiva soppressione dell'autonomia italiana circa la propria politica estera. Alcuni membri del governo italiano, compreso il firmatario Galeazzo Ciano, ministro degli Esteri, si erano opposti al patto, ma invano. Al riguardo lo stesso Ciano, nel dicembre 1943, mentre era detenuto in vista del processo di Verona che lo avrebbe condannato a morte, scrisse nelle note introduttive al suo diario:\nPur non essendo stabilita la data dell'inizio del conflitto, cosa che appariva ormai inevitabile, Benito Mussolini si assicur\u00f2 di comunicare pi\u00f9 volte ad Adolf Hitler che l'Italia non sarebbe stata pronta alla guerra prima di due o tre anni, e ribadendolo nell'agosto dello stesso anno, attraverso una lettera conosciuta comunemente come \"memoriale Cavallero\", dal nome dell'ufficiale incaricato di consegnare il messaggio. Oltre a ci\u00f2 per ribadire l'indisponibilit\u00e0 italiana vennero consegnate la cosiddetta \"lista del molibdeno\" e le opzioni in Alto Adige.\nIl 23 maggio, tuttavia, il giorno dopo la firma del Patto d'Acciaio, Hitler tenne un consiglio di guerra segreto: all'ordine del giorno c'era l'attacco alla Polonia. Per i tedeschi, il compito degli italiani doveva essere quello di contenere la reazione di Francia e Inghilterra nel Mediterraneo.\nSecondo alcune interpretazioni, Mussolini avrebbe potuto rifiutarsi di seguire in guerra la Germania a causa della mancata comunicazione del patto Molotov-Ribbentrop e della mancata consultazione dell'Italia prima dell'invasione della Polonia, fatti che potevano essere denunciati come due violazioni dell'obbligo di consultazione permanente contenuto nel Patto d'Acciaio, \u00e8 stato anche per\u00f2 fatto notare come l'articolo 3 prevedeva che in mancanza di tempo per le consultazioni il patto sarebbe scattato \"immediatamente\", cancellando quindi quanto esposto negli articoli precedenti."}
{"id": "21566", "revid": "919135", "url": "https://it.wikipedia.org/wiki?curid=21566", "title": "52 (numero)", "text": "Cinquantadue (cf. latino \"quinquaginta duo\", greco \"\u03b4\u03cd\u03bf \u03ba\u03b1\u1f76 \u03c0\u03b5\u03bd\u03c4\u03ae\u03ba\u03bf\u03bd\u03c4\u03b1\") \u00e8 il numero naturale dopo il 51 e prima del 53."}
{"id": "21572", "revid": "106732", "url": "https://it.wikipedia.org/wiki?curid=21572", "title": "Numero pentagonale", "text": "Un numero pentagonale \u00e8 un numero poligonale che rappresenta un pentagono. Il numero pentagonale per \"n\" pu\u00f2 essere calcolato con la formula:"}
{"id": "21574", "revid": "110157", "url": "https://it.wikipedia.org/wiki?curid=21574", "title": "Istituto matematico Clay", "text": "L'Istituto matematico Clay (Clay Mathematics Institute o CMI) \u00e8 una fondazione privata \"no-profit\" con sede a Cambridge (Massachusetts, USA) dedicata all'accrescimento ed alla diffusione della conoscenza della matematica. Si avvale di diverse sponsorizzazioni e premi per promuovere la matematica. L'istituto \u00e8 stato fondato nel 1998 dall'imprenditore Landon T. Clay che la finanzia e dal matematico Arthur Jaffe dell'universit\u00e0 di Harvard.\nIl Millennium Prize.\nL'istituto \u00e8 diventato famoso per aver istituito il Millennium Prize Problems il 24 maggio, 2000. I sette problemi sono considerati dal CMI i \"pi\u00f9 importanti problemi classici che hanno resistito ai tentativi di soluzione nel corso degli anni\". La prima persona che risolver\u00e0 ciascuno dei problemi vincer\u00e0 un milione di dollari messo in palio dal CMI. Il montepremi totale quindi ammonta a 7\u00a0000\u00a0000\u00a0$. Durante l'annuncio del premio il CMI evidenzi\u00f2 il parallelo con i problemi di Hilbert, che vennero proposti nel 1900, ed ebbero una rilevante influenza sull'evoluzione della matematica nel XX secolo.\nAltre attivit\u00e0.\nIl CMI assegna borse di studio, la cui durata varia da due a cinque anni, destinate a giovani matematici e borse per periodi pi\u00f9 brevi destinate a ricerche individuali e a sostenere la redazione di testi matematici. L'Istituto inoltre assegna un premio annuale chiamato Clay Research Award che intende costituire un riconoscimento per i maggiori progressi nella ricerca. Infine il CMI organizza varie scuole estive, convegni, incontri di lavoro, conferenze pubbliche e attivit\u00e0 di pubblicizzazione della matematica rivolte soprattutto ai giovani studiosi della matematica, dal livello dei diplomati fino a quello dei dottori di ricerca."}
{"id": "21575", "revid": "1369234", "url": "https://it.wikipedia.org/wiki?curid=21575", "title": "Sophie Germain", "text": "\u00c8 attualmente un'icona del femminismo per la battaglia che dovette condurre contro i pregiudizi sociali e culturali del suo tempo.\nPer diversi anni fu costretta a utilizzare uno pseudonimo maschile, Antoine-August Le Blanc, in quanto all'epoca le donne erano ancora escluse dagli ambienti accademici.\nLe occorsero diversi anni di lavoro per essere riconosciuta e apprezzata per i suoi contributi nel campo della matematica.\nBiografia.\nMarie-Sophie Germain nacque da una ricca famiglia parigina impregnata di ideali liberali.\nSuo padre, Ambroise-Fran\u00e7ois, fu un mercante di seta che divenne successivamente direttore della Banca di Francia e riusc\u00ec a farsi nominare rappresentante del Terzo Stato nell'Assemblea Costituente nel 1789. \nSophie nacque nell'era della rivoluzione francese e lo spirito rivoluzionario e innovatore ne perme\u00f2 le scelte di vita.\nLa scoperta della matematica.\nIl suo amore per la matematica nacque nel 1789, lo stesso anno in cui scoppi\u00f2 la rivoluzione francese. Sophie Germain aveva allora 13 anni. Nella biblioteca del padre, un ricco mercante parigino, aveva trovato un libro sulla storia della matematica. Rimase colpita dal racconto della morte di Archimede: il matematico di Siracusa era cos\u00ec concentrato su un problema geometrico da non prestare attenzione ad un soldato dell'esercito romano che aveva invaso la citt\u00e0. Il soldato, irritato dalla mancata risposta alla sua domanda, lo uccise sul posto con la sua spada. \nGermain pens\u00f2 che la matematica doveva essere un argomento affascinante, se qualcuno ne era attirato al punto da perdere la vita.\nDa quel momento Germain divor\u00f2 qualsiasi testo di matematica riuscisse a trovare nella biblioteca paterna, tra i quali le opere di Newton e di Eulero. I genitori inizialmente osteggiarono questo suo interesse, perch\u00e9 non lo ritenevano consono a una giovane donna\u02d0 Germain doveva studiare di notte, portando di nascosto libri e candele nella sua camera. Alla fine i genitori furono convinti dalla sua tenacia, e acconsentirono a lasciarla studiare. Il padre avrebbe poi finanziato gli studi di lei per tutta la vita.\nPer diversi anni Germain studi\u00f2 da sola\u02d0 gli insegnanti privati, con i loro programmi di \"matematica per signorine\", non erano in grado di soddisfare il suo appetito culturale; non c'erano, nemmeno tra gli amici di famiglia, esperti di matematica che potessero farle conoscere gli sviluppi pi\u00f9 recenti in quel campo.\nL'incontro con Lagrange.\nNel 1794 fu aperta a Parigi l\u00c9cole polytechnique\", istituzione destinata alla formazione superiore di scienziati e matematici. Sarebbe stata la scuola ideale per Sophie Germain, allora diciottenne, ma per legge le donne erano escluse dai corsi. La ragazza ricorse allora a uno stratagemma: assunse un'identit\u00e0 maschile facendosi passare per Antoine-August Le Blanc\"', uno studente che risultava iscritto all'\"\u00c9cole\", ma che aveva in realt\u00e0 abbandonato gli studi. Per non farsi scoprire, si astenne dal frequentare i corsi, ma riusc\u00ec ad ottenere le dispense su cui studiare ed a presentare le sue elaborazioni scritte ai docenti.\nIl professor Lagrange, uno dei matematici pi\u00f9 importanti dell'epoca, fu molto colpito dall'improvviso e notevole salto di qualit\u00e0 dei lavori di Antoine-August Le Blanc, uno studente che non aveva mai mostrato brillanti doti matematiche. Chiese con insistenza un incontro con lui, e Sophie Germain, a malincuore, fu costretta a svelare la sua vera identit\u00e0. Contrariamente a quanto temeva la giovane, Lagrange, pur stupito nell'incontrare una ragazza, si compliment\u00f2 con lei per il suo talento, e la invit\u00f2 a proseguire gli studi.\nCon il sostegno di un mentore come Lagrange, Germain si dedic\u00f2 alla ricerca matematica pi\u00f9 avanzata\u02d0 si interess\u00f2 di teoria dei numeri e lavor\u00f2 a lungo sull'ultimo teorema di Fermat. Nel corso di queste ricerche arriv\u00f2 a individuare un particolare tipo di numero primo (che da lei prese il nome di numero primo di Sophie Germain). Sentiva per\u00f2 il bisogno di confrontarsi con un esperto, e scrisse direttamente alla massima autorit\u00e0 in materia, Carl Friedrich Gauss.\nLa corrispondenza con Gauss.\nLa corrispondenza tra Sophie Germain e Carl Gauss inizi\u00f2 nel 1804. Temendo di non essere presa sul serio in quanto donna, la studiosa utilizz\u00f2 di nuovo lo pseudonimo di Antoine-August Le Blanc in tutte le lettere.\nNel 1806 le armate di Napoleone invasero la Prussia, dove Gauss viveva nella citt\u00e0 di Braunschweig. Germain temeva che a Gauss potesse toccare la stessa sorte di Archimede, ucciso da un soldato mentre era assorto in un ragionamento matematico. Raccomand\u00f2 a un generale amico di famiglia di riservargli un trattamento di riguardo; il generale mantenne la promessa, e rivel\u00f2 poi a Gauss che doveva ringraziare Germain per la sua incolumit\u00e0. Gauss si meravigli\u00f2, perch\u00e9 quel nome non gli diceva nulla.\nNella lettera successiva la donna fu allora costretta a svelare la vera identit\u00e0 dissimulata dietro al nome di Antoine-August Le Blanc. Si aspettava l'ira di Gauss per l'inganno, ma invece ricevette anche da lui elogi per il suo talento e per il suo coraggio, scrivendole\u02d0 \"Il gusto per la scienza astratta in generale, e soprattutto per i misteri dei numeri, \u00e8 molto raro: ci\u00f2 non \u00e8 strano, perch\u00e9 il fascino di questa sublime scienza si rivela in tutta la sua bellezza solo a coloro che hanno l\u2019ardire di affrontarla. Ma quando una donna, che, per i nostri costumi e pregiudizi, deve incontrare difficolt\u00e0 infinitamente superiori a quelle degli uomini per giungere a familiarizzarsi con questi spinosi problemi, riesce nondimeno a sormontare tali ostacoli e a penetrare fino alle regioni pi\u00f9 nascoste della scienza, allora senza dubbio ella ha il pi\u00f9 nobile ingegno, un talento straordinario e un genio superiore\".\nIl loro scambio epistolare si interruppe nel 1808. Gauss era stato nominato professore di astronomia all'universit\u00e0 Georg-August di Gottinga e aveva abbandonato la teoria dei numeri per gli studi di matematica applicata. Le lettere di Sophie Germain rimasero senza risposta.\nSenza l'appoggio di Gauss, Sophie Germain non se la sent\u00ec pi\u00f9 di continuare il lavoro sulla teoria dei numeri e si dedic\u00f2 ad altre linee di ricerca, che raggiunsero comunque eccellenti livelli di applicazione matematica in fisica teorica.\nI riconoscimenti.\nNel 1809 l'Accademia delle scienze francese indisse un concorso per trovare una spiegazione matematica agli esperimenti del fisico Ernst Chladni sulle vibrazioni delle superfici elastiche. Napoleone stesso era molto interessato a questo risultato, al punto da offrire come premio al vincitore una medaglia d'oro da 1\u00a0kg.\nGermain si dedic\u00f2 a questa nuova sfida e, alla scadenza dei due anni fissati dall'Accademia delle Scienze, fu la sola a presentare un lavoro. La commissione si rifiut\u00f2 tuttavia di riconoscerle il premio, per via di alcuni errori che lo stesso Lagrange, membro della commissione giudicatrice, aveva evidenziato. Con l'aiuto dello stesso Lagrange, Sophie Germain ottenne la soluzione corretta del problema della piastra. Tale soluzione, per\u00f2, per uno spirito maschilista diffuso nella storia della scienza, \u00e8 comunemente nota come \"equazione differenziale di Lagrange\": solo recentemente la soluzione \u00e8 pi\u00f9 correttamente citata come \"equazione di Germain-Lagrange\". Il concorso fu comunque indetto una seconda volta nel 1813 e neppure allora il lavoro della candidata fu ritenuto soddisfacente, a causa di certe lacune nella dimostrazione. Solo nel 1815, al terzo tentativo, la tenacia di Germain fu premiata, ottenendo finalmente il riconoscimento dovuto. Ella per\u00f2 si rifiut\u00f2 di partecipare alla cerimonia di premiazione perch\u00e9 pensava che i giudici non avessero apprezzato pienamente il suo lavoro e che la comunit\u00e0 scientifica non le manifestasse il rispetto dovuto. In realt\u00e0 il fisico Poisson, il suo principale rivale sul soggetto dell'elasticit\u00e0 e anche giudice al concorso, invi\u00f2 un formale e laconico ringraziamento al suo lavoro, ma evit\u00f2 ogni seria discussione con la studiosa e continu\u00f2 ad ignorarla in pubblico.\nLa \"Memoria sulle vibrazioni delle piastre elastiche\" fu il suo contributo pi\u00f9 importante alla matematica, un lavoro ricco di brillanti intuizioni che getta le fondamenta della moderna teoria dell'elasticit\u00e0.\nGermain tent\u00f2 successivamente di estendere la sua ricerca in un articolo sottoposto nel 1825 a una commissione dell'Institut de France, i cui membri includevano Poisson, Gaspard de Prony e Pierre Simon Laplace. Il lavoro soffriva di alcune deficienze, ma la commissione, piuttosto che discuterle con l'autore, prefer\u00ec semplicemente ignorare il lavoro. Questo fu riscoperto solamente dalle carte di Prony e pubblicato nel 1880.\nLa vittoria al concorso tuttavia la consacr\u00f2 definitivamente, a quarant'anni, come uno dei grandi matematici del tempo. In seguito alla ricerca sulle vibrazioni delle superfici elastiche e alla sua opera sull'ultimo teorema di Fermat, fu la prima donna ammessa a frequentare le sessioni dell'Accademia delle Scienze, un privilegio fino ad allora riservato solo alle mogli degli scienziati membri. Germain invece non si spos\u00f2 mai.\nNonostante i suoi grandi meriti scientifici, Germain non era riuscita ad ottenere la laurea, non avendo completato gli studi all'\u00c9cole Polytechnique. Nel 1830 l'universit\u00e0 Georg-August di Gottinga, su pressione di Gauss, decise di assegnarle una laurea \"honoris causa\", ma prima che l'Universit\u00e0 potesse consegnarle l'onorificenza, Germain mor\u00ec di tumore al seno dopo due anni di malattia.\nA parte i suoi contributi di matematica, Sophie Germain ha lasciato anche un certo numero di articoli di notevole valore sulla storia e la filosofia della scienza, che Auguste Comte elogi\u00f2 nel suo corso sulla filosofia positivista; usc\u00ec postumo un saggio filosofico incompiuto intitolato \"Consid\u00e9rations g\u00e9n\u00e9rales sur les Sciences et les Lettres\", nel quale identificava i processi intellettuali che riguardano le attivit\u00e0 dell'uomo.\nRiconoscimenti.\nIl suo nome non figura tra i settanta nomi di illustri scienziati fatti stampare sulla costruzione della Torre Eiffel, pur essendo noti agli ingegneri del tempo i suoi importanti contributi sulla teoria delle piastre.\nUn cratere del pianeta Venere \u00e8 stato nominato in suo onore. Oggi onorano la sua memoria a Parigi una scuola, \"Le lyc\u00e9e Sophie Germain\", ed una strada, \"la rue Germain\".\nAlcuni particolari numeri primi, che rispondono a precisi criteri matematici, sono detti \"numeri primi di Sophie Germain\"."}
{"id": "21576", "revid": "834", "url": "https://it.wikipedia.org/wiki?curid=21576", "title": "Marie-Sophie Germain", "text": ""}
{"id": "21579", "revid": "39224", "url": "https://it.wikipedia.org/wiki?curid=21579", "title": "Cristianesimo ortodosso", "text": ""}
{"id": "21581", "revid": "417235", "url": "https://it.wikipedia.org/wiki?curid=21581", "title": "Galeazzo Ciano", "text": "Figlio dell'ammiraglio Costanzo Ciano e di Carolina Pini, nel 1930 spos\u00f2 Edda Mussolini.\nBiografia.\nDurante la prima guerra mondiale si trasfer\u00ec con la famiglia a Venezia, dove frequent\u00f2 il liceo ginnasio \u00abMarco Polo\u00bb. In seguito si trasfer\u00ec a Genova, dove consegu\u00ec la maturit\u00e0 classica. Durante gli studi universitari fece pratica di giornalismo presso \"Il Nuovo Paese\", \"La Tribuna\" e, nel 1924, \"L'Impero\", organo fascista intransigente, occupandosi per\u00f2 non di politica ma di critica teatrale: scrisse anche un dramma (\"Felicit\u00e0 d'Amleto\") e un atto unico (\"Fondo d'oro\") che una volta rappresentati non ottennero alcun successo; in un'occasione, durante la messa in scena, egli e la sua compagnia furono oggetto di lanci d'ortaggi da parte del pubblico. Frequentava in quel tempo ambienti artistici, giornalistici e mondani.\nAscesa.\nDopo aver conseguito la laurea in giurisprudenza, fu ammesso in diplomazia e inviato come addetto di ambasciata a Rio de Janeiro. Il 24 aprile 1930 spos\u00f2 Edda Mussolini, con la quale subito dopo part\u00ec per Shanghai come console. Rientrato in Italia, il 1\u00ba agosto 1933 venne nominato capo dell'Ufficio stampa da Mussolini (per il controllo e la guida dei \"mezzi di comunicazioni di massa\") con il titolo di sottosegretario alla stampa e alla cultura. Nel 1935 divenne ministro della Stampa e propaganda (il futuro MINCULPOP), quindi part\u00ec volontario per la guerra d'Etiopia, dove si distinse come pilota di bombardieri, al comando della 15\u00aa Squadriglia da bombardamento Caproni e fu decorato.\nNel 1936 fu nominato Ministro degli affari esteri, subentrando, nella carica, allo stesso Mussolini (sottosegretario, dal 1932 al 1936, era stato Fulvio Suvich, che in ossequio alla nuova linea di politica estera del Duce era stato \"allontanato\" in qualit\u00e0 di ambasciatore a Washington, cos\u00ec come Grandi, quattro anni prima, era stato \u00abspedito\u00bb ambasciatore a Londra). Fu forse coinvolto nel duplice omicidio dei fratelli Carlo e Nello Rosselli, colpevoli d'essere i fondatori del movimento antifascista \"Giustizia e Libert\u00e0\" e trucidati in Francia da sicari fascisti francesi.\nCiano si era guadagnato una certa confidenza da parte del Principe di Piemonte Umberto di Savoia, figlio di Vittorio Emanuele III, anche in virt\u00f9 dell\u2019amicizia decennale con Giorgio Rea, professore emerito presso il Politecnico di Torino piuttosto noto a Corte , con il quale condivideva una certa mentalit\u00e0 e un notevole \"charme\", anche se Ciano era certamente meno discreto del principe. Divenne il corrispondente preferito tra Umberto (e Maria Jos\u00e9) e il movimento fascista. Questa amicizia era considerata produttiva sia dal re sia dal Duce, poich\u00e9 i due sarebbero stati i rispettivi eredi della Corona e del governo e i buoni rapporti fra i futuri eredi rassicuravano i congiunti circa la tenuta futura degli equilibri raggiunti. Il sovrano lo aveva insignito del \"Collare della Santissima Annunziata\", la pi\u00f9 alta onorificenza regia.\nProbabilmente con l'approvazione di parte del Principe Umberto, Ciano tenne l'Italia distante dalla Germania hitleriana il pi\u00f9 a lungo possibile, con l'aiuto dell'ambasciatore a Berlino, Bernardo Attolico. Ciano percep\u00ec chiaramente il pericolo che Hitler rappresentava anche per l'Italia, quando i Nazisti uccisero il Primo Ministro austriaco Dollfuss, che aveva avuto degli stretti legami con la famiglia Mussolini (la moglie e i figli di Dollfuss si trovavano in vacanza in Italia a casa del \"Duce\" quando il marito fu assassinato), e pot\u00e9 scorgere in questa azione di forza un freddo avviso delle intenzioni del \"F\u00fchrer\".\nA poco a poco, in seguito a una serie di incontri con Joachim von Ribbentrop e Hitler che portarono il 22 maggio 1939 alla sottoscrizione del Patto d'Acciaio, Ciano (praticamente costretto dal suocero a sottoscriverlo, malgrado i suoi tentativi di temporeggiare, per le informazioni che il Ministro degli Esteri britannico Anthony Eden sollecitato da Dino Grandi gli aveva fatto pervenire) consolid\u00f2 i suoi dubbi sulla nazione alleata, ed ebbe diverse divergenze col suocero. Alla fine, come scrisse nei suoi diari, non era sicuro se augurare agli italiani \u00abuna vittoria o una sconfitta tedesca\u00bb.\nIl 23 marzo 1939 Ciano divenne Consigliere nazionale della \"Camera dei Fasci e delle Corporazioni\".\nIl 26 giugno 1939 mor\u00ec il padre Costanzo Ciano, presidente della Camera dei fasci e delle corporazioni, mentre si trovava ad una cena con amici.\nIl regno d'Albania.\nNel frattempo, il 7 aprile del 1939, un venerd\u00ec santo, l'Italia aveva invaso e poco dopo conquistato il \"Regno d'Albania\". Tirana era da tempo nella sfera di influenza italiana e l'impresa, militarmente non impegnativa e resa non ardua dalla poca resistenza incontrata consistette, in pratica, solo nello sbarco di un piccolo contingente di truppe italiane nei quattro principali porti albanesi, e provoc\u00f2 una decina di morti in scontri con bande di resistenza civile.\nIl progetto, gi\u00e0 proposto in precedenza, fu prontamente realizzato allorch\u00e9 la Germania, nel marzo 1939, invi\u00f2 le sue truppe in Cecoslovacchia e vi stabil\u00ec il \"protettorato di Boemia e Moravia\"; all'interno dell'Asse, queste operazioni avevano - nell'opinione pubblica - consolidato l'immagine dei tedeschi e allo stesso tempo indebolito quella degli italiani, integrando una sorta di gerarchia di fatto. Ciano annot\u00f2 che Mussolini reag\u00ec con stizza alla notizia delle conquiste tedesche (non preventivamente concordate e preannunciategli solo per cenni sommari) e che fu particolarmente urtato dalle entusiastiche comunicazioni che il cancelliere nazista gli trasmise, giudicandole irritanti \u00abpartecipazioni\u00bb. Quindi, sotto un profilo di immagine, le azioni tedesche segnalavano, con imbarazzante evidenza, una disparit\u00e0 di potenza cui occorreva rimediare, sia per mantenere il consenso in patria, sia per evitare di perdere autorevolezza (e, conseguentemente, i contatti) di fronte alle altre potenze europee.\nDi un'espansione verso l'Albania o verso il Regno di Jugoslavia, a Roma si era gi\u00e0 discusso a fondo da molto tempo; per quanto riguardava l'Albania, il discorso era stato anzi affrontato proprio con Belgrado, prima con Milan Stojadinovi\u0107 e poi con Cvektovi\u0107 ma quest'ultimo aveva declinato l'offerta di una spartizione, anche per l'elevata presenza di albanesi sul territorio jugoslavo, e ne era sortito un trattato (1937) contenente un patto di non aggressione che in realt\u00e0 era un \"nulla osta\" a un'eventuale azione italiana su Tirana (oltre che un tentativo del Reggente Paolo di Jugoslavia di tener lontane Italia e Germania). Sebbene anche l'Italia avesse sul proprio suolo molti immigrati albanesi, questa condizione fu interpretata da Ciano come una facilitazione: se era agevole, sostenne, gestirli in patria, forse ancora pi\u00f9 agevole, concluse, doveva essere gestirli a casa loro e organizz\u00f2 personalmente l'intera operazione, che sarebbe restata tutta segnata dalla sua impronta.\nLa Germania, del resto, aveva pi\u00f9 volte indicato di non nutrire interessi su queste aree, quindi l'operazione non avrebbe creato imbarazzi con l'alleato; e quantunque l'Italia avesse nel frattempo sviluppato, con Ciano buon protagonista, la pi\u00f9 importante attivit\u00e0 diplomatica su tutta l'area dei Balcani, la Germania preservava un controllo di fatto sull'intera economia della regione, potendo quindi guardare con una certa indifferenza alle faccende politiche locali.\nIl paese, a neanche 150 chilometri dalle coste pugliesi, era di fatto fin dalla prima guerra mondiale profondamente influenzato dall'Italia, che aveva accettato nel settembre del 1928 l'auto-proclamazione di re Zog I (Ahmed Bey Zogu), in seguito accusato di essere un tiranno incline all'arricchimento personale e al nepotismo. Mentre Zog I, all'arrivo degli italiani, riparava in Grecia, la conquista fu perfezionata con l'offerta della corona d'Albania a Vittorio Emanuele III il 16 aprile 1939, con una piccola cerimonia svoltasi al Quirinale.\nIl governo dell'Albania fu affidato al luogotenente del re, Francesco Jacomoni di San Savino, che lo mantenne fino all'8 settembre del 1943; si tratt\u00f2 di un governo di facciata, con ministri albanesi affiancati da consiglieri italiani con poteri di controfirma. Circa il ruolo di Ciano nella vicenda albanese, quantunque non formalmente onorato di alcuna carica specifica diretta, soprattutto nella storiografia anglosassone \u00e8 comunemente ritenuto il vero \u00abreggente\u00bb della colonia, e anche nella storiografia italiana lo si menziona spesso come \u00abvicer\u00e9\u00bb, poich\u00e9 di fatto come tale ebbe a condursi. L'intitolazione alla moglie di un porto (Porto Edda), ma pi\u00f9 ancora la scoperta promozione della soppressione del Ministero degli Esteri e di quello della Difesa di Tirana, ruoli devoluti al governo di Roma con un \u00abtrattato\u00bb del 3 giugno, indicano la centralit\u00e0 del suo ruolo; anche la costituzione del \"Partito Fascista Albanese\", sollecitata da Achille Starace gi\u00e0 dal mese di aprile (quando trionfalmente sbarc\u00f2 in Albania salutato da 19 salve di cannone), fu sottoposta all'autorizzazione di Ciano (che la concesse solo nel mese di giugno e che ne permise la formalizzazione solo nel marzo dell'anno successivo ponendovi a capo l'amico personale Tefik Mborja).\nIl 13 aprile, Ciano si rivolse subito agli albanesi come gestore diretto della loro Nazione, garantendo loro che le loro aspirazioni nazionali sarebbero state sostenute dall'Italia anche in ordine all'espansione dei confini, questione che in pratica si riferiva al recupero delle zone asseritamente \u00abalbanesi\u00bb nei territori greco e jugoslavo; essendo i proclami diretti al Ministero degli Esteri albanese (che di l\u00ec a poco sarebbe stato soppresso) fonte di inquietudini per i paesi vicinanti, a questi Ciano si affrett\u00f2 a segnalare (una settimana dopo, a Venezia) il disinteresse italiano per l'argomento e la strumentalit\u00e0 delle dichiarazioni. Ci\u00f2 nonostante, fece istituire un \"Ufficio Speciale per l'Irredentismo\" che fra i suoi compiti non palesi aveva anche quello di preparare una struttura militare clandestina per il momento, ritenuto non lontano, in cui fosse esplosa una crisi in Jugoslavia. Da molte fonti \u00e8 stato asserito che in coincidenza temporale con l'annessione, le fortune personali di Ciano siano cresciute in modo tanto oscuro quanto rapido.\nLa guerra.\nAl 10 giugno 1940 il Maggiore Ciano era comandante del CV Gruppo S.M.79 del 46\u00ba Stormo dell'Aeroporto di Pisa-San Giusto.\nAll'inizio della seconda guerra mondiale, quando le sue posizioni antitedesche erano oramai note (), molti osservatori ritengono che sia stata di Ciano la maggiore influenza nella formulazione della \u00abnon belligeranza\u00bb, locuzione a effetto cui corrispondeva una posizione dell'Italia assolutamente fumosa, per un verso non concorde nell'aggredire, per un altro non discorde con l'aggressore.\nA questa morbida quanto ambigua situazione si era giunti con una sua intuizione, tradottasi nell'invio di una famosa lettera a Hitler (il quale premeva perch\u00e9 l'Italia partecipasse al conflitto), passata alla storia come \"lista del molibdeno\", in cui si chiedeva alla Germania una mole incredibile di mezzi e armamenti (che si calcol\u00f2 che avrebbero richiesto, per il solo trasporto, ben 17.000 treni) e dinanzi a tale richiesta i nazisti allentarono le pressioni, almeno per un po'. Ciano aveva sommessamente invitato i responsabili militari a non fare, nello stilare la loro \"lista della spesa\", \u00abdel criminoso ottimismo\u00bb.\nL'Italia, per\u00f2, non era in guerra, e questo - considerati i patti - parve comunque un ottimo risultato. Il Patto d'Acciaio prevedeva, infatti, l'obbligo di prestare immediato ausilio militare (indipendentemente dalle eventuali cause di conflitto):\nQuando l'Italia entr\u00f2 in guerra fu Ciano, per via del ruolo che ricopriva, a consegnare le dichiarazioni agli ambasciatori di Francia e Regno Unito. Pochi mesi dopo fu l'ideatore della guerra alla Grecia. Forse - \u00e8 stato ipotizzato - ingannato dalla troppo facile conquista albanese. Considerando che ad Atene, retto dal generale Ioannis Metaxas, vigeva un regime militare non ostile all'Italia e che, anzi, mostrava simpatie verso la formula totalitaristica e, in piccolo, cercava di apprendere dall'esperienza italiana, Ciano ritenne che si sarebbe trattato di un'altra operazione \u00abutile e facile\u00bb, come la defin\u00ec nei suoi Diari. \"Utile\" sarebbe stata perch\u00e9 avrebbe completato un arco di influenza sui Balcani che avrebbe costituito l'appoggio meridionale alle espansioni tedesche nella Mitteleuropa; \"Facile\" fu considerata perch\u00e9 il paese, ritenuto non ostile, ed effettivamente povero, fu valutato male armato e peggio motivato per poter resistere. Qualcuno ha sostenuto che Ciano abbia utilizzato denaro per corrompere esponenti greci ma non ve ne sono prove, mentre \u00e8 certo che partecip\u00f2 ai primi bombardamenti sulla Grecia nella sua veste di pilota militare.\nL'invasione (Campagna di Grecia) si trasform\u00f2 in breve tempo in un disastro militare che vide le truppe italiane ricacciate in Albania, ci\u00f2 che non era stato messo in conto: infatti i greci ebbero una reazione di orgoglio e, pur se in condizioni di inferiorit\u00e0 tecnologica, reagirono all'attacco con imprevista partecipazione, respingendo gli italiani e causando anche le dimissioni (prontamente accolte) di Pietro Badoglio, su cui ebbero un loro peso anche le scomode ma sincere osservazioni scandalizzate di Roberto Farinacci.\nDinanzi alle difficolt\u00e0 che, invece, furono incontrate, registrando le prime avvisaglie di negativit\u00e0 delle vicende belliche, Ciano non tard\u00f2 a tornare su posizioni pi\u00f9 dubitative, esprimendo le sue perplessit\u00e0 sia \u00abin famiglia\u00bb sia ad altri gerarchi. Anche a causa delle cariche ricoperte, con particolare riguardo ai rapporti con il Regno Unito, una pi\u00f9 intensa frequentazione operativa lo condusse a ispessire il rapporto con Dino Grandi, che, morto Italo Balbo, restava l'esponente pi\u00f9 indipendente del vertice del fascismo.\nNel 1942 Vittorio Emanuele III lo nomina Conte di Buccari, in aggiunta al titolo di Conte di Cortellazzo che era stato conferito a suo padre Costanzo dopo la prima guerra mondiale. Nella primavera del 1943, in occasione di un rimpasto delle cariche istituzionali con la quale Mussolini sperava di riaffidare i posti-chiave a uomini di certa fiducia, Ciano venne mandato come ambasciatore in Vaticano. \n\u00c8 in questo momento che il suo rapporto con Monsignor Montini - futuro papa e allora sostituto alla segreteria di Stato della Santa Sede - raggiunse la maggiore intensit\u00e0, tenendo il regime fascista in contatto con tutte le principali potenze internazionali, attraverso la mediazione dell'influente prelato.\nCon la fine dell'incarico di ministro fin\u00ec anche la stesura dei celebri Diari, terminata l'8 febbraio 1943.\nIl 25 luglio.\nIl 25 luglio 1943, quando l'opposizione interna guidata da Dino Grandi (che si coordinava con il Quirinale) stava infine per sconfiggere Mussolini, Ciano vi si un\u00ec. Al \"Gran Consiglio del fascismo\", infatti, vot\u00f2 l'ordine del giorno di Grandi (insieme ad altri diciotto gerarchi), approvando perci\u00f2 l'indicazione contenuta nella mozione, volta a far s\u00ec che il re riprendesse in mano l'esercito e il governo della nazione; in pratica, quello di Ciano fu un voto pesantissimo e dalle conseguenze irreversibili contro il suocero. \nSi \u00e8 a lungo congetturato sulle reali motivazioni dell'adesione di Ciano alla proposta di Grandi, tenuto conto che al voto sul famoso \"ordine del giorno\", dovrebbe esser giunto dopo averne discusso col \"Duce\", informato dallo stesso Grandi con qualche giorno di anticipo (ma anche Mussolini, \u00e8 stato fatto notare, doveva essere ben al corrente dell'adesione del genero). Probabilmente Ciano condivideva con gli altri due gerarchi la considerazione che il tempo del fascismo fosse venuto a esaurimento ma, forse, ritenendosi ancora candidato alla successione, pensava che in una nuova gattopardesca riformulazione poco sarebbe cambiato e che egli sarebbe rimasto in auge.\nIl voto di Ciano fu, sotto un profilo di pubblica immagine, il colpo pi\u00f9 grave inferto al prestigio del capo del regime, cui di fatto pareva che nemmeno il genero fosse pi\u00f9 affidabile. Le previsioni ottimistiche di Ciano, che si prefigurava rimpasti e aggiustamenti dopo questa sorta di \"golpe\" (disse infatti a Bottai di attendersi che ci si sarebbe \u00abaggiustati\u00bb), naufragarono insieme con la disillusione di Grandi, che credeva di aver operato per consegnare il comando al Maresciallo d'Italia Enrico Caviglia e che, invece, vide salire al potere il parigrado ma poco gradito Badoglio.\nBadoglio avrebbe d'un tratto bruciato tutte le aspettative dei gerarchi, schierando una compagine d'apparato tutta \u00abdel re\u00bb e cominciando immediatamente la defascistizzazione dello Stato. Se Bottai ne era quasi contento, Grandi ne era sorpreso (pi\u00f9 che altro per il poco chiaro atteggiamento del Sovrano); Ciano - che il 31 luglio si era dimesso dall'ambasciata in Vaticano - fu invece quello che si trov\u00f2 maggiormente spiazzato e, a differenza degli altri due, tard\u00f2 a mettersi in salvo. Nello sconcerto, acuito poco dopo dall'armistizio di Cassibile, cerc\u00f2 invano di organizzare un esilio protetto per la sua famiglia, ma il Vaticano si rifiut\u00f2 di nasconderli. Nei giorni convulsi dell'agosto 1943 fugg\u00ec a Monaco di Baviera, convinto di trovarvi protezione e un aereo per la Spagna, ignorando che nel frattempo Vittorio Mussolini, Roberto Farinacci e Alessandro Pavolini stavano accusando alla radio i traditori del fascismo e in particolare lui, che divenne il bersaglio principale.\nLa fine.\nCiano fu estradato in Italia su esplicita richiesta del neonato Partito Fascista Repubblicano, il 17 ottobre 1943 per essere incarcerato; Edda e i figli erano rientrati in Italia alcuni giorni prima.\nA opera di Alessandro Pavolini si allestiva il processo ai \u00abtraditori\u00bb del 25 luglio, e il voto al \"Gran Consiglio\" fu considerato alto tradimento. Durante il processo gli inquirenti trattarono Ciano quasi con benevolenza temendo che Ciano raccontasse avvenimenti segreti, sgraditi al Regime fascista.\nDopo una celere assise pubblica, nota come \"processo di Verona\", Ciano venne riconosciuto colpevole insieme a Marinelli, Gottardi, Pareschi e al vecchio generale Emilio De Bono (insieme con altri gerarchi contumaci); inoltre, il genero del Duce fu l'unico imputato a essere condannato alla fucilazione all'unanimit\u00e0: gli altri ricevettero 5 voti favorevoli e 4 contrari (Tullio Cianetti ebbe il risultato opposto) mentre contro l'ex Ministro degli Esteri si registr\u00f2 un \"9 a 0\".\nLa sera prima dell'esecuzione, Ciano si rifiut\u00f2, in primo momento, di firmare la petizione di grazia al \"Duce\" ma poi, pressato dai suoi compagni di carcere, fin\u00ec per accettare. Pavolini, indispettito, pass\u00f2 l'intera notte a cercare un funzionario che firmasse il respingimento alla domanda di grazia. Tutti si rifiutarono di firmare, alla fine trov\u00f2, o meglio, costrinse un piccolo funzionario a firmare contro la sua volont\u00e0. Comunque, Mussolini non si mosse per salvare il genero.\nL'11 gennaio 1944 avvenne l'esecuzione di Ciano al poligono di tiro di Verona, insieme agli altri quattro ex-gerarchi, legati alle sedie e fucilati alla schiena come in uso ai traditori. Prima della fucilazione Ciano pronunci\u00f2 a Monsignor Chiot le seguenti parole: \"Faccia sapere ai miei figli che muoio senza rancore per nessuno. Siamo tutti travolti nella stessa bufera\". Prima degli spari si gir\u00f2 verso il plotone di esecuzione. Un cineoperatore tedesco riprese tutta la scena. Ciano non mor\u00ec immediatamente: i fucilati, seduti e di schiena, offrirono un bersaglio pi\u00f9 difficile per gli organi vitali; il plotone di esecuzione non spar\u00f2 a distanza ravvicinata e fu necessario il colpo di grazia con due proiettili alla testa. Il crudo filmato, realizzato dal cineoperatore tedesco e scomparso durante i primi governi De Gasperi, fu ritrovato grazie a Renzo De Felice.\nSi \u00e8 molto discusso se questa conclusione signific\u00f2 che Mussolini non volle proteggere il suo congiunto, o semplicemente che non pot\u00e9, impaurito dalla probabile reazione di Hitler. Il generale Karl Wolff alla domanda di Mussolini: \u00abSe graziassi mio genero, il \"F\u00fchrer\" la prenderebbe male?\u00bb rispose: \u00abSicuramente s\u00ec, \"Duce\".\u00bb Molti osservatori fanno notare che se Mussolini avesse commutato la condanna a morte di Ciano, lui stesso avrebbe perso ogni residua credibilit\u00e0. Edda, sinceramente innamorata di Ciano, attravers\u00f2 mezza Italia con mezzi di fortuna per raggiungere il quartier generale della RSI e quindi la prigione, ma tutti i suoi tentativi di soccorso, comprese le drammatiche suppliche al padre (che pure la considerava la sua figlia prediletta), furono vani.\nDopo l'esecuzione Edda fugg\u00ec in Svizzera portando con s\u00e9 i preziosi diari del marito, nascosti sotto la pelliccia piena di tasche insieme con alcuni gioielli e una lettera per la madre, donna Rachele. Il corrispondente di guerra Paul Ghali del \"Chicago Daily News\" apprese del suo segreto internamento in un convento svizzero e organizz\u00f2 la pubblicazione dei diari. Essi rivelano, pur tra abbellimenti e riscritture postdatate, la storia segreta del regime fascista dal 1937 al 1943 e sono considerati una fonte storica primaria (i diari sono strettamente politici e contengono poco della vita privata di Ciano).\nIl corpo di Ciano oggi riposa nel Cimitero della Purificazione, a Livorno.\n\"L'operazione Conte\".\nA cavallo tra il 1943 e il 1944 si venne a sviluppare un piano che puntava alla liberazione di Ciano in cambio dei suoi diari che vedeva coinvolti il tenente colonnello Wilhelm H\u00f6ttl, capo del servizio segreto tedesco in Italia e Ernst Kaltenbrunner, comandante in capo del Reichssicherheitshauptamt, responsabile delle operazioni dei servizi segreti in Germania e all'estero. Si prevedeva un'azione di forza tedesca per liberare Ciano e acquisire i diari, cos\u00ec come fu proposta da Frau Beetz, il 28 dicembre, al generale Harster. L'operazione che avrebbe dovuto svolgersi mantenendo Hitler all'oscuro di tutto fu denominata \u00abOperazione Conte\u00bb. L'operazione fu bloccata da Hitler il quale, venuto a conoscenza della cosa, decise di non concedere il suo avallo.\nI diari.\nI diari che Ciano scrisse nel periodo in cui fu Ministro degli affari esteri, per la loro minuziosit\u00e0, rappresentano una fonte storica di primaria importanza.\nConsiderati in genere (a partire dallo studio di Mario Toscano) come vergati con una certa sincerit\u00e0 di fondo, descrivono la fase storica pi\u00f9 critica del Novecento italiano, disvelando ragioni e motivi di molti fatti che ebbero capitale importanza. Grazie a questi dati \u00e8 oggi possibile ricostruire (con la massima utilit\u00e0 cronologica) gli avvenimenti del periodo visti dall'interno dell'apparato del regime.\nVa detto per\u00f2 che, quasi ovviamente, diversi approfondimenti hanno cercato di indagare la fedelt\u00e0 storica di quanto narratovi. A partire da una banale confusione di nomi fra Roma e Rommel (il generale tedesco), che conteneva in s\u00e9 un anacronismo foriero di pi\u00f9 di qualche dubbio. La circostanza, precisamente, riguarda il racconto del notissimo telegramma inviato a Mussolini dal generale Rodolfo Graziani dall'Africa, e si legge il nome di Rommel al 12 dicembre del 1940 (erroneamente indicato al giorno 13), ma il generale non ebbe a che fare con materie italiane (escluse le vicende di Caporetto della prima guerra mondiale) se non con il suo arrivo in Africa nella primavera del 1941 e il testo si riferiva evidentemente a Roma.\nLa discrepanza fu scoperta da Andreas Hillgruber e port\u00f2 David Irving a negare l'attendibilit\u00e0 addirittura dell'intera opera, ma anche a ritenere responsabile dell'errore Renzo De Felice, curatore di un'edizione abbastanza nota e in posizione quantomeno isolata rispetto alle tendenze storiografiche del tempo.\nSi era raccolta l'informazione - resa pubblica da persone del suo \"entourage\" - che Ciano, dopo la rimozione dal Ministero (febbraio 1943), avesse dedicato molto tempo alla riscrittura di alcuni brani e l'ipotesi (che al tempo riscosse numerosi conforti testimoniali) allarm\u00f2 gli storici, i quali appena possibile effettuarono confronti fra le copie che erano state microfilmate da Allen Dulles dalle agende di Edda; si scoprirono in effetti diverse manipolazioni apportate dallo stesso Ciano, che alla grossa aveva cancellato un certo numero di date, ma proprio la grossolanit\u00e0 delle cancellazioni port\u00f2 a escludere che si fosse dedicato a una riscrittura integrale (che, si desunse, non avrebbe lasciato evidenze).\nAnche una lettura contenutistica, del resto, fa escludere che possa aver operato riscritture di comodo: nel '43 era gi\u00e0 assai imbarazzante la sua notissima affermazione del 12 ottobre 1940, quando definiva \u00abutile e facile\u00bb la guerra alla Grecia che stava per cominciare, ma la frase non fu rimossa (cos\u00ec come altre ugualmente rivelatesi infelici) e questo contrasterebbe almeno col carattere dell'autore, reputato vanitoso da diversi critici.\nUn personaggio del regime fascista.\nConsiderato da molti un \"enfant prodige\", da altri un fatuo \"enfant g\u00e2t\u00e9\" o uno \"snob\", aperto alla speculazione e al cinismo, Ciano divenne per i fascisti di Sal\u00f2 un traditore. Giuseppe Bottai lo defin\u00ec \"un uomo diviso in due met\u00e0, una eccezionale e l'altra sciatta e superficiale, un uomo colto e dotato e uno ignorante delle cose anche pi\u00f9 note, una parte raffinata e distinta, l'altra bassa e volgare, due met\u00e0 faticosamente tenute insieme...\u00bb Aveva una brutta voce nasale e infantile, una voce \u00abdi testa\u00bb come veniva definita allora; il suo grande complesso che a detta di molti gli impediva di essere un roboante oratore come il suocero.\nCiano aveva due grandi \u00abamori\u00bb, il padre e Mussolini; a volte sentendo alla radio i discorsi del suocero, veniva preso da un irrefrenabile pianto di devozione. Ciano adulava Mussolini, che consider\u00f2 il genero un suo possibile successore, ma anche il suo testimone diretto, una specie di \"registratore\" della Storia che andava tracciando, che potesse tramandare la grandezza del \u00abpersonaggio\u00bb Mussolini, al punto che un giorno regal\u00f2 al genero una pagina dei propri misteriosi diari.\nMussolini sciorinava commenti e battute spesso salaci e brutali su personaggi, avvenimenti e cose, e amava stupirlo con le sue orchestrazioni oratorie nelle oceaniche adunate di partito. Ciano prendeva nota, ogni giorno: cos\u00ec presero corpo i celebri diari. In questo binomio genero-ministro e suocero-\"Duce\", il consigliere fidato Ciano divenne alla fine un abile condizionatore e manipolatore che sapeva suggestionare e frenare il suo capo, imparando le battute e punti di vista; si pu\u00f2 dire che a un certo punto le briglie del potere le tenesse indirettamente in mano Ciano, in buona parte il \u00abcatalizzatore\u00bb della politica fascista fino al 1943.\nCiano annota che le manie di grandezza di Mussolini presero il sopravvento sulle reali possibilit\u00e0 e necessit\u00e0 dell'Italia, che il suocero aveva pi\u00f9 paura di perdere il suo prestigio mondiale che di dichiarare una guerra. La fatale alleanza con la Germania nazista lo indusse ad abbandonare le politiche filo-occidentali sostenute fino all'aggressione dell'Etiopia. La concorrenza di Hitler lo rendeva furioso e intrattabile: aveva ricevuto un colpo duro con le nuove espansioni e vittorie tedesche che cerc\u00f2, nei limiti del possibile, di pareggiare. Al colpo tedesco di Praga oppose la conquista dell'Albania. Si leg\u00f2 alla vincente Germania nazista col Patto d'Acciaio, per sbattere in faccia alle \u00abdemo-plutocrazie\u00bb uno strumento con cui poteva incutere timori e paure. Nei primi giorni del settembre del 1939, allo scoppio del conflitto, Mussolini sped\u00ec la dichiarazione di guerra all'ambasciata italiana a Berlino pronto a entrare in campo immediatamente. Ciano comp\u00ec il \u00abmiracolo\u00bb e ferm\u00f2 la guerra alle porte agendo sul suocero.\nNel 1940 l'Europa croll\u00f2 sotto il tallone tedesco e Mussolini, furioso per aver perso la grande occasione personale, incolp\u00f2 e insult\u00f2 Ciano per questo, definendolo un \u00abimbecille\u00bb. Entr\u00f2 in guerra il 10 giugno 1940: Ciano annot\u00f2 che vi sarebbe entrato lo stesso anche se Inghilterra e Francia avessero accettato tutte le sue rivendicazioni. Continu\u00f2 la sua guerra parallela: l'Egitto e la Grecia furono le sue mosse sullo scacchiere per emulare Hitler. Il cancelliere tedesco invase l'Unione Sovietica ma avvis\u00f2 Mussolini, tirandolo gi\u00f9 dal letto nel cuore della notte, a operazione gi\u00e0 cominciata.\nFu un'altra onta che consum\u00f2 di rabbia e invidia Mussolini, il quale subito dichiar\u00f2 guerra all'URSS. Nel dicembre del 1941 dal fatidico balcone di Palazzo Venezia arriv\u00f2 a dichiarare guerra persino agli Stati Uniti d'America. Ma la macchina bellica italiana era talmente impreparata, rendendo necessario dappertutto il sostegno tedesco per non soccombere. Quella che sembrava a Mussolini una guerra lampo, divent\u00f2 una lacerante guerra lunga, che sprofond\u00f2 l'Italia nel baratro di un disastro senza precedenti. Ciano vide concretizzarsi lo spettro dell'invasione nemica, il bombardamento di Roma, la disperazione popolare.\nCiano cerc\u00f2 di essere il realizzatore dei sogni di megalomania e degli ordini mussoliniani (\u00abSi fa del tutto per farlo contento...\u00bb) e ci\u00f2 rende la sua figura servile e cortigiana. A lui si deve, tra l'altro, il pieno appoggio all'intervento nella guerra di Spagna, l'ignobile attuazione del delitto dei fratelli Rosselli decisa da Mussolini, la \"defenestrazione \"di Starace da segretario del PNF e la sua sostituzione con il difficile amico Ettore Muti, l'impresa della conquista d'Albania, la \u00abnon belligeranza\u00bb italiana dei \u00ab10 mesi\u00bb, la disastrosa campagna di Grecia, che fu sicuramente l'abnorme errore della vita politica di Ciano. Non riusc\u00ec a fermare, o forse non volle, il Patto d'Acciaio anche se lo stesso Ciano, nei suoi scritti, a posteriori lo condann\u00f2 come una grande sciagura per il popolo italiano.\nA Ciano si deve, in parte, anche il \u00abcolpo di Stato\u00bb del 25 luglio, in cui un nutrito gruppo di gerarchi doveva votare la sfiducia a Mussolini al fine di costringerlo, di conseguenza, a rassegnare le proprie dimissioni nelle mani del Re. Odi, rancori da troppo tempo sopiti e una crescente intolleranza acuta verso l'irresponsabilit\u00e0 guerrafondaia e disastrosa di Mussolini, portarono Ciano a preparare la trappola al suocero; forse sperava di succedergli ma di certo lo fece pi\u00f9 per la salvezza dell'Italia e del regime non immaginando neanche lontanamente di fare il gioco della Corona che aveva preparato a sua volta un proprio capovolgimento della scena con Badoglio. Alla notizia delle \u00abdimissioni di Mussolini\u00bb il popolo, esasperato dalla guerra, insorse distruggendo sedi e simboli del Partito Fascista che in poche ore letteralmente scomparve. Ciano piomb\u00f2 nella disperazione pi\u00f9 totale e chiese persino a Edda di sparargli: voleva suicidarsi.\nL'OVRA, la polizia segreta di Mussolini, presentava molte note confidenziali sulle disinvolte abitudini sessuali di Ciano col gentil sesso con tradimenti aperti alla moglie, ma questo piaceva a Mussolini perch\u00e9 nel ruolo adulterino si riconosceva anch'egli. Fu accusato di essere un abituale consumatore di cocaina, bench\u00e9 Ciano fosse un igienista nato, nemmeno beveva o fumava. Ciano era reputato un ricchissimo \u00abfiglio di pap\u00e0\u00bb, fatuo, pavone e frivolo, un raccomandato d'eccellenza dedito al golf e a ogni lusso della \u00abbella vita\u00bb e questo alimentava facili invidie e odi che confluivano in pettegolezzi, ripicche, maldicenze; questa era la \u00abpunta dell'iceberg\u00bb visibile della vita di Ciano, che era una furia motoria sotterranea di calcoli, politiche invisibili ma micidiali, personaggi, situazioni e antipatie da abbattere e pensieri costanti verso le sue mete bramate, una mente assai raffinata e una sottile astuzia, machiavellica e all'occorrenza cinica.\nMa la sua introspezione nascondeva anche una natura timida e remissiva, che non raggiunse mai crudelt\u00e0 ed efferatezze gratuite, tipiche di molti altri fascisti; la stessa timidezza lo rendeva, inoltre, facile bersaglio degli attacchi di avversari anche in seno al Partito Fascista. Pi\u00f9 di una volta dovette intervenire il suocero a pugno duro a difenderlo. Non avrebbe mai potuto essere un capo assoluto essendo caratterialmente inadatto e poco capace per occupare un incarico del genere ma sapeva diventare un potente secondo lavorando all'ombra di un \"leader\", come in effetti fu. Uomo di indubbia intelligenza, visse la propria vita a volte coerentemente, altre volte in maniera debole ma seppe sempre avere una certa dignit\u00e0 nei momenti gravi come nel giorno della sua morte. Si \u00e8 appurato anche che Ciano, agendo indirettamente con le ambasciate europee, salv\u00f2 la vita a circa diecimila ebrei, condannati ai campi di sterminio.\nTalvolta, mostr\u00f2 la capacit\u00e0 di una visione politica futura pi\u00f9 acuta e lungimirante di quella del \"Duce\" e dei tedeschi, prevedendone correttamente i rovesci bellici. Aveva un coraggio personale maggiore di Mussolini nel trattare con Hitler: a Ciano il personaggio creava poca soggezione. Nel 1939 pronunci\u00f2 un discorso alla Camera dei Fasci e delle Corporazioni \u00abintriso di sottile odio antitedesco\u00bb che gli procur\u00f2 grandi ovazioni di uditorio e una lettera di protezione da Mussolini a Hitler in cui il \"Duce\" affermava: \u00abQuesto discorso \u00e8 di mia approvazione dalla prima all'ultima parola...\u00bb. Il ministro per la propaganda nazista Josef Goebbels definiva Ciano \u00abFungo velenoso da estirpare...\u00bb\nFino al 1940 Ciano sostenne la neutralit\u00e0 dell'Italia dal conflitto europeo, ma una volta che Mussolini decise entrare in guerra egli rimase al suo posto.\nIl Duce riceveva settimanalmente lettere, anche anonime, di delazione sulla condotta scellerata di spendaccione e \"viveur\" del genero e sul suo nepotismo, ma Mussolini, legato a Ciano da un sincero affetto filiale, lasciava correre. Esibiva il suo titolo nobiliare, le residenze lussuose e ricche di antiquariato che amava collezionare, il colossale \u00abMonumento Ciano\u00bb, il mausoleo per s\u00e9 e i suoi, che stava costruendosi sulle colline sopra Livorno e che avrebbe dovuto immortalare la dinastia dei Ciano.\nNei circoli mondani Ciano era soprannominato \u00abGallo\u00bb mentre si lasciava andare sventatamente a confidenze politiche riservate per strabiliare il proprio uditorio, tale da meritarsi il titolo di \u00abministro chiacchierone\u00bb. Salottiero, godereccio e lussurioso, fisicamente si piaceva e usava il suo fascino per sedurre le aristocratiche come le popolane. La vita di agiatezze e lussi lo ricaricava, ritenendola un \u00abdopolavoro\u00bb meritato dove \u00abritemprare le forze e lo spirito per il lavoro di domani\u00bb, un privilegio dorato del suo rango. Gli furono inculcati dal padre Costanzo, l'onore, l'amor di Patria e verso la famiglia. Un efficace ritratto di Galeazzo e della sua vita mondana si trova nel libro \"Kaputt\" dello scrittore Curzio Malaparte.\nDiscendenza.\nGaleazzo Ciano ed Edda Mussolini ebbero tre figli:"}
{"id": "21603", "revid": "125396741", "url": "https://it.wikipedia.org/wiki?curid=21603", "title": "Cesare Cant\u00f9", "text": "Deputato al parlamento dal 1860 al 1867, fu il fondatore dell\"'Archivio storico lombardo\" e presidente onorario della SIAE. Letterato legato all'area romantica e al cattolicesimo, il Cant\u00f9 fu autore di numerosi romanzi (tra i quali spicca \"Margherita Pusterla\"), di saggi storici (\"Storia Universale\" e \"Grande illustrazione del Lombardo Veneto\") e di storiografia letteraria (\"Ragionamenti per servire di commento ai Promessi Sposi\"; \"Storia della letteratura italiana\"). Dal 1873 fino alla sua morte fu Direttore dell'Archivio di Stato di Milano, organizzandolo e trasportandone la sede nell'ex Collegio Elvetico/Palazzo del Senato.\nBiografia.\nI primi anni e l'insegnamento.\nCesare Cant\u00f9 nacque a Brivio, un paesino della Brianza, da Celso e da Rachele Gallavresi. Educato al ginnasio Sant'Alessandro di Milano fu, dopo essere stato respinto al Collegio Ghisleri di Pavia, docente supplente a Sondrio, citt\u00e0 nella quale rimase dal 1821 al 1827 insieme al fratello minore Ignazio e dove, nel tempo libero, pot\u00e9 formare la sua cultura leggendo avidamente i classici italiani e quelli stranieri, in particolare le \"Antichit\u00e0 italiche\" di Ludovico Antonio Muratori e la \"Storia delle Repubbliche italiane\" dello svizzero Sismonde de Sismond\u00ec. Trasferitosi per l'insegnamento a Como dal 1828 al 1832, in quell'anno divenne insegnante in quello stesso collegio Sant'Alessandro di Milano dove aveva trascorso l'adolescenza e dove pot\u00e9 entrare in contatto con l'ambiente intellettuale della citt\u00e0, \"in primis\" con Tommaso Grossi, con Alessandro Manzoni e con il giurista Gian Domenico Romagnosi. Arrestato il 15 novembre 1833 in quanto sospettato di far parte della \"Giovine Italia\" di Mazzini, fu liberato dal Carcere di Porta Nuova l'11 ottobre 1834, venendogli comminata per\u00f2 l'esclusione dai pubblici uffici e quindi dall'insegnamento.\nL'attivit\u00e0 storica e letteraria.\nGli anni '30.\nGi\u00e0 nel 1828 aveva pubblicato, a Como, il poemetto \"Algiso\", ma aveva dimostrato anche notevoli doti storiche elaborando la \"Storia della citt\u00e0 e diocesi di Como\", composta tra il 1829 e il 1831. Arrivato a Milano, si ciment\u00f2 nella critica letteraria scrivendo il saggio \"Sulla storia Lombarda del secolo XVII: Ragionamenti per servire di commento ai Promessi Sposi\", edito nel 1832. Nello stesso anno vide le stampe \"Il Sacro Macello di Valtellina. Le guerre religiose del 1620 tra cattolici e protestanti tra Lombardia e Grigioni\", pubblicato a Milano nel 1832 e l'anno successivo i \"Racconti brianzoli\" (o \"Novelle brianzole\")\".\" Liberato dal carcere, Cant\u00f9 si dedic\u00f2 interamente all'attivit\u00e0 letteraria, redigendo tra il 1836 e il 1837 quattro libri di favole per bambini in cui compare il \"Carlambrogio di Montevecchia\", emblema della sottomissione all'ordine costituito e all'autorit\u00e0 morale del clero, come pi\u00f9 viene specificatamente ricordato ne \"Il galantuomo\". In queste due opere si vede gi\u00e0 il conservatorismo religioso che dominer\u00e0 l'intera ideologia del Cant\u00f9 anche negli anni a venire.\n\"Margherita Pusterla\" e la \"Storia universale\".\nCant\u00f9, sulla scia del successo dei \"Promessi Sposi\" dell'amico Manzoni, si accinse alla stesura di un romanzo storico sul modello di quello manzoniano e del \"Marco Visconti\" di Tommaso Grossi: la \"Margherita Pusterla\", scritta mentre era in carcere e che fu pubblicata soltanto nel 1838 a causa della censura austriaca. Basatosi sulla vicenda storica di Margherita Visconti (XIV secolo - 1341), figlia di Uberto e andata in sposa a Francesco Pusterla, l'opera del Cant\u00f9 ne ricalca la disgrazia famigliare (lei verr\u00e0 imprigionata e uccisa per essersi opposta alle lusinghe del signore della citt\u00e0, Luchino) intrecciandola con quella di personaggi \"di fantasia\" (secondo la metodologia del romanzo storico) che fanno da contorno alla vicenda della nobildonna milanese. Nonostante le vicinanze tematiche e ideologiche coi \"Promessi Sposi\" (l'affidamento alla religione quale strumento di consolazione e salvezza contro i mali del mondo), \"Margherita Pusterla\" si rivela un romanzo storico \u00abcupo\u00bb e pi\u00f9 pessimista rispetto a quello manzoniano, sia per la mancanza del lieto fine, sia della divisione \"manichea\" tra buoni e cattivi.\nGli anni '40 videro anche l'affermazione del Cant\u00f9 in ambito storiografico: nel 1837 il libraio torinese Giuseppe Pomba propose al letterato lombardo la stesura di una \"Storia Universale\" che doveva raccogliere tutta la storia dell'umanit\u00e0. Davanti all'opera monumentale che gli si prospettava, Cant\u00f9 non si tir\u00f2 indietro e, stipulato il contratto nel 1838, redasse tra quell'anno e il 1846 quest'opera divisa in 35 volumi, definita da Marino Berengo \u00abl'opera storica certo pi\u00f9 letta e consultata per un cinquantennio in Italia\u00bb. In seguito, la \"Storia Universale\" verr\u00e0 ampliata tra il 1883 ed il 1890 raggiungendo i cinquantadue volumi. Anch'essa, per\u00f2, risent\u00ec fortemente dell'influsso conservatore-clericale e di errori filologici vari, specialmente nella trattazione dell'Evo antico.\nIl periodo risorgimentale.\nDal 1848 alla collaborazione con Massimiliano d'Asburgo.\nLa sua posizione conservatrice e clericale spinse Cant\u00f9 ad aderire alla tesi neoguelfa propugnata da Vincenzo Gioberti nel \"Primato morale e civile degli italiani\" secondo cui n\u00e9 la tradizione cattolica n\u00e9 i principi dell'illuminismo e della rivoluzione francese potevano costituire la chiave di volta per un processo di unificazione in Italia, per raggiungere il quale sarebbe occorso ricorrere ad una specifica filosofia politica nazionale. Cant\u00f9, che nel 1844 e nel 1845 visit\u00f2 prima le altre regioni italiane, e l'anno successivo Londra e Parigi, ritorn\u00f2 in Lombardia nel 1846, dove le sue posizioni antiaustriache si esacerbarono ulteriormente agli albori dei moti del 1848. Sospettato dalla polizia, il 21 gennaio di quell'anno fu costretto alla fuga da Milano per riparare a Torino, per poi ritornare a Milano durante le cinque giornate e la prima guerra d'indipendenza. In seguito al rientro delle armate austriache del Radetzky il Cant\u00f9 dovette nuovamente riparare per breve tempo all'estero, in Svizzera, da dove rientr\u00f2 nuovamente a Milano in seguito all'amnistia nei confronti degli esuli politici, fatto che in seguito non gli venne perdonato da molti patrioti. Durante gli anni '50, infatti, Cant\u00f9 giunse a collaborare col governo austriaco e a sognare un Lombardo-Veneto indipendente con Massimiliano d'Asburgo come re in contrapposizione ad un Piemonte che, guidato da Cavour, stava attuando una politica legislativa antiecclesiastica che il cattolico Cant\u00f9 non poteva accettare.\nIn questi ultimi anni del dominio austriaco nel Lombardo-Veneto Cant\u00f9 riprese l'attivit\u00e0 storica e letteraria, realizzando i saggi: \"L'Abate Parini e la Lombardia nel secolo passato\" (1854), \"Ezelino da Romano\"; la \"Grande Illustrazione del Lombardo-Veneto\" (1857), dettagliatissima enciclopedia storico-toponomastica delle principali localit\u00e0 del Reame; la \"Storia di cento anni\" (1851) \"Storia degli Italiani\" (1854). Questi ultimi due furono pubblicati rispettivamente a Firenze e a Torino, in quanto potenzialmente pericolosi per l'ideologia nazionale ivi espressa.\nL'Unit\u00e0.\nL'attivit\u00e0 politica.\nUna volta che Milano e la Lombardia furono conquistate dalle truppe franco-sarde di Vittorio Emanuele II e di Napoleone III Cesare Cant\u00f9 assistette alla nascita dello Stato Unitario. Accantonati i pregiudizi contro la monarchia sabauda nel marzo 1860 fu eletto in quello che era ancora il Regno di Sardegna nel collegio di Almenno San Salvatore (Bergamo) per la VII legislatura. Nel 1861 venne battuto a Caprino Bergamasco, entrando comunque in parlamento (VIII legislatura) il 28 gennaio 1863, dopo le dimissioni del suo avversario, ma, viste alcune procedure irregolari, fu dichiarato decaduto dallo scranno parlamentare alla fine dell'anno. Ritorn\u00f2 in parlamento nel 1865 sempre nel collegio di Caprino Bergamasco, rimanendovi fino al 13 febbraio 1867, quando termin\u00f2 la IX legislatura.\nIn questi quasi sette anni di presenza parlamentare Cant\u00f9 fu \u00absolitario oratore del partito cattolico\u00bb, rappresentando, insieme a Vito D'Ondes Reggio, la fazione cattolica e conservatrice in un Parlamento dominato da liberali e da massoni. I discorsi del Cant\u00f9 erano \u00abenfatici e apocalittici\u00bb e, come riportati dal biografo Pietro Manfredi, erano quasi tutti concentrati nella difesa della religione cattolica e delle sue istituzioni (come riportato qui sotto), ma anche a difesa dei contadini meridionali e contrario alla Legge Pica che apr\u00ec alla repressione del brigantaggio: \nLa produzione letteraria.\nIl Cant\u00f9, nonostante gli impegni politici, continu\u00f2 la sua attivit\u00e0 di studioso e storico scrivendo \"Gli eretici d'Italia\" (1865-1866), in cui sottolineava il fattore positivo che la Chiesa cattolica ha svolto nei confronti dell'Italia, dando quindi un tono politico all'opera proprio negli anni in cui si discuteva in Parlamento riguardo alla questione di Roma capitale e al potere temporale dei papi; le \"Storie minori (Lombardia, Valtellina, Brianza)\" del 1864 e una serie di opere a carattere erudito come gli \"Edifizii di Milano\", la \"Storia della letteratura italiana\" del 1865, \"Il Conciliatore e i carbonari\" del 1878, la sopracitata \"Storia universale,\" impostata nel periodo 1838-1846 e ampliata nel periodo come prima ricordato. Postumo, il \"Romanzo autobiografico\", che verr\u00e0 pubblicato soltanto nel 1969 a cura di Adriano Bozzoli, Milano-Napoli, Ricciardi, 1969. Infine, si segnalano opere morali finalizzate all'educazione del cattolico non istruito: \"Buon senso e buongoverno\" (Milano, 1870), \"Portafoglio d\u2019un operaio\" (Milano, 1871), \"Attenzione! Riflessi di un popolano\" (Milano, 1871). L'ultima grande opera del Cant\u00f9, scritta quando era direttore dell'Archivio di Stato di Milano, fu \"Della indipendenza d'Italia\". \"Cronistoria\" (1872-1877, Torino), in cui l'ormai anziano scrittore non esita ad attaccare figure chiave del Risorgimento (quali Napoleone III e Cavour) e mostrare compassione per i \"vinti\" del nuovo Stato Unitario, ovvero Carlo Cattaneo e, addirittura, Francesco Giuseppe d'Austria. Nell'opera, inoltre, Cant\u00f9 rimane fedele ai suoi propositi anti-liberali, attaccando le posizioni ideologiche su cui si sta costruendo il Regno d'Italia.\nDirettore dell'Archivio di Stato di Milano.\nIn seguito alla morte di Luigi Osio nel 1873, il governo guidato da Quintino Sella e Giovanni Lanza nomin\u00f2 il Cant\u00f9 come \"direttore interinale negli Archivi di Stato a Milano\" il 24 aprile del 1874 per diventare poi \"Direttore\" dell'Archivio di Stato di Milano nel dicembre del 1875. L'Archivio, sotto il mandato dell'Osio, aveva subito un processo di concentramento dei vari poli archivistici sparsi in Milano in quello che era stato l'ex Collegio Elvetico/Palazzo del Senato, ma il vecchio direttore non riusc\u00ec a vedere l'opera completata. Il mandato ventennale di Cant\u00f9 (1873-1895) viene considerato uno dei periodi pi\u00f9 floridi e importanti nella vita dell'istituto meneghino, come riportato da Nicola Raponi:\nCesare Cant\u00f9 infatti inizi\u00f2 la pubblicazione, a partire dal 1874, della rivista l'\u00ab\"Archivio Storico Lombardo\"\u00bb il quale, edito dalla Societ\u00e0 Storica Lombarda, doveva essere \u00abanche il giornale dell'Archivio di Stato\u00bb. Fu lui, inoltre, a dare una definitiva riorganizzazione all'Archivio, spostando tutti i fondi depositati in vari spazi sparsi per Milano nel Palazzo del Senato a partire dal 1886 grazie anche all'influenza che il celebre storico aveva presso la societ\u00e0 milanese. Nonostante la vitalit\u00e0 culturale acquisita dall'Archivio grazie alla sua preparazione e alla sua cultura, il Cant\u00f9 non aveva per\u00f2 la forza di cambiare il sistema archivistico imperante a Milano, denominato \"peroniano\" dal nome dell'archivista Luca Peroni che diresse gli \"archivi governativi di Lombardia\" dal 1818 al 1832. Il Cant\u00f9 si limit\u00f2 a bloccare la scissione dei fondi secondo questo sistema, ma non a rimediare alle operazioni che furono portate avanti tanto alacremente da Peroni e dai suoi successori. Archivista non di professione, il Cant\u00f9 oper\u00f2 nei fondi dell'Archivio meneghino con la mentalit\u00e0 dello storico, giungendo a danneggiare dei fondi scartando arbitrariamente delle carte anteriori al 1650, azione che suscit\u00f2 un vivo dibattito nel Consiglio per gli Archivi nel 1876 e che attir\u00f2 l'attenzione del Ministero dell'Interno, che ordin\u00f2 un'inchiesta il 10 marzo 1878.\nNonostante ci\u00f2, l'attaccamento di Cant\u00f9 all'Archivio meneghino fu ammirevole, in quanto lo gest\u00ec fino ad et\u00e0 molto avanzata e in cattivo stato di salute: affetto negli ultimi anni da gotta, pur di adempiere al suo dovere di direttore \u00absi fece portare su per le scale\u00bb fino al suo ufficio.\nLa morte e le esequie.\nCant\u00f9 si mantenne lucido e attivo fino a tarda et\u00e0 finch\u00e9, similmente a quanto era accaduto all'amico Manzoni vent'anni prima, nel marzo 1894 si ruppe un femore mentre usciva dalla messa quotidiana nella chiesa di Santa Maria Podone di piazza Borromeo. Da quel momento inizi\u00f2 il suo declino fisico e mor\u00ec novantunenne nella sua abitazione di via Morigi n. 5 a Milano (dove oggi \u00e8 posta lapide commemorativa) alle 6:25 del mattino dell'11 marzo 1895. \nLa scomparsa dello storico suscit\u00f2 grande commozione in tutta Italia e alla famiglia giunsero messaggi di cordoglio dalle pi\u00f9 alte autorit\u00e0 civili e religiose: fra gli altri quelli di papa Leone XIII e del Cardinale Segretario di Stato Mariano Rampolla del Tindaro, del re Umberto I e della regina Margherita, del Principe di Napoli Vittorio Emanuele e del Presidente del Senato Domenico Farini. \nI funerali furono celebrati il 14 marzo pomeriggio e videro un'enorme partecipazione da parte dei milanesi, che si assieparono lungo tutto il percorso fra l'abitazione del Cant\u00f9 e la Chiesa di Sant'Alessandro in Zebedia, dove si tenne la cerimonia funebre, e infine sulla strada per il Cimitero monumentale, nel cui Famedio lo storico venne tumulato. L'11 novembre 1905 le spoglie vennero traslate dal Cimitero Monumentale al cimitero di Brivio, paese natale del Cant\u00f9, dove tuttora riposano.\nDiscendenza.\nCesare Cant\u00f9 ebbe due figlie illegittime dall'amante Antonietta Beccaria Curioni de' Civati (1805-1866), moglie di Giulio Beccaria (1784-1858), questi figlio del ben noto giurista e filosofo Cesare e zio di Alessandro Manzoni:\nOnorificenze.\nOnorificenze riportate da Maurizio Cassetti e dalla \"Guida generale di Milano per l'anno 1874\":"}
{"id": "21608", "revid": "224230", "url": "https://it.wikipedia.org/wiki?curid=21608", "title": "Italo Balbo", "text": "Iscritto al Partito Nazionale Fascista, fu uno dei quadrumviri della marcia su Roma, diventando in seguito comandante generale della Milizia Volontaria per la Sicurezza Nazionale e sottosegretario all'economia nazionale. Nel 1929 assunse l'incarico di ministro della Regia Aeronautica, veste in cui promosse e guid\u00f2 diverse crociere aeree come la crociera aerea transatlantica Italia-Brasile e la crociera aerea del Decennale. Considerato un potenziale rivale politico di Benito Mussolini a causa della grande popolarit\u00e0 raggiunta, Balbo fu nominato nel 1934 governatore della Libia.\nAllo scoppio della seconda guerra mondiale organizz\u00f2 voli di guerra per catturare alcuni veicoli del Regno Unito, e proprio durante il ritorno da uno di questi voli, il 28 giugno 1940, fu abbattuto per errore dalla contraerea italiana sopra Tobruch.\nBiografia.\nLa formazione.\nI suoi genitori furono Camillo Balbo e Malvina Zuffi, entrambi maestri elementari. Il padre era di origini piemontesi, mentre la madre era romagnola (la sua famiglia era originaria di Lugo). Italo fu il quarto di cinque figli: Maria, Fausto (nato nel 1885 e morto di malattia nel 1912, padre di Lino), Edmondo ed Egle.\nDopo la sua nascita, la famiglia Balbo si trasfer\u00ec a Ferrara in un'abitazione in via Mortara 49, a breve distanza da quella in corso Porta Mare dove, nel 1898, venne ad abitare anche la famiglia ebrea Ravenna, che per generazioni aveva vissuto in via Vittoria, nel ghetto. Questa circostanza fece s\u00ec che il giovane Italo incontrasse, nella Palestra Ferrara, Renzo Ravenna, di tre anni pi\u00f9 anziano; entrambi furono inseriti nella squadra allievi, e da allora inizi\u00f2 un'amicizia che sarebbe durata per tutta la loro vita.\nBalbo, scrive Antonella Guarneri (responsabile del Museo del Risorgimento e della Resistenza ferrarese), secondo i documenti scolastici del tempo non riscosse risultati brillanti negli studi. Malgrado nelle biografie di regime (che intendevano esaltarne le attitudini politiche ed al comando) fosse stato descritto come un \"prodigio\" i fatti in realt\u00e0 furono diversi.\nIscritto alle elementari a 5 anni, gli fu fatta saltare la classe quinta e pot\u00e9 iscriversi al ginnasio a soli 9 anni. Questa iscrizione, secondo la fonte citata, avvenne troppo presto e la sua giovane et\u00e0 gli fece incontrare molte difficolt\u00e0 nella scuola media, tanto che dopo una serie di bocciature i genitori lo iscrissero, nel 1913, in un istituto di San Marino. Qui tent\u00f2 di finire gli studi ma non riusc\u00ec ad ottenere il diploma liceale.\nA Ferrara, in quegli anni, si fronteggiavano una classe contadina organizzata e animata da idee socialiste da una parte, e un gruppo di proprietari terrieri su posizioni pi\u00f9 conservatrici dall'altra. Si stima, da un censimento dell'inizio degli anni venti, che i braccianti impiegati in agricoltura fossero la met\u00e0 di tutta la popolazione attiva. Questi lavoratori versavano quasi tutti in situazione di povert\u00e0, e la propriet\u00e0 terriera poteva facilmente sfruttare il loro lavoro per una paga minima.\nBalbo intanto, prima dello scoppio della prima guerra mondiale, era maggiormente interessato a partecipare alle discussioni tra monarchici e repubblicani che si tenevano spesso al caff\u00e8 Mozzi. Le sue posizioni politiche si avvicinarono per un certo periodo alle idee repubblicane e mazziniane, con inclinazione verso movimenti rivoluzionari di ispirazione sindacale. Tra gli articoli pubblicati in quel periodo, quello pubblicato sulla \"Raffica\" a difesa dell'amico giornalista e scrittore Romualdo Rossi cui il quale fond\u00f2 la rivista \"la Diana\".\nNel 1911, appreso al caff\u00e8 Milano dell'iniziativa organizzata da Ricciotti Garibaldi per liberare l'Albania dal controllo dell'impero ottomano, fugg\u00ec da casa e tent\u00f2 di partecipare alla spedizione militare. Non vi riusc\u00ec perch\u00e9 fu bloccato dalla polizia, avvisata dal padre.\nNel 1914 Italo Balbo si schier\u00f2 decisamente con il movimento interventista a favore di una guerra contro l'Impero austro-ungarico, e durante una manifestazione a Milano conobbe Benito Mussolini. Balbo in seguito divenne guardia del corpo di Cesare Battisti durante i comizi da lui tenuti a favore dell'intervento in guerra. Uno di questi comizi si tenne a Ferrara, il 27 novembre 1914, e ad invitare l'irredentista trentino fu l'amico ed allora ventunenne Renzo Ravenna.\nAlpino nella grande guerra.\nAllo scoppio della prima guerra mondiale, nel maggio del 1915, si arruol\u00f2 volontario, ma non prese mai parte alle prime azioni sul fronte e gi\u00e0 nel novembre di quell'anno ritorn\u00f2 a Ferrara. Nella citt\u00e0 estense ripens\u00f2 alla necessit\u00e0 di ottenere il titolo di studio che ancora non aveva conseguito prima dell'arruolamento volontario. Intanto la situazione stava mutando e le grandi perdite dei primi mesi del conflitto stavano costringendo i comandi dell'esercito italiano a rivedere i requisiti necessari per accedere alla carriera di ufficiale. Nell'autunno del 1916 si ripresent\u00f2 cos\u00ec davanti alla stessa commissione esaminatrice che gi\u00e0 lo aveva bocciato una volta, fu ammesso con tutte le materie sufficienti e ottenne la possibilit\u00e0 di concorrere alla nomina a sottotenente.\nA questo punto si arruol\u00f2 nuovamente nell'esercito e nell'aprile del 1917 venne mandato in Carnia e in seguito prest\u00f2 servizio nel battaglione Alpini \"Val Fella\". Promosso tenente, il 16 ottobre 1917 lasci\u00f2 il battaglione perch\u00e9 destinato, su sua domanda, al Deposito Aeronautico di Torino per un corso di pilotaggio, la sua vera grande passione. Pochi giorni dopo, a causa dell'offensiva austro-tedesca, fu costretto a ritornare al fronte, assegnato al battaglione Alpini \"Monte Antelao\". Nel 1918, al comando del reparto d'assalto del battaglione Alpini \"Pieve di Cadore\", partecip\u00f2 all'offensiva sul monte Grappa che liber\u00f2 la citt\u00e0 di Feltre. Nel corso dell'ultima fase della guerra si guadagn\u00f2 una medaglia di bronzo e due d'argento al valor militare, raggiungendo il grado di capitano.\nDopo l'armistizio Balbo rimase cinque mesi con il suo battaglione come commissario prefettizio di Pinzano al Tagliamento (provincia di Udine).\nIl ritorno a casa.\nA marzo del 1919 inizi\u00f2 a studiare a Firenze presso l'Istituto di scienze sociali \"Cesare Alfieri\". Ancora studente si iscrisse all'Associazione Arditi ed inizi\u00f2 l'attivit\u00e0 giornalistica come direttore del settimanale militare L'Alpino, da lui fondato con Aldo Lomasti ed Enrico Villa , fino al dicembre del 1919. Si diplom\u00f3 all'Istituto \"Cesare Alfieri\" il 30 novembre 1920 con una tesi finale dal titolo: \"Il pensiero economico e sociale di Giuseppe Mazzini\". \nNel frattempo Olao Gaggioli, pure lui reduce della grande guerra, fond\u00f2 a Ferrara il Fascio futurista cittadino, non lontano, nel suo primo programma, dalle richieste socialiste. Gaggioli, probabilmente sostenuto in questo da Marinetti, invi\u00f2 la richiesta di adesione del gruppo di Ferrara ai Fasci italiani di combattimento che si stavano riunendo a Milano in piazza San Sepolcro per volont\u00e0 di Mussolini.\nLe elezioni politiche del 1919 furono un successo per il Partito Socialista in Italia, dando origine a quello che poi fu chiamato biennio rosso. Sia a Bologna che a Ferrara la vittoria socialista alle elezioni amministrazioni e le ondate di scioperi e occupazioni che l'accompagnarono, destarono la preoccupazione della borghesia industriale e dei proprietari terrieri, che cominciarono ad appoggiare le azioni squadriste contro gli scioperanti e i simpatizzanti socialisti del nascente movimento fascista. Esso, infatti, aveva iniziato a perdere l'iniziale spirito \"futurista\" a favore di un'ideologia pi\u00f9 conservatrice.\nFu in quel clima che Balbo, terminati gli studi, torn\u00f2 nella sua citt\u00e0 natale ove, messosi alla ricerca di un impiego, gli fu offerta la segreteria del fascio ferrarese. Olao Gaggioli infatti si era dimesso per protesta (poco prima di uno scontro fra militanti socialisti e fascisti presso il castello Estense), adducendo a motivazione che ormai gli agrari, i cattolici ed i liberali avevano snaturato il movimento, trasformandolo in un'organizzazione reazionaria finalizzata a mantenere la situazione di fatto, andando contro le richieste dei braccianti e dei proletari.\nIl matrimonio e l'adesione alla massoneria.\nIntanto, nell'inverno del 1919 Balbo era stato presentato alla contessina Emanuela Florio (1901-1980), di San Daniele del Friuli, con la quale nel 1924, alla morte del conte Florio, si spos\u00f2. Fin quando rimase in vita infatti, il conte Florio si oppose fermamente al matrimonio, nonostante gli incarichi di sempre maggiore prestigio che Balbo andava ricoprendo. Dal matrimonio nacquero tre figli (Giuliana nel 1926, Valeria nel 1928 e Paolo nel 1930).\nAnni dopo, ormai governatore della Libia, Balbo ebbe come amante l'attrice di teatro modenese Laura Adani, conosciuta durante una \"tourn\u00e9e\" nella colonia italiana.\nDopo essere stato in giovent\u00f9 di idee repubblicano-mazziniane, dopo il 1920 fu iniziato in Massoneria nella Loggia \"Giovanni Bovio\", facente parte della comunione della Gran Loggia di Piazza del Ges\u00f9; fu Oratore della loggia \"Gerolamo Savonarola\" di Ferrara, che aveva tra i suoi membri altri iscritti al Partito Nazionale Fascista, e dalla quale and\u00f2 in sonno in data 18 febbraio 1923.\nTre giorni prima il Gran consiglio del fascismo aveva approvato, con soli quattro voti contrari (Cesare Rossi, Giacomo Acerbo, Alessandro Dudan e lo stesso Balbo), il divieto per gli iscritti al Partito Nazionale Fascista (PNF) di far parte della massoneria.\nAdesione al fascismo.\nVenticinquenne, Balbo ader\u00ec al PNF. Essendo stato repubblicano, chiese al partito se potesse restarne ugualmente un iscritto, ma ricevuta una risposta negativa si accord\u00f2 con i fascisti di Ferrara per uno stipendio mensile di lire (pagato dai proprietari terrieri) e diventando segretario politico al posto di Gaggioli. Ottenne anche la promessa di un posto come ispettore di banca una volta conclusa la \"battaglia\" fascista. Il 13 febbraio 1921 quindi Balbo divenne segretario del Fascio di Ferrara ed uno degli esponenti di spicco, oltre che organizzatore e comandante dello squadrismo agrario, riuscendo ad avere ai suoi ordini tutte le squadre d'azione dell'Emilia-Romagna. In tal modo riusc\u00ec anche a mettere a frutto le sue esperienze di comando durante la prima guerra mondiale. In questa veste organizz\u00f2 una squadra d'azione denominata \"Celibano\". La sede era il Caff\u00e8 Mozzi di Ferrara, soprannominato da Balbo e i suoi \"sit\u00f9zz\", ovvero piccolo posto, \"posticino\".\nIl gruppo di Balbo, in parte finanziato dai proprietari terrieri locali, contrastava i disordini provocati durante il biennio rosso dagli scioperi e dal monopolio instaurato violentemente dalle leghe socialiste attraverso spedizioni punitive, motivate con le aggressioni ai camerati, che colpivano i social-comunisti e le cooperative contadine delle province di Ravenna, Modena, Bologna ma anche Rovigo, il Polesine, Firenze e Venezia. Le leghe socialiste, sostengono pi\u00f9 fonti fra cui il Guerri, detenevano un enorme potere, che permetteva loro di emarginare coloro che non aderivano, dirottando solo verso i propri affiliati i finanziamenti pubblici e facendosi rimborsare dalla comunit\u00e0 le spese elettorali. Perennemente in camicia nera, Balbo era il massimo propagandista di questo emblema del fascismo, ottimo organizzatore, di grande fascino fisico, alto, magro e con i capelli neri divisi nel mezzo con due svolazzanti bande ai lati. Trattare alla pari con questori e prefetti a soli venticinque anni, avendone anche la meglio, lo rese ambizioso.\nConquist\u00f2 con i suoi uomini il Castello Estense di Ferrara obbligando il prefetto a finanziare alcune misure contro la disoccupazione, ma l'apice dello squadrismo di Balbo venne raggiunto il 26 e 27 luglio 1922 con l'occupazione di Ravenna, usando a pretesto l'uccisione di un fascista: i disordini provocarono nove morti tra le camicie nere, a cui Balbo rispose incendiando l'Hotel Byron, sede delle cooperative socialiste, e imbastendo quella che Mussolini chiam\u00f2 una \u00abcolonna di fuoco\u00bb, cio\u00e8 una colonna di autocarri, messi a disposizione dietro minaccia dalla questura, che il 29 luglio distrusse e incendi\u00f2 numerose \"case rosse\" nelle province di Forl\u00ec e Ravenna. Compiaciuto e soddisfatto del comportamento tenuto dai suoi uomini, Balbo complet\u00f2 la smobilitazione di Ravenna il mattino seguente.\nNel tentativo di arginare le violenze squadriste, il Prefetto eman\u00f2 un ordine con cui vietava il porto del manganello. Balbo, alcuni dicono su suggerimento della moglie, arm\u00f2 i suoi uomini di stoccafissi i quali, picchiati con energia sulla testa degli avversari, vi producevano gli stessi effetti; i \"randelli\" di fortuna facevano poi da piatto forte di grandi mangiate conviviali cui talvolta venivano invitate anche le stesse vittime.\nNell'agosto del 1922 avvennero i Fatti di Parma: dopo l'occupazione militare di gran parte della citt\u00e0 dell'Emilia, conseguente al cosiddetto sciopero legalitario di inizio mese, circa diecimila uomini di fede fascista provenienti dalle province limitrofe tentarono la presa della citt\u00e0, in cui si trovavano asserragliati gli Arditi del Popolo e le formazioni di difesa proletaria. Il 5 agosto il governo proclam\u00f2 lo stato d'assedio militare in diverse provincie del nord fra cui Parma. Il 6 agosto, Balbo, resosi conto dell'impossibilit\u00e0 di conquistare la citt\u00e0 senza scontrarsi con l'esercito (su consiglio anche del capo della polizia locale, Lodomez.), s'impegn\u00f2 a ritirarsi dalla citt\u00e0 a partire dalle ore 12:00 del giorno stesso. Alla fine si contarono quattro morti a Sala Baganza (due nelle file fasciste e due tra gli abitanti) e cinque morti a Parma, tutti abitanti del quartiere Oltretorrente. I cinque caduti fra le file delle formazioni di difesa proletaria furono: Ulisse Corazza, consigliere comunale del Partito Popolare Italiano, Carluccio Mora, Giuseppe Mussini, Mario Tomba ed il giovanissimo Gino Gazzola\nQuadrumviro.\nBalbo venne designato da Mussolini quadrumviro per prendere parte alla marcia su Roma, e lo incaric\u00f2 di scegliere gli altri due (Michele Bianchi era gi\u00e0 stato scelto dal Duce): Balbo sent\u00ec Cesare Maria De Vecchi, che accett\u00f2 subito, mentre per l'ultimo quadrumviro pens\u00f2 ad Attilio Teruzzi, poi scartato perch\u00e9 gi\u00e0 vicesegretario del PNF, e al generale Asclepia Gandolfo, che declin\u00f2 l'invito in quanto aveva la moglie molto malata, oltre a essere lui stesso in precarie condizioni fisiche. Balbo e Bianchi puntarono alla fine su Emilio De Bono, che accett\u00f2 l'investitura. Prima di recarsi a Roma, il 28 ottobre Balbo si precipit\u00f2 a Firenze per calmare lo squadrista Tullio Tamburini, che aveva deciso di assaltare il palazzo del governo dove si stava svolgendo una festa alla presenza del duca della Vittoria Armando Diaz: per non coinvolgere l'esercito nelle questioni fasciste, Balbo liber\u00f2 gli ufficiali della scorta di Diaz presi prigionieri da Tamburini, e, stando al suo racconto, viet\u00f2 \u00abai fascisti di assaltare la prefettura [...] anzi [...] che organizzino una grande manifestazione al Duca della Vittoria per le strade di Firenze dove passer\u00e0\u00bb. A Roma guid\u00f2 in particolare la spedizione punitiva contro il quartiere di San Lorenzo che aveva attaccato una colonna fascista. Alla fine della marcia, diversamente dagli altri quadrumviri, Balbo non venne ricompensato in alcun modo: secondo alcuni autori Mussolini gi\u00e0 lo intravedeva come un possibile rivale e non volle valorizzarlo troppo.\nSempre nel 1922 inizi\u00f2 a formare, in citt\u00e0, un gruppo ristretto di collaboratori fidati, tra i quali l'amico Renzo Ravenna. Questi venne candidato alle elezioni amministrative che si tennero alla fine di quello stesso anno, dove fu eletto assessore.\nAl governo.\nDall'11 gennaio 1923 Balbo fu membro del Gran consiglio del fascismo. Il 1\u00ba febbraio 1923 fu nominato comandante generale della Milizia Volontaria per la Sicurezza Nazionale (vice di De Bono).Voluta da Mussolini per normalizzare le squadre d'azione, il Duce pens\u00f2 alla MVSN gi\u00e0 prima della marcia su Roma, affidando a Balbo e ad Asclepia Gandolfo il compito di formare reparti, gradi e uniformi, sebbene non ci fu ancora una vera e propria militarizzazione del corpo.\nNel 1923 intanto Balbo fond\u00f2 a Ferrara il \"Corriere Padano\" con i soldi ricevuti in dote dalla moglie Emanuela, affidato poi alla direzione di Nello Quilici.\nIn occasione della preparazione della Lista Nazionale per le elezioni del maggio 1924, con cui fu eletto deputato alla Camera, si scontr\u00f2 con Olao Gaggioli, fondatore del Fascio di Ferrara e convinto che Balbo, iscritto soltanto dal 1921 e con lo stipendio fisso pagato dagli agrari, fosse un intruso.\nSempre nel 1924 venne accusato di essere il mandante dell'omicidio del parroco antifascista don Giovanni Minzoni ad Argenta, avvenuto per mano di due squadristi facenti capo alle sue milizie: il caso venne archiviato alcuni mesi dopo, per essere poi riaperto - sotto la pressione della stampa, a seguito del delitto Matteotti - nel 1925, risolvendosi con l'assoluzione di tutti gli imputati.\nIl 21 novembre 1924 per\u00f2 Balbo fu costretto a dimettersi dalla carica di comandante della Milizia a seguito delle documentate rivelazioni de \"La Voce Repubblicana\" circa ordini da lui impartiti di bastonature di antifascisti e pressioni sulla magistratura, perdendo la successiva causa per diffamazione da lui intentata al quotidiano.\nBalbo intanto, a Ferrara, continu\u00f2 ad operare in modo da avere persone di sua fiducia e rappresentative nelle posizioni di potere. L'amico Ravenna, da sempre estraneo ad ogni atto di squadrismo, fortemente nazionalista, ebreo ma con una visione laica della sua fede fu invitato ad iscriversi al PNF, e successivamente, alla fine del 1924, nominato Segretario Federale Ferrarese del PNF.\nIl 31 ottobre 1925 entr\u00f2 nel governo Mussolini come sottosegretario all'economia nazionale, e con lui si trasfer\u00ec a Roma anche Ravenna. Rimase in carica sino al 6 novembre 1926.\nMinistro dell'Aeronautica.\nIn quella data infatti venne nominato sottosegretario di Stato al Ministero dell'Aeronautica, di cui lo stesso Mussolini era ministro \"ad interim\", al posto del generale d'artiglieria Alberto Bonzani. Si apprest\u00f2 ad organizzare la neocostituita Regia Aeronautica come forza armata autonoma, ancora ai primi passi, coi bilanci insufficienti, bisognosa di un ammodernamento e di un aumento di prestigio. Con la sua nomina Mussolini ottenne l'occasione per fare dell'aviazione un'arma anche propagandistica, assecondando chi nel PNF voleva alla guida dell'aeronautica un esponente del fascismo mettendo inoltre sotto il suo diretto controllo uno dei pi\u00f9 autonomi ras federali.\nBalbo consegu\u00ec il brevetto da pilota nel 1927 e diede una sede stabile al ministero facendo costruire un nuovo palazzo con criteri architettonici razionalisti. Avvi\u00f2 la fondazione della \"citt\u00e0 dell'aria\" a Guidonia con un moderno centro di ricerca aeronautica dove lavorarono Gaetano Arturo Crocco, Luigi Crocco, Antonio Ferri e Luigi Broglio. Inoltre fece nascere un centro studi per coordinare e promuovere lo sviluppo aeronautico, affidandone il comando ad Alessandro Guidoni. Balbo fece nascere anche il Reparto Sperimentale Alta Velocit\u00e0, a Desenzano del Garda, dove prima sorgeva l'idroscalo privato di Gabriele D'Annunzio. Il direttore, tenente colonnello Mario Bernasconi, ebbe a disposizione ogni tipo di struttura e materiale per consegnare all'Italia l'ambita Coppa Schneider.\nLe trasvolate.\nDopo il successo della crociera aerea del Mediterraneo occidentale (25 maggio-2 giugno 1928) da lui organizzata insieme al decisivo aiuto del trasvolatore Francesco De Pinedo, Balbo venne nominato da Mussolini generale di squadra aerea in agosto (un simile avanzamento di carriera, da ex capitano degli Alpini, non si era mai visto nelle forze armate italiane), provocando il risentimento di De Pinedo, che, a ragione, si vedeva come il vero artefice dell'impresa. In ottobre, quando dovette essere sostituito il capo di stato maggiore della Regia Aeronautica Armando Armani, De Pinedo venne nominato solamente sottocapo di stato maggiore. La successiva crociera aerea del Mediterraneo orientale (5-19 giugno 1929) fu presieduta sempre da Balbo, ma De Pinedo venne incluso come semplice pilota di uno degli aerei della formazione, in quanto la direzione tecnica del volo and\u00f2 al colonnello Aldo Pellegrini, capo del gabinetto di Balbo. Il 20 aprile 1929 intanto fu rieletto deputato alla Camera per il PNF.\nQuasi due mesi dopo, il 12 agosto, Balbo sfrutt\u00f2 le voci che giravano su De Pinedo e gli chiese conto dei fondi a lui destinati per compiere il raid atlantico del 1927. De Pinedo rispose indirizzando una lettera a Mussolini in cui criticava le crociere spettacolari e propagandistiche che ponevano in secondo piano la preparazione bellica (senza sapere che Mussolini era contento di questa strategia), dando poi le dimissioni da sottocapo di stato maggiore, che il Duce accolse con favore, reputandolo non in grado di comprendere le esigenze del regime.\nIl 12 settembre 1929, a soli trentatr\u00e9 anni, Italo Balbo fu nominato ministro dell'Aeronautica, carica tenuta fino ad allora dal Duce. De Pinedo venne allontanato con l'incarico di addetto aeronautico in Argentina. In questi anni Balbo era ricco, potente e famoso, ancora esuberante ed entusiasta, con amicizie nel mondo della cultura e dell'industria che lo avevano affermato tra l'alta borghesia e la nobilt\u00e0 romana.\nBalbo guid\u00f2 poi due crociere aeree transatlantiche in formazione, inframezzati, nel 1932, da una proposta avanzata a Mussolini circa l'istituzione di un unico ministero per la difesa, sostenuto dalla quadruplicazione delle somme destinate alla marina e all'aeronautica. Alla guida del nuovo ministero sarebbe dovuto andare lo stesso Balbo ma, bench\u00e9 alcuni capi militari vedessero di buon occhio l'iniziativa, le rivalit\u00e0 tra le forze armate e, soprattutto, la gelosia del Duce nei confronti della popolarit\u00e0 del ministro aviatore, fecero naufragare l'intero progetto.\nPer un'altra fonte il nuovo dicastero sarebbe spettato a Mussolini, mentre Balbo progettava di ridefinire i compiti del capo di stato maggiore generale e di prendere possesso di tale carica. La prima idea per una crociera aerea oltreoceano gli venne in mente durante un congresso internazionale aeronautico negli Stati Uniti, dove si convinse che il primo gruppo di aerei che avesse attraversato in formazione l'oceano Atlantico sarebbe passato alla storia. Nel 1929 persuase l'ingegnere Alessandro Marchetti a mettere a punto per l'impresa gli idrovolanti S.55A che sarebbero andati ad equipaggiare uno stormo creato \"ad hoc\" a Orbetello. Si scelse di trasvolare l'Atlantico meridionale con dodici apparecchi, a cui la Regia Marina avrebbe fornito appoggio con cinque cacciatorpediniere.\nGli idrovolanti partirono infine per la crociera aerea transatlantica Italia-Brasile da Orbetello il 17 dicembre 1930, guidati personalmente da Balbo e dal suo secondo pilota Stefano Cagna, alla volta di Rio de Janeiro, dove arrivarono, non senza lutti e incidenti, il 15 gennaio 1931. La seconda crociera atlantica, la crociera aerea del Decennale, venne organizzata per celebrare il decennale della Regia Aeronautica in occasione della Century of Progress, esposizione universale che si tenne a Chicago tra il 1933 ed il 1934. Dal 1\u00ba luglio al 12 agosto del 1933 Balbo guid\u00f2 la trasvolata di venticinque idrovolanti S.55X partiti da Orbetello verso il Canada e con destinazione finale gli Stati Uniti.\nLa traversata di andata approd\u00f2 in Islanda, proseguendo poi verso le coste del Labrador. Il governatore dell'Illinois, il sindaco e la citt\u00e0 di Chicago riservarono ai trasvolatori un'accoglienza trionfale. Venne annunciato che la giornata del 15 luglio era stata proclamata \"Italo Balbo's day\" e che la settima strada, in prossimit\u00e0 del lago Michigan, sarebbe stata rinominata \"Balbo Avenue\". La decisione di intitolare una strada di Chicago a un gerarca fascista, per niente controversa in un periodo di grande popolarit\u00e0 internazionale per Balbo e nel quale i rapporti tra il regime e gli Stati Uniti erano distesi, viene contestata decenni dopo. Gi\u00e0 nell'immediato dopoguerra vi furono obiezioni: l'antifascista Alberto Tarchiani, ambasciatore italiano a Washington, ne chiese conto al sindaco di Chicago, il quale rispose: \"Perch\u00e9, Balbo non ha trasvolato l'Atlantico?\" Tra le varie manifestazioni di entusiasmo per l'impresa, particolarmente curiosa fu la nomina a capo indiano da parte dei Sioux presenti all'Esposizione di Chicago con il nome di \"Capo Aquila Volante\". Il volo di ritorno prosegu\u00ec per New York, dove venne organizzata in suo onore e degli altri equipaggi una grande ticker-tape parade, secondo italiano dopo Armando Diaz ad essere acclamato per le strade di New York, ed intitolato a Balbo uno dei suoi viali. Il presidente Roosevelt lo ebbe ospite. Di ritorno in Italia, il 13 agosto 1933 venne promosso Maresciallo dell'aria. Dopo questo episodio il termine \"Balbo\" divenne di uso comune per descrivere una qualsiasi numerosa formazione di aeroplani. Meno noto \u00e8 che negli Stati Uniti il termine \"balbo\" sia utilizzato anche per indicare il pizzo lungo con baffi.\nAl di l\u00e0 di queste imprese, Balbo dispieg\u00f2 grande energia nell'imporre disciplina e rigore alla Regia Aeronautica sin da quando ne era segretario, accantonando gli aspetti romantici ed individualistici dell'aviazione pionieristica ed indirizzandola piuttosto a formare una forza armata coesa e disciplinata. I voli transoceanici in formazione furono un esempio di tale indirizzo: non pi\u00f9 imprese individuali, ma di gruppo e minuziosamente programmate e studiate. Cos\u00ec facendo per\u00f2 diede troppo peso agli eventi spettacolari, inducendo l'aviazione a dare troppa attenzione ai primati sportivi, senza ricadute positive sugli aerei usati per il normale servizio. Il prestigio accumulato dall'aviazione durante il ministero di Balbo, comunque, diede alle autorit\u00e0 italiane l'impressione di avere una forza aerea di prim'ordine. \u00c8 da rilevare che se Balbo avall\u00f2 le idee di Giulio Douhet sull'aviazione strategica, nel contempo sostenne fattivamente la costituzione dello Stormo d'assalto sotto il comando di Amedeo Mecozzi, incoraggiando lo sviluppo dell'aviazione tattica.\nBalbo si avvalse di queste due linee di pensiero per raggiungere \u00abl'unit\u00e0 organica della difesa dell'aria, e la necessit\u00e0 che sia esclusivamente affidata all'armata aerea, nella quale viene riunito tutto il complesso delle forze [...] disponibili\u00bb, senza tuttavia dare all'aeronautica \u00abuna vera e propria dottrina di guerra fissata in canoni rigidi e immutabili\u00bb che, comunque, non era in grado di imporrei ai capi dell'esercito e della marina, nonch\u00e9 agli industriali desiderosi di aggiudicarsi il pi\u00f9 alto numero di commesse per allargare il gi\u00e0 eterogeneo parco velivoli. \u00c8 proprio per questo attaccamento alla guerra aerea indipendente che Balbo non affid\u00f2 mai alcun incarico a Douhet e trasfer\u00ec, nel 1937, il neo-promosso generale Mecozzi nella lontana Somalia. Si oppose alla concessione di bombardieri alla Regia Marina e alla realizzazione di navi portaerei, che riteneva avrebbero sottratto fondi e materiale alla Regia Aeronautica riducendo anche l'indipendenza della neonata arma aerea. La mancata realizzazione di portaerei influ\u00ec negativamente sulle operazioni della Regia Marina nel secondo conflitto mondiale (vedasi battaglia di Capo Matapan), ma sarebbe un errore attribuirne la responsabilit\u00e0 alla sola opposizione di Balbo, vista la posizione conservatrice dei vertici della Regia Marina.\nIn Libia.\nRaggiunta un'enorme popolarit\u00e0 e considerato politicamente come un insidioso rivale di Mussolini (pes\u00f2 anche la proposta di riforma dei ministeri delle forze armate), il regime impose che il nome di Balbo non comparisse pi\u00f9 di una volta al mese sui quotidiani e fu probabilmente per queste motivazioni che Balbo venne promosso governatore della Tripolitania italiana, della Cirenaica italiana e del Fezzan che, sotto il suo patronato, si fusero nel 1934 in un'unica colonia: la Libia, procedendo poi ad una nuova organizzazione territoriale su province.\nBalbo ricevette la lettera in cui gli si comunicavano i nuovi compiti il 5 novembre 1933, rispose con un \u00abMio grande capo, sempre agli ordini!\u00bb e il 7 si rec\u00f2 da Mussolini per la consueta visita di congedo. Il ministero dell'aviazione ritorn\u00f2 nelle mani del Duce, che dimission\u00f2 anche Raffaello Riccardi da sottosegretario, mentre il generale Giuseppe Valle rimase capo di stato maggiore ed assunse anche l'incarico di Sottosegretario.\nIn questa nuova veste il generale Valle scrisse un rapporto segreto in cui dimostr\u00f2 che Balbo aveva falsificato le cifre sull'effettiva consistenza numerica degli aeroplani, salvo essere accusato dal suo successore, Francesco Pricolo, di aver fatto la stessa cosa. Data l'attitudine dei capi fascisti di mettersi in cattiva luce l'un l'altro agli occhi di Mussolini, le dichiarazioni di Valle sono da prendere con cautela: Balbo, nei fatti, fu certamente pi\u00f9 energico e miglior organizzatore della maggior parte dei suoi colleghi. In ogni caso anche il Duce, pochi giorni dopo averlo licenziato, lo inform\u00f2 che la cifra di aeroplani in forza alla Regia Aeronautica da lui fornita era esagerata. Balbo dovette scusarsi chiarendo che aveva incluso nei conteggi anche gli aerei da addestramento, da turismo e addirittura quelli in produzione. Il vero numero degli aerei efficienti al combattimento era, secondo Balbo, 1.765. Mussolini cap\u00ec che la politica dei raid oltreoceano e dei primati, peraltro da lui sostenuta, aveva distolto l'attenzione dall'efficienza bellica dell'Arma azzurra.\nIl 16 gennaio 1934 sbarc\u00f2 a Tripoli e lanci\u00f2 un proclama: \u00abAssumo da oggi, in nome di Sua Maest\u00e0, il governo. I miei tre predecessori, Volpi, De Bono, Badoglio, hanno compiuto grandi opere. Mi propongo di seguire le loro orme\u00bb. Balbo, in accordo con il piano di Mussolini, dette un fortissimo impulso alla colonizzazione italiana della Libia, organizzando l'afflusso di decine di migliaia di pionieri dall'Italia e seguendo una politica di integrazione e pacificazione con le popolazioni musulmane affermando che, diversamente dalle popolazioni dell'Africa orientale, quelle libiche avevano un'antica tradizione di civilt\u00e0 e che col tempo, grazie alla loro intelligenza e alle loro tradizioni, si sarebbero portate al di sopra del livello coloniale. Proprio in senso di questo proposito per prima cosa, una volta giunto in Libia, Balbo fece immediatamente chiudere (contro il volere di Mussolini) cinque campi di concentramento italiani creati contro le popolazioni locali. Ampli\u00f2 la superficie del territorio nazionalizzato a acri, adoperandosi per migliorare la situazione delle popolazioni locali finanziando servizi scolastici e sanitari, rifornimenti idrici e servizi di consulenza agricola; in Cirenaica, tuttavia, per rinsaldare la sconfitta dei Senussi, vennero confiscate le propriet\u00e0 delle trib\u00f9 e la loro struttura sociale distrutta, deportandone i membri per farne una riserva di manodopera a basso costo.\nNel 1937 Balbo si fece promotore presso il Duce, in visita alla colonia, di un'iniziativa per donare alla popolazione indigena, quale ricompensa per aver prestato servizio militare in Etiopia, la cittadinanza italiana, una proposta che alla fine sfoci\u00f2 in una cittadinanza di \"seconda classe\" a soltanto pochi elementi. Nel 1938 guid\u00f2 di persona un convoglio di diciassette navi partito dall'Italia alla volta della Libia con a bordo famiglie, per la cui venuta furono fondati 26 nuovi villaggi, principalmente in Cirenaica, ognuno con un municipio, un ospedale, una chiesa, un ufficio postale, una stazione di polizia, un locale per bere il caff\u00e8, una cooperativa di consumo, un mercato e una sede del PNF. Sull'evento fu organizzata una grande campagna pubblicitaria, che Mussolini fece presto tacere per non dare troppo risalto alla figura di Balbo. Vennero donate terre, bestiame e sementi agli agricoltori (in misura minore agli arabi), anche se i frutti di queste politiche non fecero in tempo a maturare prima dell'inizio della seconda guerra mondiale. Inoltre si cerc\u00f2 di assimilare i musulmani libici con una politica apparentemente amichevole, fondando nel 1939 dieci villaggi per gli Arabi e i Berberi libici: \"El Fager\" (\"al-Fajr\", \"Alba\"), \"Nahima\" (Deliziosa), \"Azizia\" (\"Aziziyya\", \"Meravigliosa\"), \"Nahiba\" (Risorta), \"Mansura\" (Vittoriosa), \"Chadra\" (\"khadra\", \"Verde\"), \"Zahara\" (\"Zahra\", \"Fiorita\"), \"Gedida\" (\"Jadida\", \"Nuova\"), \"Mamhura\" (Fiorente), \"Beida\" (\"al-Bayda\", \"La Bianca\"). Tutti questi villaggi avevano la loro moschea, scuola, centro sociale (con ginnasio e cinema) ed un piccolo ospedale. Questo massiccio investimento italiano per\u00f2 non miglior\u00f2 in maniera rilevante la qualit\u00e0 della vita della popolazione libica; anzi contribu\u00ec a peggiorarla in quanto l'obiettivo principale della costruzione di questi villaggi era allontanare le popolazioni locali dalle aree pi\u00f9 fertili per favorire cos\u00ec l'economia dei coloni italiani.\nAnche il turismo venne curato con la istituzione dell'ETAL, Ente turistico alberghiero della Libia, il quale gestiva alberghi, linee di autobus di gran turismo, spettacoli teatrali e musicali nel teatro romano di Sabratha, il Gran Premio automobilistico della Mellaha(detto internazionalmente \"Tripoli Grand Prix\" e disputato dal 1925 al 1940), una localit\u00e0 entro le oasi tripoline ed altre iniziative.\nVennero avviati progetti di opere pubbliche e sviluppo della rete stradale (ma non di quella ferroviaria) realizzando, oltre ai della litoranea che segue il Mediterraneo per centinaia di chilometri e che in suo onore si chiam\u00f2 via Balbia, di strade asfaltate, di massicciate e di piste nel deserto con numerose case cantoniere doppie per le due famiglie il cui compito sarebbe stato quello di occuparsi della manutenzione delle strade.\nGrave fu per\u00f2 la mancanza di infrastrutture in grado di far operare le forze armate sue due fronti: i porti erano insufficienti mentre altri, come quello di Tripoli, erano poco difesi; la frontiera ovest era \u00abpraticamente aperta\u00bb (parole dello stesso Balbo) mentre quella est insicura e poco presidiata. Balbo era cosciente di tutto questo, tanto che si lament\u00f2 con Mussolini per la carenza o l'obsolescenza delle apparecchiature militari di sua disponibilit\u00e0. I tanti soldi che Balbo spendeva in sontuose feste e per la vita privata gli affibbiarono il soprannome di \"Sciupone l'Africano\", e ci fu anche chi mise in circolazione l'idea che si era arricchito grazie ai lavori per le opere pubbliche, specialmente con la via Balbia. Il governatore della Libia amava spendere e sperperare, ma in realt\u00e0 non si arricch\u00ec in modi illeciti. Balbo era gi\u00e0 ricco (la dote della moglie e il suo \"curriculum vitae\" gli avevano portato da soli due valide giustificazioni al tenore di vita che conduceva) inoltre, quando il ragioniere dello Stato controll\u00f2 i fondi stanziati per la via Balbia (103 milioni di lire assegnate a undici imprese coordinate da 45 funzionari del genio civile ed operanti con circa operai fra libici e coloni italiani) si compliment\u00f2 con lui per aver contenuto la spesa: da Roma se ne era prevista una pi\u00f9 alta, segno che Balbo non prese alcuna tangente. La manovalanza libica ebbe un regolare contratto che andava dalle 6 alle 12 lire al giorno contro le 25 - 30 lire degli operai italiani, e questo permise l'economicit\u00e0 dell'opera, nonostante le 50 lire di anticipo elargite agli operai libici da lasciare alla famiglia.\nIV centenario ariostesco del 1933 a Ferrara.\nPer volont\u00e0 sua e dell'amico Renzo Ravenna venne organizzata a Ferrara una mostra per celebrare il IV centenario ariostesco. Nella preparazione dell'evento vennero coinvolti Nino Barbantini e Adolfo Venturi, oltre al responsabile delle Belle Arti Arduino Colasanti. Collabor\u00f2 anche Nello Quilici, allora direttore del Corriere Padano. L'esposizione ebbe risonanza nazionale e un successo notevole per l'epoca. L'Istituto Luce realizz\u00f2 alcune riprese e fu visitata da oltre settantamila visitatori, tra i quali i Principi di Piemonte e Vittorio Emanuele III di Savoia. Non fu presente alle celebrazioni invece Benito Mussolini.\nTra i siti scelti per ospitare i vari eventi vi furono: palazzo dei Diamanti, le Mura degli Angeli, il Castello Estense, il palazzo di Ludovico il Moro, Casa Romei, il chiostro di San Romano e l'isola Bianca sul Po.\nLa mostra fu strettamente legata all'esposizione della pittura ferrarese rinascimentale perch\u00e9 le intenzioni di Italo Balbo erano di riportare Ferrara all'antico splendore andato perduto con la devoluzione del 1597 e quindi di celebrare il suo passato storico ed artistico. Inoltre si tennero una serie di conferenze e di pubbliche letture. Chiamate l\"'Ottava d'Oro\". Avviate nel 1928, si svilupparono nell'arco di oltre quattro anni. Alle manifestazioni pubbliche presero parte Riccardo Bacchelli, Antonio Baldini, Attilio Momigliano, Massimo Bontempelli, Filippo Tommaso Marinetti, Curzio Malaparte e molti altri.\nIn dissenso con Mussolini.\nItalo Balbo fu il meno servile dei gerarchi. Dopo l'occupazione tedesca della Cecoslovacchia, il 21 marzo 1939 Balbo, a Roma, accus\u00f2 gli altri membri del Gran Consiglio del Fascismo di lustrare \u00able scarpe alla Germania\u00bb, unico a criticare la scelta del Duce di rimanere vicino alla Germania di Adolf Hitler. In seguito espresse ripetutamente malcontento e preoccupazione per l'alleanza militare con la Germania (opinione condivisa peraltro nelle fasi iniziali anche dal ministro degli esteri Galeazzo Ciano, Emilio De Bono e Dino Grandi) e per la politica seguita da Mussolini sia sul piano interno che sul piano internazionale. Egli si era mostrato segretamente contrario anche all'intervento italiano nella guerra civile spagnola a sostegno di Francisco Franco, convinto che le forze armate italiane avessero bisogno di tempo e denaro per riorganizzarsi dopo la guerra d'Etiopia.\nIl suo dissenso nei confronti del Duce si era sempre pi\u00f9 acuito a partire dal 1938, quando, in pi\u00f9 occasioni, manifest\u00f2 a Mussolini la sua contrariet\u00e0 alla promulgazione delle leggi razziali. Balbo proveniva da Ferrara, citt\u00e0 sede di un'antica e rappresentativa comunit\u00e0 ebraica, aveva amici ebrei, con i quali rest\u00f2 in relazione rifiutando l'ostracismo ufficiale; in Libia evit\u00f2 agli ebrei locali l'estensione delle leggi razziali. Nel suo periodo di governatore della Libia venne istituita per\u00f2 da Balbo una legge che costringeva tutti i negozianti ebrei a tenere aperte le loro attivit\u00e0 anche il sabato pena il ritiro della licenza e la fustigazione.\nAssieme a Ciano, disse che Hitler aveva violato il Patto d'Acciaio firmando il patto con Stalin nell'agosto 1939, e si schier\u00f2 fermamente e apertamente verso la neutralit\u00e0 in una futura guerra e, anche quando questa scoppi\u00f2 il 1\u00ba settembre seguente, Balbo, il 7 dicembre durante una riunione del Gran Consiglio, mise sul tavolo la possibilit\u00e0 di un'alleanza con il Regno Unito e la Francia. Raccolse l'invito della principessa Maria Jos\u00e9 a dissuadere insieme ad Amedeo di Savoia-Aosta Mussolini dall'entrare in guerra, ma il Duce decise di restare fedele all'alleato tedesco.\nL'entrata in guerra.\nNelle sue direttive del 31 marzo 1940 Benito Mussolini aveva delineato in termini generali la strategia globale che avrebbe dovuto essere seguita dalle forze armate italiane nel caso sempre pi\u00f9 probabile di una entrata in guerra a fianco del Terzo Reich contro la Francia e la Gran Bretagna. Riguardo al teatro bellico nordafricano il Duce stabiliva che a causa della difficile situazione geografica della Libia teoricamente minacciata sia dall'Egitto britannico che dal Nordafrica francese, le forze italiane nella colonia, comandate da Balbo, avrebbero dovuto mantenersi sulla difensiva. Le forze francesi in Marocco, Algeria e Tunisia del generale Charles Nogu\u00e8s ammontavano a otto divisioni mentre le truppe britanniche in Egitto erano calcolate dal servizio informazioni italiano in circa cinque divisioni; quindi dopo l'entrata dell'Italia nella seconda guerra mondiale il 10 giugno 1940 Mussolini conferm\u00f2 le sue direttive difensive. La situazione cambi\u00f2 con la sconfitta della Francia e l'armistizio del 25 giugno 1940 a Villa Incisa; le colonie francesi vennero neutralizzate e il maresciallo Balbo pot\u00e9 concentrare la maggior parte delle sue forze sul confine libico-egiziano.\nLe forze italiane in Libia del maresciallo Balbo apparivano sulla carta adeguate al teatro bellico coloniale; dalla fine degli anni trenta erano state inviate una serie di unit\u00e0 di fanteria destinate in realt\u00e0 prevalentemente a compiti difensivi. In totale il 10 giugno 1940 erano presenti in Libia quattordici divisioni con soldati, cannoni, 339 carri armati leggeri L3, automezzi; queste forze erano suddivise tra la 5\u00aa Armata che al comando del generale Italo Gariboldi copriva il confine occidentale con sei divisioni di fanteria e due divisioni di camicie nere, e la 10\u00aa Armata del generale Mario Berti che, con tre divisioni di fanteria, due divisioni libiche e una divisione di camicie nere, era schierata sul confine egiziano. La Regia Aeronautica disponeva in Libia di circa 250 aerei in maggioranza di modelli non molto moderni ospitati in basi sguarnite e poco difese, e necessitavano di urgenti rifornimenti. Queste forze erano forti numericamente ma in realt\u00e0 si trattava di reparti prevalentemente appiedati, privi di automezzi sufficienti, con gravi carenze di armamento soprattutto nei mezzi corazzati, poco addestrate alla guerra nel deserto.\nConsapevole da tempo dell'inferiorit\u00e0 delle truppe a sua disposizione in caso di guerra Balbo aveva, in tempo di pace, sperimentato la creazione di nuclei specializzati per sopperire all'inadeguatezza di mezzi italiani dando origine alle Compagnie auto-avio sahariane (queste ultime comporranno poi una parte del Raggruppamento Maletti) equivalenti dei pi\u00f9 noti \"Desert Rats\" con lo scopo di compiere ricognizioni a lungo raggio o veloci incursioni (agevolate dalla loro completa motorizzazione, eccezione notevole per l'esercito italiano di quel contesto) e molto ben coordinate con i reparti di aviazione assegnatagli in modo permanente.\nPer sopperire, in minima parte, alla mancanza di mobilit\u00e0 delle proprie truppe, dovuta alle caratteristiche di un territorio che comunque avrebbe dovuto essere idealmente difeso da forze in grado di intervenire e spostarsi celermente, Balbo cre\u00f2, coadiuvato dal fidato collaboratore Stefano Cagna, nell'aeroporto di Castel Benito il primo battaglione paracadutistico del Regio Esercito, denominato Battaglione Fanti dell'aria, agli ordini di Goffredo Tonini, che pi\u00f9 tardi avrebbe dato origine alla Folgore.\nLe forze britanniche presenti sul confine egiziano all'inizio della guerra dipendevano dal Comando del Medio Oriente del generale Archibald Wavell ed erano molto meno numerose, due divisioni con 36.000 soldati in totale, ma, essendo completamente motorizzate e fornite di mezzi corazzati e meccanizzati idonei alla veloce guerra nel deserto, erano molto pi\u00f9 mobili e si dimostrarono subito pericolose per i presidi fissi italiani. Il maresciallo Balbo rilev\u00f2 la superiorit\u00e0 tattica e tecnica dei britannici e la segnal\u00f2 al maresciallo Pietro Badoglio; tuttavia nonostante questi avvertimenti, il Comando Supremo a Roma ordin\u00f2 il 28 giugno 1940 al governatore di raggruppare tutte le forze disponibili sul confine libico-egiziano ed invadere l'Egitto.\nFin dai primi giorni di guerra le autoblindo britanniche causarono diversi problemi agli italiani e l'eliminazione di queste divenne importante. Balbo cattur\u00f2 la prima autoblindo il 21 giugno 1940 a Bir el Gobi: avvistato il mezzo in volo col suo S.M.79, il governatore scese immediatamente a terra mentre il secondo pilota Ottavio Frailich ridecoll\u00f2 subito circuitando con aria minacciosa sopra l'autoblindo, poi catturato dalle truppe di terra coordinate da Balbo.\nL'ultimo volo.\nIl 28 giugno 1940 si lev\u00f2 in volo da Derna per raggiungere il campo d'aviazione \"T.2\" dell'Aeroporto di Tobruch con due trimotori S.M.79, uno pilotato da lui stesso (che per\u00f2 non aveva il codice radio I-MANU; questo codice era in realt\u00e0 di un S.75 assegnato in precedenza al Governatore della Libia come aereo personale con la sigla I-MANU, dal nome della moglie Emanuela) e uno dal generale Felice Porro, comandante della 5\u00aa Squadra aerea. Da Tobruch i due aerei avrebbero poi compiuto un'incursione per cercare di catturare alcune autoblindo nemiche. L'equipaggio era costituito da Italo Balbo, pilota, dal maggiore Ottavio Frailich, secondo pilota, dal capitano motorista Gino Cappannini e dal maresciallo marconista Giuseppe Berti. Frailich, Cappannini e Berti erano tutti \"atlantici\" che avevano gi\u00e0 volato con Balbo nella Crociera del Decennale. All'equipaggio vero e proprio si aggiunsero il maggiore Claudio Brunelli (direttore generale dell'ETAL di Tripoli), i tenenti Francesco detto 'Cino' Florio e Lino Balbo (rispettivamente cognato e nipote di Italo Balbo), il console generale della Milizia onorevole Enrico Caretti (segretario federale del PNF di Tripoli), ed il capitano di complemento Nello Quilici, direttore del \"Corriere Padano\" e padre di Folco Quilici.\nGiunti in vista di Tobruch verso le 17:30 i piloti videro alte colonne di fumo dovute a un attacco britannico effettuato con bombardieri Bristol Blenheim, e Balbo ordin\u00f2 di atterrare per verificare la situazione. Prossimo all'atterraggio senza aver tuttavia avvisato prima la base, fu scambiato dalla contraerea di terra e dall'incrociatore italiano \"San Giorgio\" - all'ormeggio nei pressi del porto come batteria galleggiante - per uno degli aerei britannici che poco prima avevano attaccato le attrezzature navali l\u00ec presenti e fu di conseguenza preso di mira e colpito dalle batterie del \"San Giorgio\". L'aereo di Porro riusc\u00ec a compiere una manovra diversiva e non fu centrato, mentre quello di Balbo, ormai in fase di atterraggio, precipit\u00f2 in fiamme al suolo, provocando la morte di tutto l'equipaggio.\nIl 29 giugno Mussolini dichiar\u00f2: \u00abun bell'alpino, un grande aviatore, un autentico rivoluzionario. Il solo che sarebbe stato capace di uccidermi\u00bb. Badoglio, che era con lui ad Alpignano quando apprese della notizia, disse che il Duce non dimostr\u00f2 \u00abil minimo turbamento\u00bb. Galeazzo Ciano invece annot\u00f2 sul suo diario che \u00abBalbo non meritava questa fine: era esuberante, irrequieto, amava la vita in ogni sua manifestazione. [\u2026] Non aveva voluto la guerra e l'aveva osteggiata fino all'ultimo. [\u2026] Il ricordo di Balbo rimarr\u00e0 a lungo tra gli italiani, perch\u00e9 era, soprattutto, un italiano con i grandi difetti e le grandi qualit\u00e0 della nostra razza.\u00bb Sul bollettino delle forze armate apparve il seguente comunicato:\nDue giorni dopo la sua morte, un aereo britannico paracadut\u00f2 sul campo italiano una corona di alloro con un biglietto di cordoglio:\nLe giornate dal 29 giugno al 4 luglio 1940 vennero dichiarate di lutto nazionale. Il 30 giugno il corteo funebre port\u00f2 le salme dei caduti fino a Bengasi, dove il 1\u00ba luglio si svolsero i riti funebri. Il giorno successivo le salme furono portate in aereo a Tripoli, dove venne allestita una camera ardente nell'ufficio che era stato di Balbo nella sede del governo coloniale. Il 4 luglio, dopo una messa nella cattedrale di San Francesco, le bare vennero portate per le strade di Tripoli. Su proposta di Mussolini i resti di Balbo vennero sepolti nel luogo scelto per il monumento ai caduti, con l'idea di trasferirli in Italia a guerra finita. Il regime lo insign\u00ec della Medaglia d'oro al valor militare.\nLe salme di Balbo e degli altri caduti nell'incidente di Tobruch rimasero in Libia fino al 1970, quando l'ondata di nazionalismo libico sollevata dal colonnello Mu\u02bfammar Gheddafi minacci\u00f2 la distruzione dei cimiteri italiani nell'ex-colonia. La famiglia Balbo rimpatri\u00f2 la salma in Italia e come luogo finale di sepoltura venne scelto Orbetello. Qui Balbo riposa con tutti i membri dell'equipaggio del suo ultimo fatale volo, ad eccezione di Nello Quilici.\nL'ipotesi del complotto.\nLa vedova di Balbo, Emanuela Florio, sostenne che la morte del marito fosse dovuta a un ordine giunto da Roma; l'insistenza nelle accuse port\u00f2 Temistocle Testa, prefetto di Ferrara (dove la donna viveva), a sollecitare l'intervento del capo della polizia Bocchini \u00ab...perch\u00e9 si lascia andare a dichiarazioni compromettenti\u00bb. Riferisce il prefetto al suo superiore che la donna andava dicendo a chiunque si recasse a visitarla:\nL'ipotesi di un delitto politico mascherato da incidente fu liquidata come una \"stupidaggine\" da Claudio Marzola, il capopezzo imbarcato sull'incrociatore della Regia Marina \"San Giorgio\" che riteneva di aver abbattuto l'aereo di Balbo. Franco Pagliano nel 1965 e Giorgio Rochat nel 1986 considerarono definitivamente appurato che Balbo fu abbattuto dalla contraerea italiana di Tobruch per un fatale errore di valutazione, mentre erano totalmente prive di fondamento tutte le altre ipotesi. Dello stesso parere sono Indro Montanelli e Mario Cervi, Arrigo Petacco e Gregory Alegi. La \"teoria del complotto\" aveva trovato credito anche per la presenza, a bordo dell'aereo, di Nello Quilici, direttore del \"Corriere Padano\", giornale che pi\u00f9 volte aveva sfidato la censura del governo fascista. Tuttavia lo stesso figlio del giornalista, Folco Quilici, ritenne l'ipotesi non sostenibile, sia per la grande quantit\u00e0 di soldati impiegati, che per altri elementi raccolti e descritti nel suo libro \"Tobruk 1940\", pubblicato nel 2004. Giungendo alla conclusione che doveva essersi trattato di un incidente causato dal mancato riconoscimento della nazionalit\u00e0 dell'aereo, essendovi stata da poco sul campo aeroportuale T.2 un'incursione di aerei britannici.\nNel 2006 Quilici fu contattato da Aldo Massa, un guardiamarina che il giorno dell'abbattimento dell'aereo di Balbo era di vedetta nell'unico edificio in cemento armato del porto, un bunker dotato di ampia feritoia. Grazie alle testimonianze di Massa e di altri, Quilici segnal\u00f2 la presenza di un sottomarino all'ancora nella rada di Tobruch e, sebbene nessun rapporto ufficiale facesse riferimento alla sua presenza in Libia, lo identific\u00f2 nel sommergibile posamine italiano \"Marcantonio Bragadin\", proveniente da Napoli. Fonti giornalistiche ipotizzarono che dalla sua torretta fu sparata la raffica che abbatt\u00e9 l'aereo di Balbo, che si schiant\u00f2 e bruci\u00f2 a lungo nella notte, rendendo quasi irriconoscibili i corpi. Nella confusione che segu\u00ec l'abbattimento il \"Bragadin\" ripart\u00ec dal porto libico la sera stessa.\nAd ogni modo, Arrigo Petacco aveva pubblicato nel 1997 la relazione al Duce del generale di brigata aerea Egisto Perino (passeggero sull'aereo di Porro), che reca la data del 1\u00ba luglio 1940 e che corrisponde alla versione ufficiale, con pienezza di dettagli; il documento fu ritrovato fra le carte segrete di Mussolini."}
{"id": "21610", "revid": "729019", "url": "https://it.wikipedia.org/wiki?curid=21610", "title": "Balbo (aeronautica)", "text": "Balbo fu un termine di uso comune alla fine degli anni trenta e all'inizio degli anni quaranta, usato per descrivere una qualsiasi formazione composta da numerosi aerei. Il termine deriva dal gerarca fascista Italo Balbo che nella prima met\u00e0 degli anni trenta guid\u00f2 una serie di trasvolate da primato, usando grosse formazioni di idrovolanti per promuovere l'aviazione italiana.\nDurante la Battaglia d'Inghilterra il termine venne usato per descrivere una tattica di combattimento aereo detta anche \"Big Wing\"."}
{"id": "21611", "revid": "91792", "url": "https://it.wikipedia.org/wiki?curid=21611", "title": "San Benigno Canavese", "text": "San Benigno Canavese (\"San Bal\u00e8gn\" in piemontese) \u00e8 un comune italiano di abitanti della citt\u00e0 metropolitana di Torino, in Piemonte, che dista circa 20\u00a0chilometri a nord dal capoluogo.\nIl territorio del comune \u00e8 compreso tra i torrenti Malone e Orco. Prevalentemente pianeggiante, comprende anche una piccola porzione della collina morenica detta Vauda.\nStoria.\nLa storia del comune di San Benigno Canavese \u00e8 strettamente legata a quella della famosa abbazia di Fruttuaria, fondata nel 1003 da Guglielmo da Volpiano.\nL'abbazia, sorta in un'area all'epoca scarsamente popolata, all'interno della Selva Gerulfa, attrasse una comunit\u00e0 di maestranze adibite all'edificazione dell'abbazia stessa, che diede poi vita ad un centro abitato, dedito prevalentemente all'agricoltura, sotto il controllo dei medesimi abati.\nNel 1019 Fruttuaria riceve in dono l'abitato di Visigulfa, posto probabilmente in riva al torrente Malone. Questo insediamento \u00e8 menzionato per l'ultima volta verso la fine del XIII secolo quando nei documenti si inizia a citare la \"curtis\" di Fruttuaria. Un altro insediamento citato talvolta nella zona \u00e8 quello di Dolfia la cui collocazione dovrebbe essere stata presso il torrente Orco.\nI primi statuti comunali della \"villa veteris\" di San Benigno risalgono al 1318. Nel 1368 l'abitato occupava una vasta area ed era circondato da un fossato e dotato di porte ma non di mura (a causa della sua estensione).\nNel XV secolo l'instabile situazione politica della zona port\u00f2 alla fondazione del ricetto, dotato di mura, torri e porte e protetto da un fossato, addossato all'Abbazia, ed al progressivo spostamento della popolazione al suo interno.\nSolo a partire dal 1600 inizia un nuovo spostamento verso le aree esterne al Ricetto, in particolare la \"villa veteris\".\nNel 1711 San Benigno, fino a quel momento sottoposto al controllo della Chiesa, viene occupato dalle truppe del duca di Savoia. Nel 1741 il Papa cede infine ufficialmente tutto il territorio comunale al ducato. L'antica abbazia venne abbattuta nel XVIII\u00b0 secolo per iniziativa del Cardinale Carlo delle Lanze, e sostituita da quella attuale, opera degli architetti Vittone e Quarini.\nSociet\u00e0.\nStranieri.\nSecondo i dati ISTAT al 31 dicembre 2009 la popolazione straniera residente era di 313 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusica.\nSan Benigno Canavese \u00e8 la sede della banda musicale \"Vincenzo Robaudi\", diventata in seguito la \"General Vincent Marching Band\".\nUn busto dedicato al musicista \u00e8 presente davanti all'ala del mercato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "21614", "revid": "1371684", "url": "https://it.wikipedia.org/wiki?curid=21614", "title": "Defenestrazione di Praga", "text": ""}
{"id": "21616", "revid": "88740", "url": "https://it.wikipedia.org/wiki?curid=21616", "title": "Enrico Molaschi", "text": ""}
{"id": "21628", "revid": "23", "url": "https://it.wikipedia.org/wiki?curid=21628", "title": "Giochi di ruolo", "text": ""}
{"id": "21629", "revid": "1318658", "url": "https://it.wikipedia.org/wiki?curid=21629", "title": "Caterina d'Aragona", "text": "Nel 1507 assunse l'incarico di ambasciatrice spagnola in Inghilterra, diventando cos\u00ec la prima donna nella storia europea a ricoprire tale funzione. Per sei mesi assunse la posizione di reggente del regno d'Inghilterra mentre Enrico VIII era in Francia; in quel periodo, gli Inglesi vinsero la battaglia di Flodden Field, circostanza in cui Caterina gioc\u00f2 un ruolo importante. \u00c8 considerata una delle donne pi\u00f9 religiose dell'epoca.\nAll'et\u00e0 di tre anni, Caterina fu promessa al principe Arturo, erede al trono d'Inghilterra, che spos\u00f2 nel 1501, ma il giovane mor\u00ec appena cinque mesi dopo. Di conseguenza, Caterina spos\u00f2 il fratello minore di Arturo, che avrebbe regnato come Enrico VIII. Dal matrimonio nacquero numerosi bambini di entrambi i sessi, ma nessuno sopravvisse all\u2019infanzia, salvo un'unica figlia, la futura Maria I di Inghilterra. A partire dal 1525, Enrico intrecci\u00f2 una relazione con Anna Bolena, una delle dame di compagnia di Caterina. \nEnrico cerc\u00f2 di far annullare il matrimonio, innescando una reazione a catena che port\u00f2 allo scisma dell'Inghilterra con la Chiesa di Roma. Quando papa Clemente VII si rifiut\u00f2 di annullare il matrimonio, Enrico ruppe formalmente con il pontefice, assumendosi la responsabilit\u00e0 delle questioni in materia di religione. \nA partire dal 1530, Caterina fu di fatto bandita dalla corte, venendo confinata in varie residenze reali, senza pi\u00f9 la possibilit\u00e0 di vedere il marito e la figlia. Nel 1533 il matrimonio con Caterina fu dichiarato nullo ed Enrico pot\u00e9 sposare Anna, incinta della futura Elisabetta I d'Inghilterra, con l\u2019approvazione della Chiesa inglese, senza coinvolgere il Papa. Caterina rifiut\u00f2 di accettare Enrico come Capo Supremo della Chiesa d'Inghilterra e continu\u00f2 a ritenersi, come del resto fecero la maggior parte dell'Inghilterra e dell'Europa, la legittima moglie del sovrano e regina fino alla morte, guadagnando ampio consenso popolare.\nConsiderata a quel punto da Enrico solamente come principessa vedova del Galles, pass\u00f2 l'ultima parte della sua vita nel castello di Kimbolton, nel Cambridgeshire, dove mor\u00ec il 7 gennaio 1536. Caterina godeva di grande popolarit\u00e0 in vita e la sua morte fu molto compianta dal popolo inglese. Il controverso manuale \"De institutione feminae Christianae\" di Juan Luis Vives, che sostiene che le donne hanno diritto all'educazione, fu dedicato a lei e da lei commissionato. L'impressione che suscitava nelle persone era tale che persino il suo nemico Thomas Cromwell disse di lei \"Se non fosse stato per il suo sesso, avrebbe potuto tener testa a tutti gli eroi della Storia\".\nRivolse con successo al marito un appello per le vite dei ribelli coinvolti nell'Evil May Day, per la sopravvivenza delle loro famiglie, e suscit\u00f2 molta ammirazione per aver avviato un vasto progetto di sostegno nei confronti dei poveri. Era anche patrona dell'umanesimo rinascimentale e amica di grandi studiosi, ad esempio Erasmo da Rotterdam e Tommaso Moro.\nOrigine familiare.\nDiscendente dal casato di Trastamara, era la quinta figlia del re di Sardegna, Sicilia e re della corona d'Aragona e futuro re di Alta Navarra e Napoli, Ferdinando II (unico figlio maschio nato dal duca di Pe\u00f1afiel, re di Navarra e della corona d'Aragona, Giovanni e dalla sua seconda moglie Giovanna Enriquez) e della regina di Castiglia e Le\u00f3n, Isabella di Castiglia, figlia del re di Castiglia e Le\u00f3n, Giovanni II e di Isabella del Portogallo. Sua sorella fu Giovanna di Castiglia, detta \"la Loca\" (\"la pazza\"), moglie di Filippo d'Asburgo (detto \"Filippo il Bello\") e madre dell'imperatore Carlo V.\nBiografia.\nI primi anni.\nCaterina nacque nel palazzo arcivescovile di Alcal\u00e1 de Henares, nei pressi di Madrid, la notte del 16 dicembre 1485. Era la figlia pi\u00f9 giovane dei Re Cattolici di Spagna, Ferdinando II d'Aragona e Isabella I di Castiglia. Era di statura piuttosto bassa, con una tendenza alla pinguedine che all'epoca era apprezzata quale segno di buona salute e fertilit\u00e0, lunghi capelli biondi con una sfumatura rosso-oro, grandi occhi blu, un viso ovale dai lineamenti regolari e carnagione chiara. Discendeva, per parte materna, dalla casa reale inglese, in quanto la sua bisnonna, Caterina di Lancaster, di cui ebbe il nome, era figlia di Giovanni di Gand e nipote di Edoardo III d'Inghilterra. Di conseguenza, era cugina di terzo grado di suo suocero, Enrico VII Tudor, e cugina di quarto grado della suocera, Elisabetta di York.\nTutore della sua educazione fu Alessandro Geraldini, noto umanista italiano; con lui, Caterina studi\u00f2 religione, letteratura classica, storia latina, diritto canonico e civile, araldica e genealogia. Ricevette una forte educazione religiosa e matur\u00f2 una profonda fede, che avrebbe avuto un ruolo assai importante nella sua vita futura. Impar\u00f2 a parlare, leggere e scrivere in spagnolo e latino, parlava francese e greco. Apprese inoltre le arti domestiche: cucito, merletto, ricamo, musica e danza, era infatti un'abile ballerina. Il grande umanista Erasmo avrebbe detto in seguito che Caterina \"amava la buona letteratura che aveva studiato con successo sin dall'infanzia\".\nIn tenera et\u00e0, Caterina fu considerata una moglie adatta per Arturo, principe di Galles, figlio maggiore di Enrico VII d'Inghilterra e erede al trono, in quanto poteva vantare un'eminente ascendenza inglese per parte di madre. Attraverso Isabella di Castiglia, infatti, Caterina discendeva da un illustre casato reale inglese, i Lancaster, il cui capostipite fu Giovanni di Gand; in particolare, discendeva dalle prime due mogli di costui, Bianca di Lancaster e Costanza di Castiglia. D'altro canto, Enrico VII d'Inghilterra discendeva dalla terza moglie di Giovanni di Gand, Katherine Swynford, i cui figli, nati fuori dal matrimonio, furono dichiarati legittimi solo dopo la morte di Costanza e il matrimonio di Giovanni e Katherine.\nAi figli della coppia fu tuttavia negata la possibilit\u00e0 di avanzare pretese sul trono inglese, e per questo motivo la monarchia Tudor non era accettata da tutti i regni europei. A quel tempo, poich\u00e9 la casata di Trast\u00e1mara era di gran lunga la pi\u00f9 prestigiosa, grazie al governo dei Re Cattolici, il legame tra Caterina e Arturo sia rendeva la casata dei Tudor legittima agli occhi dei reali d'Europa, sia ne rafforzava la pretesa sul trono d'Inghilterra, attraverso l'ascendenza dell'Infanta. Avrebbe inoltre portato alla nascita di un erede maschio che potesse legittimamente e indiscutibilmente aspirare al trono. I due si sposarono per procura il 19 maggio 1499, e intrattennero una corrispondenza in latino finch\u00e9 Arturo comp\u00ec quindici anni e fu deciso che erano grandi abbastanza per sposarsi.\nMoglie e vedova di Arturo.\nI due si incontrarono in seguito il 4 novembre a Dogmersfield, nell'Hampshire. Poco si sa delle loro reciproche prime impressioni, ma Arturo scrisse ai suoceri che sarebbe stato un \"marito fedele e affezionato\" e disse ai genitori di essere immensamente felice di \"vedere il viso della sua amabile sposa\". All'epoca, Caterina, appena sedicenne, appariva come una giovane donna assolutamente piacente per i canoni dell'epoca, bionda e di aspetto prosperoso. A un primo incontro, i due giovani scoprirono di non essere in grado di parlarsi, dal momento che avevano imparato pronunce diverse del latino. Dieci giorni dopo, il 14 novembre 1501, si sposarono nella Vecchia San Paolo, a Londra, anche se - come le vicende successive dimostrarono - non \u00e8 dato sapere se la giovane coppia abbia o meno consumato il matrimonio.\nUna volta sposati, Arturo fu mandato al castello di Ludlow, ai confini con il Galles, a presiedere al Council of Wales and the Marches, in quanto era suo dovere di principe di Galles, e la moglie lo accompagn\u00f2. La coppia soggiorn\u00f2 a Castle Lodge, a Ludlow. Pochi mesi dopo, entrambi si ammalarono, forse per la febbre miliare che stava dilagando nella zona. Arturo mor\u00ec il 2 aprile 1502, mentre Caterina si riprese, ritrovandosi vedova. A questo punto, Enrico VII cerc\u00f2 di impedire che la dote di Caterina fosse restituita a suo padre. Onde evitare ulteriori complicazioni, fu deciso che la ragazza avrebbe sposato il secondo figlio di Enrico VII, Enrico, duca di York, di cinque anni pi\u00f9 giovane di lei.\nComunque, la morte di Isabella significava una diminuzione del \"valore\" di Caterina sul mercato matrimoniale; la Castiglia era un regno ben pi\u00f9 grande dell'Aragona ed era stata ereditata dalla sorella maggiore di Caterina, Giovanna, ritenuta mentalmente instabile. Apparentemente, il matrimonio fu rinviato finch\u00e9 Enrico fu grande abbastanza, ma Enrico VII rimand\u00f2 tanto a lungo circa la questione della dote non saldata di Caterina da far dubitare che il matrimonio avrebbe mai avuto luogo. Visse praticamente da prigioniera a Durham House, a Londra, e di quel periodo ci sono pervenute alcune lettere, indirizzate al padre, in cui si lamentava del trattamento riservatole; in una di queste, gli scrive \"Scelgo cosa credere, e non dico nulla, poich\u00e9 non sono cos\u00ec ingenua come potrei sembrare\". \nLa sua situazione era sotto ogni punto di vista precaria: aveva poco denaro e lottava per mantenersi, dal momento che era responsabile del benessere non solo suo, ma anche di quello delle sue dame di compagnia. Nel 1507 assunse l'incarico di ambasciatore spagnolo in Inghilterra, diventando cos\u00ec il primo ambasciatore donna nella storia d'Europa.\nMentre Enrico VII e I suoi consiglieri si aspettavano che si facesse manipolare facilmente, Caterina dimostr\u00f2 loro quanto si sbagliassero. Il matrimonio con il fratello di Arturo dipendeva dalla dispensa che il papa, Giulio II, poteva concedere, poich\u00e9 il diritto canonico impediva a un uomo di sposare la moglie del fratello. Caterina testimoni\u00f2 che il proprio matrimonio con Arturo non era mai stato consumato, dal momento che, sempre secondo il diritto canonico, un matrimonio non era valido finch\u00e9 non fosse stato consumato. Tale fatto fu considerato di secondaria importanza all'epoca, poich\u00e9 il papa aveva il potere di respingere qualsiasi obiezione, che fosse causata da motivi religiosi o meno.\nRegina d'Inghilterra (1509-1533).\nCaterina convol\u00f2 a nozze per la seconda volta l'11 giugno 1509, sette anni dopo la morte del principe Arturo, all'et\u00e0 di 23 anni, sposando l'allora appena incoronato Enrico VIII, diciottenne in una cerimonia privata, nella Chiesa di Greenwich.\nIncoronazione.\nIl 23 giugno 1509, vigilia dell'incoronazione, la tradizionale processione verso Westminster fu salutata da una folla numerosa ed entusiasta. Come voleva la tradizione, la coppia pass\u00f2 la notte precedente l'incoronazione alla Torre di Londra. Domenica 24 giugno 1509, Enrico VIII e Caterina d'Aragona furono consacrati e incoronati re e regina d'Inghilterra dall'arcivescovo di Canterbury in una sontuosa cerimonia nell'Abbazia di Westminster. L'incoronazione fu seguita da un banchetto a Westminster Hall. In occasione dell'incoronazione, furono nominati molti nuovi cavalieri dell'Ordine del Bagno.\nGravidanze e figli.\nIl 31 gennaio 1510, Caterina diede alla luce una bambina dopo sette mesi di gestazione, nata morta. Il giorno di Capodanno del 1511, nacque Enrico, duca di Cornovaglia. Visse solo per 52 giorni. Nella primavera del 1513, alla partenza di Enrico per una campagna militare in Francia, Caterina era di nuovo incinta, ma il bambino nacque morto, o mor\u00ec poco dopo la nascita. Il 18 febbraio 1516, al Palace of Placentia, a Greenwich, Caterina partor\u00ec una figlia in buona salute; fu chiamata Maria e battezzata tre giorni dopo, con grandi celebrazioni, nella vicina chiesa dei Frati Osservanti. Nel 1518, Caterina era incinta per l'ultima volta. Diede alla luce una bambina il 10 novembre, ma la piccola era debole e visse poche ore o al massimo una settimana. Caterina ebbe in tutto sei gravidanze.\nInfluenza.\nL'11 giugno 1513, al momento di partire per una campagna militare in Francia, Enrico nomin\u00f2 Caterina reggente in sua assenza. Quando Luigi I d'Orl\u00e9ans, duca di Longueville fu catturato alla battaglia di Guinegatte, Enrico lo mand\u00f2 alla residenza della regina. Ella scrisse a Wolsey che lei e i suoi consiglieri avrebbero preferito che il duca soggiornasse nella Torre di Londra, dal momento che gli scozzesi erano \"attivi come non mai\" e aggiunse le proprie preghiere perch\u00e9 Dio mandasse loro buona fortuna contro gli scozzesi, tanta quanta ne aveva avuta il re laggi\u00f9\". La guerra contro la Scozia impegnava l'intero regno, e la regina era \"terribilmente occupata a realizzare stendardi, vessilli e insegne\" al palazzo di Richmond. Gli scozzesi invasero l'Inghilterra e, il 3 settembre, la regina ordin\u00f2 a Thomas Lovell di procedere all'arruolamento nelle contee dell'Inghilterra centrale.\nAnna Bolena e gli anni del divorzio.\nNel 1525, Enrico VIII si innamor\u00f2 di Anna Bolena, una dama di compagnia della regina Caterina che era pi\u00f9 giovane di lui di almeno 10 o 17 anni (la sua data di nascita precisa \u00e8 sconosciuta). Egli cominci\u00f2 a corteggiarla, e Caterina, all'epoca, oltre a essere precocemente invecchiata e di salute cagionevole, era ormai entrata in menopausa e non era pi\u00f9 in grado di avere figli. Il re cominci\u00f2 a pensare che il suo matrimonio fosse maledetto e credette di trovarne conferma nella Bibbia, in un passo del Levitico che dice che, se un uomo sposa la moglie del fratello, saranno destinati a non avere figli.\nAnche qualora il matrimonio con Arturo non fosse mai stato consumato, l'interpretazione che Enrico trasse da quel passo biblico comportava necessariamente che il loro matrimonio era un errore agli occhi di Dio, e il fatto - rilevato dallo stesso Enrico - che il papa al tempo del matrimonio della coppia avesse avuto o meno il diritto di scavalcare quel particolare impedimento nelle Sacre Scritture divenne uno dei punti di forza nella campagna del re per ottenere un annullamento dal papa regnante, Clemente VII (1523-34).\n\u00c8 possibile che Enrico stesse pensando all'annullamento gi\u00e0 da tempo, ed \u00e8 altamente probabile che esso gli fosse suggerito dal proprio disperato bisogno di un erede. Infatti, prima che il padre di Enrico, Enrico VII, venisse incoronato, l'Inghilterra era stata dilaniata dalle pretese al trono delle due casate rivali di Lancaster e York, e probabilmente il re desiderava evitare incertezze nella successione.\nEnrico desiderava perseguire nell'intento di ottenere l'annullamento. Il cardinale Thomas Wolsey e l'inviato papale cardinale Campeggio, in accordo con il re e su suggerimento dello stesso pontefice, provarono a convincere la regina a risolvere la questione ritirandosi in convento, decisione che avrebbe sciolto il matrimonio con Enrico e sarebbe stata reputata da tutte le parti in causa un onorevole compromesso:\nTale proposta, ancorch\u00e9 presentata con pretesti di riguardo anche in considerazione della sua salute e della sua et\u00e0 e con ogni rassicurazione circa il suo benessere materiale, provoc\u00f2 l'ira della sovrana, che rispose: \"Dio non mi chiam\u00f2 mai per il monastero, io sono la vera e legittima moglie del re\". Il re ripose le sue speranze in un appello al papato, agendo indipendentemente dal cardinale Wolsey, a cui non disse nulla dei propri progetti. William Knight, segretario del re, fu mandato dal papa per intentare la causa dell'annullamento, per il fatto che la dispensa di Giulio II era stata ottenuta con false pretese.\nAllontanamento e morte.\nDopo il divorzio, Caterina venne trasferita nel maniero di Ampthill nel Bedfordshire, dove ebbe notizia delle nozze tra Enrico e Anna Bolena, celebrate segretamente nel gennaio 1533, quando Anna era probabilmente incinta di alcune settimane. Il 23 maggio 1533, l'arcivescovo Thomas Cranmer dichiar\u00f2 ufficialmente la nullit\u00e0 del matrimonio con Enrico e da quel momento Caterina torn\u00f2 a essere solo \"principessa vedova di Galles\", lo stesso titolo che le era stato attribuito dopo la morte di Arturo Tudor.\nDopo un breve soggiorno nel maniero di Buckden, Caterina fu infine trasferita nel castello di Kimbolton, nel Cambridgeshire, dove trascorse gli ultimi tre anni di vita, senza pi\u00f9 poter rivedere la figlia Maria e persistendo nel rifiuto di riconoscere le seconde nozze di Enrico.\nDi salute sempre pi\u00f9 malferma, Caterina mor\u00ec a mezzogiorno del 7 gennaio 1536, tra le braccia dall'amica e dama di compagnia Mar\u00eda de Salinas, dopo aver ricevuto i sacramenti. Le sue ultime parole furono: \"In manus tuas, Domine, commendo spiritum meum\" ovvero \"Signore, nelle tue mani affido il mio spirito\". L'ambasciatore imperiale Eustace Chapuys si era recato al suo capezzale per alcuni giorni ma, sperando che la donna potesse riprendersi, era subito ripartito per Londra.\nNel suo testamento, Caterina supplic\u00f2 re Enrico di assicurare una dote alle proprie dame e concluse \"vi assicuro che i miei occhi desiderano posarsi su di Voi pi\u00f9 che su qualsiasi altra cosa\".\nNonostante voci insistenti parlassero di un avvelenamento, \u00e8 probabile che la causa del decesso sia da attribuire a un sarcoma al cuore, che, durante il processo di imbalsamazione, apparve di colorito nerastro e coperto di escrescenze, compatibili con delle metastasi. Alla notizia della morte di Caterina pare che Anna Bolena o, secondo Chapuys, Enrico, si vest\u00ec di giallo il che fu ritenuto inaccettabile.\nI funerali di Caterina ebbero luogo il 29 gennaio 1536 e la salma della regina fu sepolta nella Cattedrale di Peterborough, nel Cambridgeshire, in una sobria tomba tuttora esistente. Lo stesso giorno, Anna Bolena ebbe un aborto spontaneo, probabilmente il secondo o il terzo, in seguito al quale cadde definitivamente in disgrazia presso il sovrano.\nUna leggenda popolare vuole che dopo la decapitazione di Anna Bolena, avvenuta il 19 maggio dello stesso anno, i ceri posti presso la tomba di Caterina si fossero accesi da soli."}
{"id": "21636", "revid": "21079", "url": "https://it.wikipedia.org/wiki?curid=21636", "title": "Classificazione delle ricerche (matematica)", "text": ""}
{"id": "21640", "revid": "92723", "url": "https://it.wikipedia.org/wiki?curid=21640", "title": "Papa Paolo IV", "text": "Biografia.\nGian Pietro Carafa nacque il 28 giugno 1476 a Capriglia, in Irpinia, da Giovanni Antonio dei conti Carafa della Stadera, una delle pi\u00f9 nobili famiglie del Regno di Napoli, e da Vittoria Camponeschi, figlia di Pietro Lalle, V e ultimo conte di Montorio, e di Donna Maria Pereira de Noronha, portoghese; fu il terzo di nove figli. La famiglia affid\u00f2 la sua educazione allo zio cardinale Oliviero Carafa, raffinato cultore di lettere e mecenate, che lo avvi\u00f2 allo studio del greco e dell'ebraico.\nNotate le sue qualit\u00e0, lo introdusse alla corte del pontefice Alessandro VI. Prest\u00f2 servizio dapprima come cameriere pontificio, poi fu protonotario apostolico. Quando lo zio Oliviero, vescovo di Chieti, lasci\u00f2 la cattedra episcopale, al suo posto fu nominato il nipote Gian Pietro. Egli fu consacrato il 18 settembre 1505. L'anno successivo prese possesso della diocesi e vi rimase fino al 1513.\nTorn\u00f2 a Roma per partecipare al Concilio Lateranense V, poi fu impegnato in missioni diplomatiche in Inghilterra (dove conobbe Erasmo da Rotterdam), nelle Fiandre e in Spagna. Durante il breve regno di papa Adriano VI (1522-23) partecip\u00f2 alla riforma della Curia romana avviata dal pontefice olandese.\nNel 1524, Clemente VII permise al Carafa di rinunciare ai suoi benefici e di entrare nell'Oratorio del Divino Amore, a Roma: qui conobbe Gaetano Thiene, con cui decise di fondare l'ordine dei Chierici regolari teatini (dal nome latino della citt\u00e0 di Chieti, \"Teate\"). Nel 1527 scamp\u00f2 al Sacco dei Lanzichenecchi e si rifugi\u00f2 a Venezia, dove rimase fino al 1534.\nAppoggi\u00f2 la decisione di papa Paolo III (1534-1549) di convocare un concilio ecumenico. Richiamato a Roma da Paolo III, fu creato cardinale (1536) e inserito nella commissione di riforma della Curia romana, che nel 1537 produsse un importante e inattuato documento, il \"Consilium de Emendanda Ecclesia\".\nIl 7 gennaio 1538 entr\u00f2 nella Commissione incaricata di preparare il Concilio ecumenico. La commissione fu ampliata con l'ingresso di nuovi cardinali; anche le tematiche da affrontare furono ampliate, includendo la riforma della Curia romana e dei suoi funzionari (27 agosto 1540).\nTra i due schieramenti in cui si divideva il collegio cardinalizio dell'epoca, gli intransigenti (intenzionati a reprimere qualsiasi forma di eresia) e gli spiritualisti, il Carafa si colloc\u00f2 tra i primi. Rispetto alle due grandi potenze europee dell'epoca, l'impero e il regno di Francia, si schier\u00f2 col partito francofilo. Nel 1542 il Carafa riusc\u00ec a ottenere da Paolo III l'istituzione della \"Congregazione della sacra romana e universale Inquisizione\" (bolla \"Licet ab initio\" del 21 luglio 1542). Fino ad allora l'inquisizione era stata gestita dalle singole diocesi (escluso il Regno di Spagna). Il provvedimento creava un organismo centralizzato incaricato di vigilare sulle questioni della fede e della difesa della Chiesa dalle eresie. Lo stesso Carafa ne fu il primo presidente.\nPartecip\u00f2 al Concilio di Trento (1545-1563) e a tre conclavi.\nIl conclave del maggio 1555.\nIl conclave si tenne dal 15 al 23 maggio 1555. Vi parteciparono 56 cardinali (secondo Salvador Miranda), oppure 44-45 cardinali (secondo John Paul Adams ).\nEletto all'et\u00e0 di 79 anni, Paolo IV fu il pi\u00f9 anziano pontefice alla data dell'elezione dai tempi di papa Gregorio XII (circa 1335-1417), che fu papa fino all'et\u00e0 di 80 anni.\nPrima di lui, l'ultimo pontefice proveniente dal Regno di Napoli era stato papa Innocenzo VII (circa 1336-1406), nato a Sulmona.\nIl pontificato.\nL'Inquisizione romana.\nGi\u00e0 nel periodo in cui presiedeva la Congregazione del Sant'Uffizio, il cardinale Carafa aveva promosso e in parte anche condotto processi per eresia che coinvolsero grandi personalit\u00e0 della Chiesa di allora. Particolare attenzione fu rivolta al circolo dei cosiddetti Spirituali, presenti all'interno della Chiesa, che sostenevano tesi vicine a quelle dei protestanti; tra questi erano Giovanni Morone e Vittore Soranzo. Si erano raccolti corposi, per cos\u00ec dire, \"dossier\" anche su diversi cardinali (tra cui l'arcivescovo di Canterbury Reginald Pole), ma il processo era stato bloccato da papa Giulio III (1550-1555), contrario a una politica cos\u00ec repressiva nei confronti dei vertici della Chiesa.\nUna volta diventato papa, uno dei suoi primi provvedimenti fu volto a innalzare l'Inquisizione a organo di governo della Chiesa a tutti gli effetti. Diventarono di competenza del tribunale del Sant'Uffizio anche la repressione degli abusi ecclesiastici (come ad esempio il cumulo di benefici) e la riforma della Curia romana. Il raggio d'azione del tribunale si allarg\u00f2 quindi, dal solo ambito dottrinale fino a quello politico e amministrativo. Il papa presenzi\u00f2 di persona a molte riunioni della Congregazione. Nomin\u00f2 Grande Inquisitore il cardinale Michele Ghislieri. Il pontefice lo incaric\u00f2 di riprendere i vecchi \u201cdossier\u201d: furono riaperti processi gi\u00e0 conclusi e ne vennero inaugurati di nuovi.\nUno dei vescovi che si trov\u00f2 a dover affrontare un secondo processo fu Vittore Soranzo, gi\u00e0 condannato una prima volta e che aveva da anni perso ogni potere nella diocesi di Bergamo, sostituito da un vicario nominato dal Sant'Uffizio. Non sono ben chiari i contorni di questo secondo processo del 1556-1557, per via della carenza di fonti, ma sappiamo che Soranzo, richiamato pi\u00f9 volte a Roma, non si pot\u00e9 presentare perch\u00e9 gravemente ammalato. Morir\u00e0 infatti il 13 maggio 1558, pochi giorni dopo la conclusione del processo, che lo aveva condannato alla privazione del vescovado.\nUn'altra vittima illustre della campagna di repressione avviata dal pontefice fu il cardinale Giovanni Morone, nel 1555 avversario del pontefice nel conclave che port\u00f2 alla sua elezione. Il 31 maggio 1557 Paolo IV lo fece arrestare e imprigionare in Castel Sant'Angelo sotto l'accusa di essere un sostenitore dell'eresia luterana. Sottoposto a processo, Morone riottenne la libert\u00e0 soltanto dopo la morte di Paolo IV.\nNon furono solo queste importanti personalit\u00e0, protagoniste della corrente \"moderata\" e \"riformata\" del cattolicesimo cinquecentesco a essere processate durante il pontificato di Paolo IV: la sua fu infatti un'operazione molto pi\u00f9 estesa e capillare. Solo per citare alcuni altri vescovi inquisiti: Alberto Duimio, vescovo di Veglia, Andrea Centanni, vescovo di Limassol, Pietro Antonio Di Capua, arcivescovo di Otranto ed Egidio Foscarari, vescovo di Modena. Sotto il suo pontificato, Pomponio Algieri, studente dell\u2019Universit\u00e0 di Padova estradato dalla Repubblica di Venezia, rifiutatosi di abiurare la fede protestante, fu giustiziato a Piazza Navona a Roma, il 19 agosto 1556, per immersione in una caldaia d'olio bollente, pece e trementina.\nIl pontefice cerc\u00f2 anche di introdurre l'inquisizione in Francia, scontrandosi per\u00f2 con l'opposizione del Parlamento parigino.\nNel 1557 l'Inquisizione istitu\u00ec l'elenco delle pubblicazioni a stampa di cui la Santa Sede vietava la diffusione, chiamato \"Index librorum prohibitorum\" (Indice dei libri proibiti). Il papa non approv\u00f2 la prima edizione, uscita quell'anno, concedendo il \"placet\" alla seconda stesura, pubblicata il 30 dicembre 1558. Le proibizioni erano divise in tre classi: la prima comprendeva una serie di autori la cui produzione era proibita in toto, la seconda riguardava le singole opere condannate (ma non gli autori); la terza conteneva a sua volta tre tipologie di opere: a) i volumi \"anonimi\", cio\u00e8 quelli che non recassero indicazioni tipografiche; b) le opere che non avevano ricevuto il permesso ecclesiastico; c) tutti i libri di astrologia e magia. In tutto, considerando anche gli errori dei compilatori, l'Indice comprendeva 904 titoli. Tra i nomi di autori che vengono oggi riconosciuti come figure importanti della cultura europea, vi \u00e8 anche quello di Erasmo da Rotterdam.\nAll'indice era allegata una lista di 45 edizioni di Bibbie e Nuovi Testamenti proibiti, nonch\u00e9 di stampatori messi al bando.\nL'Indice promulgato sotto Paolo IV (detto quindi \"paolino\") \u00e8 estremamente pi\u00f9 severo di quelli dei suoi successori, a cominciare da quello promosso da papa Pio IV (detto \"tridentino\", poich\u00e9 discusso durante il Concilio di Trento).\nProvvedimenti verso gli ebrei.\nPaolo IV interruppe il tradizionale rapporto di tolleranza tra la Chiesa cattolica e gli ebrei. Con la bolla \"Cum nimis absurdum\" del 14 luglio 1555, il pontefice revoc\u00f2 tutti i diritti concessi agli ebrei romani e ordin\u00f2 l'istituzione del ghetto, chiamato \"Serraglio degli ebrei\". Gi\u00e0 presente a Venezia e in altre citt\u00e0 europee, fu il primo dello Stato Pontificio. Gli ebrei vennero costretti a vivere reclusi in una specifica zona del rione Sant'Angelo. A Firenze Cosimo I de' Medici fece costruire il ghetto ebraico nella zona del Mercato Vecchio, l'attuale Piazza della Repubblica, in ottemperanza agli ordini pontifici.\nSuccessivamente, anche in altre citt\u00e0 dello Stato pontificio gli ebrei furono rinchiusi in ghetti e obbligati a portare un cappello giallo per essere riconoscibili (e un velo giallo per le donne). Paolo IV invi\u00f2 ad Ancona due commissari straordinari con l'ordine di arrestare e processare tutti gli ebrei apostati. I marrani imprigionati furono sottoposti a processo dal tribunale dell'Inquisizione e alcuni furono condannati al rogo (altri furono condannati sui remi delle galee a vita): dopo essere stati torturati, venticinque marrani furono bruciati ad Ancona tra marzo e giugno del 1556.\nRelazioni con i monarchi europei.\nRe di Spagna.\nPaolo IV apparteneva al partito filofrancese; considerava quindi la Spagna un regno ostile. Nel 1555 strinse un'alleanza segreta con il re di Francia Enrico II allo scopo di liberare il Sud Italia dal predominio spagnolo. L'alleanza segreta fu formalizzata il 15 dicembre 1555 mediante la sottoscrizione di un trattato nel quale il re di Francia si impegn\u00f2 a fornire allo Stato Pontificio un esercito di uomini. In luglio il pontefice revoc\u00f2 la legazione del cardinale Scipione Rebiba, facendolo tornare da Madrid.\nRe Filippo II (che in Italia possedeva, oltre al Regno di Napoli anche il Ducato di Milano e proteggeva la signoria dei Medici a Firenze) decise di giocare d'anticipo: invi\u00f2 in difesa di Napoli un esercito guidato da Fernando \u00c1lvarez de Toledo, grande di Spagna. L'esercito invase lo Stato Pontificio giungendo a conquistare rapidamente gran parte della campagna romana e il 18 a far cadere anche Ostia. Pur costretto all'armistizio, il pontefice non esit\u00f2 a favorire il precipitare degli eventi invocando un intervento francese in funzione antispagnola, che si verific\u00f2 nel gennaio 1557. La reazione francese non ebbe successo, ma gli elevati costi della guerra indussero la Spagna a concludere la pace in breve tempo. Il trattato fu siglato a Cave (vicino a Palestrina) il 12 settembre 1557.\nIn esso Paolo IV riconosceva Filippo II come cattolicissimo sovrano di Spagna, rinunciava all'alleanza con la Francia e dichiarava la neutralit\u00e0 dello Stato della Chiesa. La pace di Cave sanc\u00ec una svolta nella politica pontificia di Paolo IV: la fine dell'alleanza con la Francia e l'inizio del suo avvicinamento alla Spagna.\nImperatore del Sacro Romano Impero.\nPaolo IV osteggi\u00f2 apertamente Carlo V d'Asburgo (1500-1558), precludendo fin dall'inizio del suo pontificato ogni possibilit\u00e0 di stringere accordi con l'imperatore. Il pontefice condann\u00f2 la pace di Augusta (passata alla storia con la celebre locuzione latina \"cuius regio, eius religio\") siglata il 25 settembre 1555 tra Carlo V e l'alleanza dei principi protestanti (riuniti nella Lega di Smalcalda). Tale accordo sanciva la coesistenza del luteranesimo e del cattolicesimo negli stati tedeschi.\nNel 1556 Carlo V, che riuniva in s\u00e9 la corona iberica e il trono imperiale, lasci\u00f2 la prima al figlio Filippo II e il secondo al fratello Ferdinando I. Al momento del delicato passaggio, Paolo IV elev\u00f2 la sua protesta contestandone la legittimit\u00e0: l'imperatore non si era consultato prima con il pontefice.\nDue anni dopo, nel 1558, mantenne la sua protesta considerando l'elezione imperiale invalidata dalla partecipazione dei principi elettori protestanti.\nRe d'Inghilterra.\nL'avversione di Paolo IV per la Spagna port\u00f2 a un peggioramento delle relazioni con l'Inghilterra, sul cui trono sedeva Maria I Tudor, moglie di Filippo II di Spagna. Nel 1555 il pontefice revoc\u00f2 a Edoardo VI d'Inghilterra la titolarit\u00e0 del Regno d'Irlanda, considerandolo usurpato dal monarca inglese, e l'assegn\u00f2 a Filippo II (bolla \"Illius per quem\").\nPer risolvere la crisi creata in Inghilterra dopo lo scisma provocato da Enrico VIII, con il clero diviso in due tra sacerdoti ordinati da Enrico VIII e sacerdoti di persuasione cattolica, il 20 giugno 1555 Paolo IV pubblic\u00f2 la bolla \"Praeclara Charissimi\" a mezzo della quale impose l'ordinazione dei sacerdoti dai vescovi e la nomina dei vescovi da parte del papa.\nDopo la morte di Maria I Tudor, avvenuta il 17 novembre 1558, si ruppe definitivamente il legame tra la Santa Sede e la Corona d'Inghilterra.\nMorte e sepoltura.\nPaolo IV mor\u00ec all'et\u00e0 di 83 anni la sera del 18 agosto 1559. Fu sepolto inizialmente nell'antica basilica di San Pietro in Vaticano. L'aver sviluppato l'Inquisizione gli port\u00f2 il rancore del popolo romano, che all'indomani della morte ne decapit\u00f2 la statua in Campidoglio.\nNel 1565 le sue spoglie furono tumulate nella Basilica di Santa Maria sopra Minerva.\nConcistori per la creazione di nuovi cardinali.\nPapa Paolo IV durante il suo pontificato ha creato 19 cardinali nel corso di 4 distinti concistori.\nDiscendenza.\nAntonio ebbe un figlio, Alfonso (1540-1565), che mor\u00ec in giovane et\u00e0.\nUn altro fratello di Paolo IV, Giovanni Francesco Carafa, ebbe come figlio secondogenito Diomede (1492-1560), che lo stesso Paolo IV cre\u00f2 cardinale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "21644", "revid": "1846281", "url": "https://it.wikipedia.org/wiki?curid=21644", "title": "Campionato mondiale di calcio 1978", "text": "Il Campionato mondiale di calcio FIFA 1978 o Coppa del Mondo FIFA 1978 (in spagnolo: Copa Mundial de la FIFA 1978, in inglese: 1978 FIFA World Cup), noto anche come Argentina 1978, \u00e8 stata l'undicesima edizione del campionato mondiale di calcio per squadre nazionali maggiori maschili, organizzato dalla FIFA ogni quattro anni.\nIl torneo venne vinto dai padroni di casa dell', i quali il 25 giugno 1978 sconfissero per 3-1 i dopo una drammatica partita, terminata ai tempi supplementari.\nIl campionato del mondo fu caratterizzato da un buon livello tecnico generale, ma si svolse in un ambiente fortemente nazionalistico e in un'atmosfera cupa e tesa a causa della situazione politico-sociale presente in Argentina dopo l'instaurazione nel 1976 di un oppressivo regime militare. La giunta al potere diresse direttamente l'organizzazione della manifestazione, sfrutt\u00f2 propagandisticamente i mondiali di calcio per rafforzare la propria autorit\u00e0 e per dare una dimostrazione di efficienza. La vittoria dell'Argentina, non priva di polemiche e contestazioni, esalt\u00f2 il nazionalismo della popolazione e diede prestigio indirettamente anche al regime militare.\nAssegnazione.\nNel 1953 la FIFA aveva preso la decisione di alternare ogni quattro anni l'assegnazione dei campionati mondiali tra Europa e Sud America. Questo su sollecitazione di Antonio Rotili, rappresentante dell'Argentina all'interno dell'organizzazione calcistica mondiale e strettamente legato al presidente Juan Domingo Per\u00f3n. Alla riunione della FIFA a Berna del 1954 Rotili richiese ufficialmente l'assegnazione all'Argentina dei mondiali previsti per il 1962, ma l'organizzazione calcistica rinvi\u00f2 la decisione al 1956. Questo venne poi assegnato a sorpresa al Cile e, forse, fu decisiva la spinta del Brasile, che non vedeva di buon occhio l'assegnazione dell'evento agli storici rivali argentini.\nNel 1964 la FIFA si riun\u00ec a Tokyo e si accesero vivaci discussioni tra i rappresentanti del Messico e dell'Argentina riguardo all'assegnazione del mondiale del 1970, che sarebbe spettato nuovamente a un paese sudamericano. I dirigenti calcistici del Messico e dell'Argentina raggiunsero per\u00f2 un accordo: la nazione sconfitta nell'assegnazione del 1970 sarebbe diventata automaticamente la candidata sudamericana per il 1978. Le votazioni finali decretarono la vittoria del Messico, che quindi ricevette l'organizzazione dei campionati mondiali del 1970; nella medesima circostanza il presidente della FIFA, il britannico Stanley Rous, afferm\u00f2 ufficialmente che l'Argentina avrebbe quindi organizzato i campionati del 1978.\nLe prime richieste dell'Argentina negli anni '50 avevano ricevuto il forte supporto politico del presidente Per\u00f3n, che, pur non essendo un appassionato di calcio, intendeva sfruttare propagandisticamente la manifestazione internazionale. Tuttavia, nel 1964, nel momento cio\u00e8 dell'assegnazione, Per\u00f3n era gi\u00e0 da molti anni in esilio: in Argentina era infatti al potere un governo formalmente democratico guidato da Arturo Illia. La vita politica dell'Argentina peraltro si svilupp\u00f2 in modo estremamente turbolento negli anni seguenti, con un succedersi di governi militari seguiti nel 1973 dal clamoroso ritorno al potere di Per\u00f3n. Il dittatore mor\u00ec per\u00f2 l'anno seguente e la presidenza venne assunta dalla seconda moglie, Isabelita. In quegli anni l'organizzazione dei mondiali previsti per il 1978 venne portata avanti dalla cosiddetta Commissione Organizzatrice dei Mondiali diretta da Jos\u00e9 L\u00f3pez Rega, influente dirigente peronista, e da Pedro Eladio V\u00e1squez, segretario dello sport nel governo di Isabelita Per\u00f3n. Il governo peronista previde un costoso programma di costruzioni di strutture sportive e moltiplic\u00f2 i comitati e le personalit\u00e0 impegnate in qualche modo nell'organizzazione del mondiale; si evidenziarono inefficienze organizzative e una scarsa considerazione per i costi economici del programma.\nL'organizzazione da parte del regime militare.\nGli eventi del 24 marzo 1976 cambiarono completamente la situazione politica argentina e influirono in modo decisivo sull'organizzazione e sullo svolgimento dei mondiali. L'assunzione del potere da parte della giunta militare e l'instaurazione di un regime terroristico basato sulla repressione, sulla detenzione in strutture segrete, sulla tortura e sull'eliminazione fisica dei presunti oppositori politici ebbero profonde ripercussioni in tutti i campi della vita sociale argentina, provocando una rivalutazione generale del programma organizzativo dei campionati del mondo. In un primo momento il presidente del Consiglio dell'Imprenditoria Argentina (CEA), Jos\u00e9 Alfredo Mart\u00ednez de Hoz, che era stato incaricato di studiare una riforma economica di tipo neoliberista, e lo stesso presidente della giunta militare, il generale Jorge Videla, poco informato di calcio, non sembrarono intenzionati a investire grandi mezzi finanziari nei mondiali. Fu l'ammiraglio Emilio Massera, che, al contrario, evidenzi\u00f2 l'importanza politico-propagandistica che avrebbe potuto avere per il regime militare lo svolgimento regolare e ordinato dei campionati in Argentina.\nIl 12 luglio 1976 venne creato ufficialmente l'EAM 78 (\"Ente Aut\u00e1rquico Mundial '78\"), l'organismo incaricato dal regime militare di coordinare e dirigere tutti i lavori e le attivit\u00e0 collegate con l'organizzazione dei mondiali. La legge 21.349, che istituiva l'EAM, stabil\u00ec espressamente che i campionati sarebbero stati considerati evento di primario \u00abinteresse nazionale\u00bb. L'EAM 78 godeva di ampi poteri, controllava autonomamente i fondi ritenuti necessari e poteva dichiarare ogni spesa \u00aburgenza legittimata\u00bb; di conseguenza, l'erogazione dei fondi veniva automaticamente autorizzata dalle autorit\u00e0 governative. Con tale meccanismo i costi della manifestazione divennero molto elevati; pur non essendo disponibili calcoli precisi, alcune fonti hanno riportato che le spese salirono dai 100 milioni di dollari inizialmente previsti fino a 520 milioni di dollari, una cifra oltre cinque volte superiore a quella impiegata dalla Spagna nel 1982 per organizzare il proprio campionato mondiale.\nIl primo presidente dell'EAM 78 fu il generale Omar Actis, che tuttavia venne ucciso in un attentato di guerriglieri montoneros il 19 agosto 1976. Il suo successore fu il generale Antonio Luis Merlo, ma in realt\u00e0 il vero dirigente dell'organizzazione dei mondiali fu fin dall'inizio il capitano di vascello Carlos Lacoste, ufficiale di marina strettamente legato all'ammiraglio Massera. Lacoste, dopo aver assunto il controllo del calcio argentino sostituendo la dirigenza dell'AFA e inserendo alla presidenza il fidato Alfredo Cantilo, diresse tutta l'organizzazione ed ebbe larga autonomia nella gestione dei fondi in base al decreto 1820 firmato dal generale Videla, che svincolava l'EAM 78 dai controlli ministeriali previsti per legge.\nI lavori previsti e portati a termine dall'EAM 78 per i campionati mondiali miravano a fornire agli osservatori internazionali un'immagine di efficienza, di ordine e di tranquillit\u00e0 dell'Argentina sotto il regime militare. Compresero la ristrutturazione degli stadi di Buenos Aires e di Rosario, la costruzione dei nuovi stadi di C\u00f3rdoba, di Mar del Plata e di Mendoza, il rafforzamento delle infrastrutture e delle strutture di accoglienza per tifoserie e turisti stranieri, la distruzione per motivi di immagine del quartiere degradato del \"Bajo Belgrano\" e l'attivazione delle telecomunicazioni via satellite. Venne anche creata, dalla trasformazione di Canal 7, la nuova emittente televisiva ATC (\"Argentina Televisora Color\"). Il vicepresidente della FIFA, il potente dirigente del calcio tedesco, Hermann Neuberger, si rec\u00f2 in Argentina e diede il suo pieno sostegno agli organizzatori, affermando che \u00abil cambio di governo\u00bb non avrebbe affatto influito negativamente e che \u00abnon esistevano premesse migliori\u00bb per lo svolgimento dei campionati. La giunta militare decise, per motivi di convenienza economica e per evitare penalizzazioni da parte di societ\u00e0 commerciali estere, di mantenere il logo originale della manifestazione, che tuttavia riprendeva il caratteristico gesto con le mani di Per\u00f3n durante la manifestazioni di piazza; questo fu creato gi\u00e0 nel 1974.\nMentre dispiegava una notevole efficienza organizzativa e faceva ogni sforzo per diffondere a livello internazionale un'immagine rassicurante del Paese, il regime militare non aveva per\u00f2 affatto interrotto, e neppure rallentato, il suo terroristico programma di repressione. Al contrario, a maggio e a giugno 1978, quindi poco prima e durante il torneo, aumentarono le uccisioni e i sequestri nelle sezioni clandestine di detenzione; le operazioni repressive si svolsero per\u00f2 con la massima attenzione alla segretezza. Uno dei pi\u00f9 micidiali centri di detenzione segreti, l'ESMA diretto dalla Marina militare, era dislocato a poca distanza dallo stadio \"Monumental\" di Buenos Aires; dalle testimonianze posteriori dei superstiti risulta che i militari sospendevano le torture prima delle partite dell'Argentina e anche i detenuti ascoltavano le gare alla radio; i procedimenti violenti riprendevano dopo la fine degli incontri; sembra che anche i cosiddetti \"voli della morte\" si fossero interrotti durante le gare della nazionale padrona di casa.\nControversie.\nIniziative di boicottaggio.\nNonostante le lugubri notizie sulla situazione nel Paese, la FIFA sostenne totalmente i dirigenti argentini nei loro programmi per il torneo, in nome di una presunta autonomia dello sport dalla realt\u00e0 politica contingente. Dopo i lusinghieri giudizi di Hermann Neuberger anche il presidente dell'organizzazione calcistica mondiale, il brasiliano Jo\u00e3o Havelange, diede complete rassicurazioni sulla conferma dell'assegnazione dei campionati. In Argentina erano stati arrestati come sospetti sovversivi i due figli di influenti politici brasiliani; Havelange si interess\u00f2 direttamente con il generale Videla per loro liberazione, che avvenne, in cambio per\u00f2 della certezza di poter ospitare l'evento: \u00ablei ha la mia parola [...] la FIFA non metter\u00e0 in dubbio l'Argentina come organizzatrice, e avrete tutto il nostro appoggio\u00bb.\nMalgrado l'efficace campagna propagandistica del regime, a livello internazionale filtravano, pur con molte difficolt\u00e0, notizie sempre pi\u00f9 inquietanti sui crimini della giunta militare argentina. Queste suscitarono crescenti preoccupazioni, soprattutto negli ambienti della sinistra europea, e provocarono le prime posizioni dubbiose sull'opportunit\u00e0 di giocare quel \"mundial\". In Francia venne costituito, da esuli argentini e da personalit\u00e0 francesi principalmente di sinistra, il COBA, \"Comit\u00e9 pour l'Organisation para le Boycott de l'Argentine de la Coupe du Monde\", che promosse una campagna contro la giunta militare e i campionati mondiali. Il partito socialista francese appoggi\u00f2 l'iniziativa, che venne supportata da personaggi del mondo artistico e culturale; per sostenere il boicottaggio vennero creati anche manifesti e altro materiale propagandistico. Un altro paese in cui si svilupparono proteste contro la dittatura e nuove proposte di ostruzionismo furono i Paesi Bassi, dove era attivo lo SKAN, un'organizzazione costituita per sostenere gli esuli argentini e per sollecitare il boicottaggio totale. In Svezia era invece in corso una campagna d'opinione contro l'Argentina dei militari gi\u00e0 dopo la scomparsa a Buenos Aires, nel gennaio 1977, della diciassettenne Dagmar Hagelin.\nIn realt\u00e0, le iniziative non ottennero i risultati sperati, perch\u00e9 la giunta argentina e l'EAM 78 svilupparono un complesso ed efficace programma pubblicitario. Questo venne messo in pratica dalla societ\u00e0 specializzata statunitense Burson Marsteller, che descriveva gli esuli e i contestatori come \u00abantiargentini\u00bb, mentre il giornalismo nazionale si prest\u00f2 quasi totalmente a supportare le parole d'ordine del regime, descrivendo il Paese come \u00abtranquillo, ordinato, pulito\u00bb e finalmente libero dagli eccessi dei \u00absovversivi\u00bb; anche noti personaggi dello sport argentino furono mobilitati per pubblicizzare i mondiali del regime. A livello internazionale prevalse comunque il disinteresse per le iniziative di boicottaggio: nei Paesi Bassi la federazione calcistica aveva gi\u00e0 deciso di partecipare all'evento e l'ambasciatore olandese a Buenos Aires descrisse il generale Videla come \u00abun uomo di buona volont\u00e0, un uomo onesto fino al midollo\u00bb, mentre i giornali conservatori francesi appoggiarono l'Argentina \u00abin guerra con il terrorismo\u00bb; i progressisti, al contrario, promossero il boicottaggio con una petizione firmata, tra gli altri, da Georges Moustaki, Yves Montand, Roland Barthes, Jean-Paul Sartre e Louis Aragon.\nIn Italia il problema del regime argentino e della repressione, in pratica, quasi non esistette: la stampa si limit\u00f2 perlopi\u00f9 a occuparsi del solo lato sportivo e non approfond\u00ec affatto l'analisi della situazione politico-sociale del Paese, se non con poche e marginali eccezioni. Nell'approssimarsi dell'evento, le manifestazioni delle cosiddette Madri di Plaza de Mayo, cominciate nel 1977, furono inizialmente ignorate dai media di massa; la televisione olandese fu la prima a trasmettere un servizio sulla coraggiosa protesta, proprio il giorno dell'inaugurazione dei mondiali, e solo durante il torneo la stampa internazionale cominci\u00f2 a divulgare informazioni e testimonianze riguardo ai cortei dei parenti dei \"desaparecidos\". L'ambasciatore italiano a Buenos Aires aveva appoggiato fin dall'inizio la Giunta e anche le autorit\u00e0 della Chiesa cattolica si erano dimostrate favorevoli al regime. I forti interessi economici delle principali societ\u00e0 italiane e oscuri collegamenti tra i militari argentini e influenti personalit\u00e0 italiane possono, verosimilmente, aver contribuito a minimizzare il problema argentino; anche i comunisti italiani, in linea con la miope politica del partito comunista argentino, considerarono inizialmente i militari come \u00abil male minore\u00bb, di conseguenza non venne mai messa in discussione la partecipazione azzurra al \"mundial\".\nI giocatori non avvertirono la gravit\u00e0 del problema, cio\u00e8 lo svolgimento del massimo torneo calcistico in una nazione sottoposta a una barbara repressione, e in pratica tutti si limitarono ad affermare l'estraneit\u00e0 dello sport dal contesto politico-sociale; perci\u00f2, nessuno si rifiut\u00f2 di prendere parte ai mondiali per motivi connessi alla situazione nel Paese. I casi di cui si discusse all'epoca, a distanza di anni sono stati fortemente ridimensionati: l'olandese Johan Cruijff, il migliore calciatore al mondo in quel periodo, non prese parte alla manifestazione per motivi di sicurezza personale e per stanchezza psico-fisica; Jorge Carrascosa, capitano dell'Argentina, si ritir\u00f2 dal calcio alla vigilia dei mondiali per motivi non strettamente connessi alla politica; infine, il portiere svedese Ronnie Hellstr\u00f6m, di cui si parl\u00f2 a causa di una sua presunta partecipazione alla marcia di Plaza de Mayo, in realt\u00e0 non ebbe alcun incontro con le donne della protesta. Secondo lo scrittore argentino Pablo Llonto, l'unico calciatore che afferm\u00f2 espressamente di rifiutarsi di giocare nell'Argentina della repressione fu il tedesco Paul Breitner.\nLa guerriglia \"montoneros\".\nI guerriglieri montoneros, emanazione dell'ala sinistra del movimento peronista, avevano subito duri colpi a causa della spietata repressione del regime militare ma erano il principale gruppo di lotta armata ancora attivo in Argentina e in grado di opporsi militarmente alla dittatura. I principali dirigenti che erano fuoriusciti all'estero si trovarono quindi di fronte al problema dei campionati del mondo e di quale comportamento assumere durante lo svolgimento della competizione. All'inizio del 1978, durante un incontro a L'Avana, i capi pi\u00f9 importanti, Mario Firmenich, ritenuto il dirigente montonero pi\u00f9 autorevole, Roberto Perd\u00eda, Fernando Vaca Narvaja, Ra\u00fal Yager e Horacio Mendiz\u00e1bal, discussero la strategia del movimento durante l'imminente campionato mondiale.\nIn contrasto con le richieste, provenienti dagli esiliati e dalla maggioranza dei militanti guerriglieri, di appoggiare il boicottaggio totale dei mondiali, la dirigenza montonera, su impulso principalmente di Firmenich, decise di adottare un comportamento elastico e non molto limpido, che alla prova dei fatti si dimostr\u00f2 anche scarsamente efficace. Dopo due ore di discussione, si decise di assumere una posizione favorevole allo svolgimento dei campionati del mondo di calcio e contraria al boicottaggio, verosimilmente credendo in questo modo di assecondare le tendenze prevalenti nella popolazione, nettamente favorevole alla disputa del torneo; nello stesso tempo, per\u00f2, non si proclam\u00f2 una reale sospensione della guerriglia. Durante il periodo dei mondiali, i montoneros avrebbero invece dovuto continuare la lotta armata contro il regime limitandosi ad azioni propagandistiche architettate per \u00absvelare la verit\u00e0 sul regime\u00bb, sperando di attrarre l'attenzione dell'opinione pubblica mondiale e dei mezzi di comunicazione internazionali.\nL'attivit\u00e0 dei montoneros durante i mondiali quindi si concentr\u00f2 su una vasta campagna di propaganda basata su materiali divulgativi, sulla creazione di un contro-mondiale, con un \"controgauchito\", la mascotte montonera alternativa a quella ufficiale, canti di lotta rivoluzionaria adattati al campionato del mondo di calcio, e una serie di conferenze stampa con giornalisti stranieri di dirigenti montoneros rientrati in patria. Oltre a questa attivit\u00e0 di propaganda, Perd\u00eda pianific\u00f2 la cosiddetta \"campagna offensiva tattica\": una serie di attacchi guerriglieri durante il periodo dei campionati che poi furono diretti praticamente in Argentina da Horacio Mendiz\u00e1bal. Il piano di azione montonero prevedeva di evitare accuratamente di colpire le strutture calcistiche, le squadre, i turisti, gli spettatori e le autorit\u00e0 internazionali; vennero proibiti attacchi a meno di 600 metri dagli stadi. Nonostante queste limitazioni i gruppi guerriglieri montoneros eseguirono con successo almeno diciotto attacchi con lanciarazzi RPG-7 che colpirono alcune lugubri strutture della repressione come l'ESMA, comandi dell'esercito, scuole superiori militari, strutture di polizia, perfino la \"Casa Rosada\", residenza del presidente Videla. Questi attacchi tuttavia non ricevettero alcuna pubblicit\u00e0 dai mezzi di comunicazione e in pratica passarono completamente sotto silenzio durante i mondiali.\nIl fallimento dell'azione politico-propagandistica provoc\u00f2 accese polemiche all'interno del movimento montoneros; si diffusero anche voci di possibili accordi segreti conclusi con il regime militare per salvaguardare il pacifico svolgimento del mondiale; alcune fonti affermarono anche di incontri segreti all'estero tra l'ammiraglio Massera e Mario Firmenich durante i quali il dirigente montonero avrebbe ricevuto forti somme di denaro. In particolare furono i famigliari di Elena Holmberg, una diplomatica argentina che nel dicembre 1978 venne sequestrata e uccisa, che divulgarono le notizie del presunto accordo segreto tra Firminich e Massera che la Holmberg avrebbe scoperto e a causa del quale sarebbe stata eliminata. Queste voci peraltro non sono mai state confermate e i dirigenti montoneros hanno sempre recisamente negato di avere avuto contatti con l'ammiraglio Massera.\nFormula.\nLa formula del torneo era la stessa dei campionati del 1974; sarebbero stati formati quattro gruppi eliminatori di quattro squadre ciascuno, numerati da 1 a 4. Al termine della prima fase si sarebbero qualificate le prime due di ogni gruppo; per la classifica dei gruppi in caso di parit\u00e0 di punti sarebbe stata presa in considerazione la differenza reti e, in caso di parit\u00e0 di differenza reti, il numero di gol segnati; in ultima istanza si sarebbe proceduto al sorteggio.\nNella seconda fase sarebbero stati formati due gironi di semifinale di quattro squadre ciascuno, chiamati \"Gruppo A\" e \"Gruppo B\". Nel Gruppo A sarebbero state inserite le prime squadre dei gruppi 1 e 3 e le seconde dei gruppi 2 e 4; nel Gruppo B le prime dei gruppi 2 e 4 e le seconde dei gruppi 1 e 3. I criteri in caso di parit\u00e0 di punti sarebbero stati gli stessi validi per gruppi di qualificazione.\nLe prime classificate dei gironi di semifinale avrebbero disputato la finale per il primo posto, mentre le seconde avrebbero giocato la finale per il terzo posto.\nSorteggio dei gironi.\nIl sorteggio dei gruppi eliminatori venne effettuato a Buenos Aires il 14 gennaio 1978 in diretta televisiva, alla presenza del presidente della FIFA, il brasiliano Jo\u00e3o Havelange, del segretario generale, lo svizzero Helmut K\u00e4ser, e del vicepresidente, il tedesco Hermann Neuberger, il bambino di tre anni Ricardo Teixera Havelange, nipote del presidente della FIFA, estrasse dall'urna i bussolotti dentro cui erano inseriti i biglietti con i nomi della squadre partecipanti.\nAlla vigilia del sorteggio non mancarono insinuazioni sulla presunta scarsa affidabilit\u00e0 e correttezza della metodica adottata: si evocarono precedenti sorteggi affidati a bambini che, con modalit\u00e0 molto semplici, erano stati verosimilmente alterati per favorire la squadra di casa. Di fatto invece, dopo l'estrazione dei cilindri risult\u00f2 che l', testa di serie nel gruppo 1, non era stata affatto favorita: era infatti stata sorteggiata nel suo girone tre forti squadre europee, la , in fase di crescita tecnica e tattica grazie alla presenza di alcuni ottimi giocatori, tra cui soprattutto Michel Platini, la temuta e l'. Il commissario tecnico C\u00e9sar Luis Menotti espresse le sue preoccupazioni e si augur\u00f2 una maggiore \u00abfortuna\u00bb in campo durante il torneo.\nVa detto che l'abbinamento tra Argentina e Italia non fu deciso dal sorteggio: le due squadre erano state infatti inserite nello stesso girone, in fase di definizione delle \"fasce\" di sorteggio. Non esistendo all'epoca un \"ranking\" ufficiale, la FIFA alla vigilia del sorteggio doveva decidere le modalit\u00e0 dell'estrazione, e, soprattutto, scegliere le teste di serie; queste godevano del vantaggio di concordarsi tra loro i gironi, e quindi la sede delle proprie tre partite, nonch\u00e9 del ritiro (importante anche in funzione delle enormi distanze tra le citt\u00e0 argentine). Scontata la presenza come testa di serie dei padroni di casa e dei campioni del mondo in carica della , secondo Havelange a esse avrebbero dovuto aggiungersi i finalisti uscenti, pi\u00f9 il ; dal canto suo Artemio Franchi, presidente UEFA, sosteneva che dovessero invece essere teste di serie le nazionali che avessero vinto almeno un mondiale, e quindi l'Italia al posto degli \"Oranje\".\nFu quindi trovato il compromesso di aggiungere la nazionale italiana come \u00abquinta testa di serie\u00bb, assegnandola in anticipo al girone dell'Argentina: in questo modo l'Italia avrebbe giocato due sfide a Mar del Plata, relativamente vicina alla sede della terza partita, ed era sicura di evitarsi Brasile, Paesi Bassi e Germania Ovest ma anche alcune nazionali \"scomode\" come e ; il \"big match\" tra Argentina e Italia avrebbe inoltre garantito un buon incasso, cos\u00ec come Buenos Aires e Mar del Plata erano le due citt\u00e0 che garantivano la maggior capienza alberghiera, fattore importante per ospitare i tanti argentini di origine italiana che avrebbero seguito la squadra azzurra. Si fece inoltre in modo che non finissero nello stesso girone due squadre latinoamericane, quindi e furono destinate ai gruppi di Germania e Polonia.\nLe squadre vennero cos\u00ec suddivise:\nLa composizione dei gironi che usc\u00ec dalle urne fu la seguente:\nStadi.\nDelle 6 sedi utilizzate, lo stadio nazionale argentino, l'Estadio Monumental di Buenos Aires \u00e8 stato il luogo pi\u00f9 grande e pi\u00f9 utilizzato, ospitando 9 partite in totale, inclusa la finale. Lo stadio Carreras di Cordoba ha ospitato 8 partite, gli stadi di Mendoza, Rosario e Mar del Plata hanno ospitato 6 partite e lo stadio Jose Amalfitani di Buenos Aires ha ospitato 3 partite. Lo stadio Minella di Mar del Plata \u00e8 stato pesantemente criticato a causa del suo pessimo tiro, che \u00e8 stato giudicato \u00abquasi ingiocabile\u00bb; mentre lo stadio Amalfitani di Buenos Aires, lo stadio meno utilizzato per questo torneo, \u00e8 stato elogiato per il suo ottimo piazzamento.\nIl Brasile \u00e8 stato costretto dagli organizzatori del torneo a giocare tutte e tre le sue prime partite del girone a Mar del Plata.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nAlla vigilia della competizione le squadre pi\u00f9 accreditate dalla critica per la vittoria finale erano il Brasile, i Paesi Bassi, la Germania Ovest, campione del mondo uscente, l'Argentina padrona di casa.\nIl Brasile, reduce dal deludente campionato del mondo del 1974 che sembrava aver decretato un importante indebolimento del calcio sudamericano, dal febbraio 1977 era allenato, dopo la sostituzione di Oswaldo Brand\u00e3o, dal nuovo commissario tecnico Cl\u00e1udio Coutinho, personaggio di notevole cultura, tecnicamente molto preparato e profondo conoscitore delle nuove tattiche del football moderno. Pur privo di grandi esperienze calcistiche, Coutinho godeva della piena fiducia del presidente della federazione calcistica brasiliana, l'ammiraglio Heleno Nunes. Il nuovo commissario tecnico procedette a un radicale rinnovamento degli organici della nazionale e degli aspetti tecnico-tattici del gioco della selezione; della formazione del 1974 rimasero in squadra solo il portiere Le\u00e3o e il centrocampista Roberto Rivelino, peraltro in precarie condizioni fisiche; mentre Coutinho confidava nell'apporto decisivo di alcuni giovani calciatori di grande qualit\u00e0 come Reinaldo, Dirceu, Toninho Cerezo, Roberto e Zico; il commissario tecnico inoltre prefer\u00ec rinunciare al centrocampista Falc\u00e3o, preferendo convocare Chic\u00e3o. Una serie di brillanti prestazioni della nuova selezione brasiliana durante una \"tourn\u00e9e\" in Europa sembrarono confermare la forza del Brasile rinnovato di Coutinho.\nI Paesi Bassi erano stati protagonisti della rivoluzione calcistica degli anni 1970, e il loro calcio totale aveva impressionato tecnici e pubblico nello sfortunato mondiale del 1974, ma alla vigilia dei campionati argentini la squadra mostrava segni di involuzione del gioco. La rappresentativa olandese inoltre era priva del fuoriclasse Johann Cruijff che aveva deciso di non partecipare temendo per la propria sicurezza fisica, e dell'ottimo centrocampista Willem van Hanegem che era entrato in contrasto con i compagni per motivi legati ai premi-partita. Il commissario tecnico era l'austriaco Ernst Happel; austero e rigido fautore della disciplina, Happel era un grande esperto di tattica e aveva rafforzato la solidit\u00e0 difensiva della squadra che era ancora imperniata sul nucleo storico della formazione del 1974: Ruud Krol, Johann Neeskens, Rob Rensenbrink e Johnny Rep.\nLa Germania Ovest, campione del mondo uscente, era ancora allenata dall'esperto commissario tecnico Helmut Sch\u00f6n, ma non era pi\u00f9 la squadra quasi imbattibile dei primi anni 1970; dopo aver sfiorato nel 1976 la vittoria anche ai campionati europei, la squadra nazionale tedesca aveva perso alcuni giocatori fondamentali come Gerd M\u00fcller, Wolfgang Overath, Paul Breitner e soprattutto Franz Beckenbauer, giocatore di grande personalit\u00e0 e di notevoli qualit\u00e0 tecniche che aveva preferito trasferirsi negli Stati Uniti. La squadra tedesca che giunse in Argentina tuttavia era ancora una formazione valida e temuta, rafforzata da alcuni giovani di promettenti qualit\u00e0 come Karl-Heinz Rummenigge, Hansi M\u00fcller, Manfred Kaltz.\nL'Argentina era padrone di casa e poteva godere di un entusiastico e caloroso supporto da parte del pubblico, ma la squadra era anche sottoposta a una logorante pressione da parte dell'ambiente calcistico, dell'organizzazione e dello stesso regime militare. Dopo le tante delusioni e le ripetute sconfitte dell'Argentina nella storia dei campionati mondiali, c'erano grandi aspettative di vittoria. Alla vigilia dell'inizio del torneo i giocatori argentini furono ricevuti alla \"Casa Rosada\" dal generale Videla in persona che tenne un discorso dalle connotazioni militaresche in cui il dittatore paragonava i calciatori a una \u00abtruppa da combattimento\u00bb e ad \u00abambasciatori\u00bb, auspicava una vittoria per il \u00abpopolo argentino\u00bb e per il prestigio internazionale argentino; il generale Videla sollecitava quasi la \u00abvittoria a ogni costo\u00bb, incitava i calciatori a \u00absentirsi ed essere realmente vincitori\u00bb, anche se invitava a tenere un comportamento corretto basato sul \"juego limpio\". Dall'autunno 1974 il commissario tecnico dell'Argentina era C\u00e9sar Luis Menotti, soprannominato \"El Flaco\" (il \"secco\"), personalit\u00e0 carismatica e austera che aveva imposto le sue idee e costruito lentamente una nazionale imperniata sulla disciplina, sulla coesione, sul gioco offensivo, sul collettivo. Menotti, iscritto al Partito Comunista Argentino e legato strettamente agli ambienti della sinistra, aveva ugualmente la fiducia dei dirigenti sportivi e godeva di piena autonomia. Egli decise di continuare a svolgere il suo incarico nonostante fosse a conoscenza in parte della situazione del paese e comprendesse come potesse divenire uno strumento del potere, ritenendo di avere un impegno morale nei confronti soprattutto del popolo argentino e dei suoi calciatori.\nMenotti prosegu\u00ec il suo programma con tenacia ed energia; decise di costruire una squadra compatta, estremamente combattiva, priva di individualismi, imperniata su calciatori dal grande spirito agonistico, come Daniel Passarella e Am\u00e9rico Gallego, che giocavano nel campionato argentino; tra i calciatori che militavano all'estero solo Mario Kempes, che giocava in Spagna, venne incluso nella formazione; vennero esclusi Enrique Wolff, Rub\u00e9n Ayala e Osvaldo Piazza, che giocavano in Europa, e anche, nonostante alcune polemiche di stampa, il giovane e promettente Diego Armando Maradona. Norberto Alonso, sostenuto dai dirigenti, venne incluso ma Menotti era intenzionato a metterlo da parte. La rinuncia di Carrascosa, molto amico di Menotti, venne accettata dal commissario tecnico che richiedeva ai suoi giocatori di \u00absacrificare tutto, anche la famiglia\u00bb.\nQualificazioni.\nLe qualificazioni al campionato mondiale di calcio di Argentina 1978 videro l'iscrizione di centosei squadre nazionali, mentre il torneo finale ne prevedeva la partecipazione di sedici. Essendo gi\u00e0 qualificate di diritto l', paese organizzatore e la , campione in carica, erano disponibili solo quattordici posti, che sarebbero stati assegnati alle selezioni nazionali vincitrici dei vari raggruppamenti di qualificazione. Si tratt\u00f2 in assoluto, nel rapporto tra squadre iscritte e posti disponibili, del torneo di pi\u00f9 difficile qualificazione della storia dei mondiali di calcio.\nFurono assegnati otto posti alla zona UEFA, ma a sorpresa mancavano i campioni d'Europa della e, ancora una volta, l'; quest'ultima, inserita nel gruppo 2 con l', fin\u00ec infatti a pari punti con gli \"Azzurri\", ma con una peggior differenza reti. Agevole fu il compito dei e della , mentre particolarmente combattuti furono, oltre al gruppo dell'Italia, i gironi che promossero la , la , la , l' e la . L', che vinse il proprio girone davanti all', dovette invece, come peggior vincente, disputare uno spareggio intercontinentale contro la , vincendolo nettamente. Per il CONMEBOL si qualificarono invece e , mentre per il Nord e Centro America si qualific\u00f2 il , che ebbe il vantaggio di ospitare le partite del girone finale a sei squadre. In Africa la prevalse su ed in un combattuto girone finale a tre, mentre in Asia e Oceania a prevalere fu l'.\nAlla luce di queste partecipazioni ci furono due nazioni esordienti, la Tunisia e l'Iran, invece tre, Francia, Spagna e Ungheria, disputarono il loro ultimo mondiale nel 1966, e l'Austria addirittura nel 1958. Per il resto, a parte Per\u00f9 e Messico assenti dal 1970, tutte le altre erano presenti nell'ultima edizione.\nRiassunto del torneo.\nPrima fase a gironi.\nLa fase iniziale a gironi fece registrare molti risultati inattesi e fece emergere le qualit\u00e0 di alcune squadre poco considerate alla vigilia.\nGruppo 1.\nIl gruppo 1 era composto dall', dall', dall' e dalla .\nQuesto girone era teoricamente il pi\u00f9 difficile ed equilibrato. Gli \"Azzurri\" erano stati clamorosamente eliminati al primo turno nell'edizione 1974, ma dopo quel fallimento avevano intrapreso, con molte difficolt\u00e0 iniziali, un profondo e radicale processo di rinnovamento dei giocatori e soprattutto delle caratteristiche tecnico-tattiche del gioco, per adeguarsi alla rivoluzione calcistica emersa dall'ultima edizione, a opera soprattutto del calcio europeo.\nIl commissario tecnico italiano era ora Enzo Bearzot, che si present\u00f2 con una Nazionale nuova e ricca di giovani, capace di eliminare l' nelle qualificazioni. La squadra era imperniata sull'asse portante del \"\", squadra che in quel momento aveva vinto cinque dei precedenti sette campionati di Serie A: tra i punti fermi c'erano Dino Zoff, Gaetano Scirea, Claudio Gentile, Antonello Cuccureddu, Franco Causio, Romeo Benetti, Marco Tardelli e Roberto Bettega. Alla vigilia della manifestazione non erano tuttavia mancate le polemiche giornalistiche per un presunto decadimento della forma della squadra, che aveva chiuso con un deludente 0-0 tra i fischi del pubblico l'ultima amichevole prima del mondiale giocata contro la a Roma. Bearzot decise quindi \"in extremis\" di modificare la formazione-base, inserendo tra i titolari i giovani Antonio Cabrini in difesa e Paolo Rossi, capocannoniere uscente del campionato italiano, in attacco.\nL'Italia mostr\u00f2 un gioco sorprendentemente brillante e offensivo nelle tre partite del girone, che vinse a punteggio pieno. Inizi\u00f2 battendo la Francia per 2-1 con reti di Rossi e di Renato Zaccarelli, pur avendo subito un gol di Bernard Lacombe dopo pochi secondi dall'inizio della gara, l'Ungheria per 3-1 con gol di Rossi, Bettega e Benetti, e i padroni di casa per 1-0 con la rete di Bettega. L'altra qualificata del girone fu l'Argentina che mostr\u00f2 nelle tre partite grande spirito agonistico, e che fu fortemente sostenuta dal pubblico di casa. Con l'Ungheria gli argentini, nervosi e tesi, subirono nei primi minuti il gol dell'ungherese K\u00e1roly Csap\u00f3, pareggiarono quasi subito con il centravanti Leopoldo Luque ma dovettero attendere la parte finale del secondo tempo per passare in vantaggio (2-1) con Daniel Bertoni. L'arbitro Garrido consent\u00ec un gioco duro ma sostanzialmente corretto fino al 2-1 per l'Argentina, quando i magiari capirono di non averne pi\u00f9 e cominciarono una caccia all'uomo contro i giocatori di casa. Questa culmin\u00f2 con una violenta gomitata rifilata da Tibor Nyilasi (durante un contrasto) all'autore del secondo gol argentino, Norberto Alonso, che non reag\u00ec e continu\u00f2 anzi la gara sanguinando dal naso. L'arbitro, pur essendo molto vicino all'azione, assegn\u00f2 semplicemente un calcio di punizione. Un minuto pi\u00f9 tardi, Andr\u00e1s T\u00f6r\u0151csik, gi\u00e0 ammonito, intervenne in modo molto duro su Am\u00e9rico Gallego disinteressandosi completamente della palla, e fu per\u00f2 espulso. Al 90' S\u00e1ndor Pint\u00e9r rifil\u00f2 un calcione da dietro a Osvaldo Ardiles che rimase a terra frastornato, ma l'arbitro richiam\u00f2 solo verbalmente il numero 10 ungherese, invitandolo alla calma. Durante il recupero per\u00f2, ancora Tibor Nyilasi, graziato in precedenza, rifil\u00f2 una violenta ginocchiata ad Alberto Tarantini, e l'arbitro non pot\u00e9 far altro che mostrargli il cartellino rosso.\nNella seconda gara la squadra allenata dal commissario tecnico C\u00e9sar Luis Menotti fu messa in difficolt\u00e0 anche dalla Francia; al 20' fu annullato un gol all'argentino Ren\u00e9 Houseman per un fuorigioco dubbio, tuttavia le immagini dell'epoca non chiariscono la situazione. Al 28' invece l'Argentina si vide negare un rigore per fallo di Dominique Bathenay, che fu anticipato da Leopoldo Luque (lanciato da Ardiles), ma il guardalinee segnal\u00f2 un fuorigioco di Mario Kempes in realt\u00e0 totalmente passivo (regola introdotta nel 1924 e rimasta sempre in vigore). Al 37' ancora Luque fu lanciato sulla sinistra e venne atterrato appena dentro l'area da Marius Tr\u00e9sor, ma l'arbitro Dubach concesse un calcio di punizione dal limite. Al 45' un rigore concesso per un fallo di mano forse involontario ma evidente commesso nuovamente da Tresor consent\u00ec agli argentini di passare in vantaggio con il capitano Daniel Passarella; nel secondo tempo i francesi ebbero alcune occasioni e pareggiarono con Michel Platini, ma la partita fu decisa a favore dell'Argentina da uno spettacolare gol di Leopoldo Luque con un gran tiro di destro al volo (dopo uno stop e un rimbalzo) da circa 20 metri al 73'. Al 78' Didier Six imbeccato da Michel Platini venne spinto appena fuori area dallo stesso Luque (tornato in ripiegamento difensivo) e cadde all'interno di essa ma l'arbitro non fischi\u00f2. L'Argentina vinse ancora per 2-1.\nLa squadra di casa venne tuttavia sconfitta nella terza gara (ininfluente ai fini della qualificazione) dall'Italia per 1-0, con un gol di Bettega, e quindi si classific\u00f2 seconda nel girone perdendo cos\u00ec il diritto di giocare i successivi incontri a Buenos Aires.\nGruppo 2.\nIl gruppo 2 era composto dalla , dalla , dal e dalla .\nI tedeschi occidentali campioni del mondo in carica evidenziarono un chiaro indebolimento complessivo dopo l'abbandono della nazionale da parte di giocatori di grande qualit\u00e0 quali Franz Beckenbauer e Gerd M\u00fcller. Il 1\u00ba giugno terminarono con un deludente 0-0 la partita inaugurale della manifestazione allo Stadio Monumental di Buenos Aires contro la Polonia, squadra che invece manteneva l'ossatura di fondo della formazione che aveva ben figurato nell'edizione precedente dove si era classificata terza. La prima giornata si chiuse con la prima vittoria di una squadra africana in un Mondiale, cio\u00e8 col 3-1 della Tunisia sul Messico. Quest'ultima squadra venne poi travolta per 6-0 dalla Germania Ovest nella seconda gara, grazie anche a una doppietta del promettente Karl-Heinz Rummenigge, proprio mentre i polacchi battevano per 1-0 i tunisini con un gol del capocannoniere di quattro anni prima, Grzegorz Lato.\nSi giunse infine all'ultima giornata con i centroamericani gi\u00e0 eliminati che furono sconfitti anche dalla Polonia, per 3-1, con due gol del giovane Zbigniew Boniek. I tedeschi pareggiarono, nuovamente per 0-0, ora contro la modesta Tunisia comunque ancora in corsa per il passaggio del turno.\nAlla luce di questi risultati la Polonia vinse il girone con cinque punti, mentre i tedeschi si classificarono secondi con quattro.\nGruppo 3.\nIl gruppo 3 era composto dal , dalla , dalla e dall'.\nNella prima giornata l'Austria vinse 2-1 contro la Spagna grazie ai gol di Walter Schachner e di Hans Krankl, mentre le altre due squadre pareggiarono 1-1. Un calcio di rigore di Krankl consegn\u00f2 una nuova vittoria agli austriaci ora contro gli scandinavi, mentre i \"Verdeoro\" ottennero contro gli iberici un altro pareggio, per 0-0.\nSi arriv\u00f2 quindi all'ultimo turno con l'Austria ormai certa della qualificazione, e con tutte le altre squadre ancora in corsa. Ad avere la meglio furono per\u00f2 i sudamericani, che sconfissero gli austriaci nello scontro diretto, mentre nell'altra gara, a questo punto inutile per il passaggio del turno, gli spagnoli vinsero 1-0 contro gli svedesi, condannandoli cos\u00ec all'ultimo posto.\nIn base quanto detto si qualificarono quindi l'Austria come prima, e il Brasile come seconda. I \"Verdeoro\" mostrarono per\u00f2 un'inattesa sterilit\u00e0 realizzativa: misero infatti a segno solo due reti in tre incontri.\nGruppo 4.\nIl gruppo 4 era composto dai , dalla , dal e dall'.\nQuesto girone comprendeva i Paesi Bassi, che, pur privi del loro miglior giocatore, Johan Cruijff, erano pur sempre finalisti uscenti, oltre che protagonisti della rivoluzione tecnico-tattica del cosiddetto \"calcio totale\".\nNella prima giornata gli \"Oranje\" vinsero con un netto 3-0 sull'Iran e lo stesso fece il Per\u00f9 sulla Scozia (3-1), mentre nella seconda si registrarono due pareggi. Si giunse poi all'ultima giornata con il Per\u00f9 e i Paesi Bassi che godevano quindi di ottime possibilit\u00e0 di passare il turno, tuttavia le cose andarono diversamente per le due squadre: se infatti i sudamericani piegarono per 4-1 gli asiatici grazie anche alla tripletta di Te\u00f3filo Cubillas, gi\u00e0 autore di cinque gol nella manifestazione, gli \"Oranje\" rischiarono addirittura una clamorosa eliminazione al primo turno, in quanto furono inaspettatamente battuti dagli scozzesi per 3-2 e vennero agganciati in classifica; in questo incontro l'attaccante olandese Rob Rensenbrink mise peraltro a segno, su calcio di rigore, il gol numero mille della storia dei mondiali.\nIn base a questi risultati il Per\u00f9 vinse il gruppo, mentre i Paesi Bassi riuscirono comunque a classificarsi secondi grazie alla migliore differenza reti.\nSeconda fase a gironi.\nGruppo A.\nNel gruppo A vennero inserite l' e l', giunte al primo posto rispettivamente del gruppo 1 e del gruppo 3, pi\u00f9 la e i , giunte seconde nel gruppo 2 e nel gruppo 4.\nNella prima giornata gli \"Azzurri\" pareggiarono senza reti contro i tedeschi occidentali, colpendo vari legni e sfiorando la rete con un tiro di Roberto Bettega respinto sulla linea da Berti Vogts, mentre gli \"Oranje\", che avevano sostituito in porta Jan Jongbloed con Piet Schrijvers dopo i tre gol incassati contro la Scozia, vinsero sugli austriaci con un netto 5-1. Nuovo pareggio, ora per 2-2, dei campioni in carica contro i Paesi Bassi, in quella che era una sorta di riedizione dell'ultima finale mondiale, mentre l'Italia riusc\u00ec a prevalere sull'Austria per 1-0 con un gol di Paolo Rossi.\nSi arriv\u00f2 cos\u00ec all'ultima giornata con la sola certezza dell'eliminazione degli austriaci, mentre le altre squadre avevano varie possibilit\u00e0 di andare in finale, o almeno di passaggio del turno: buone di vittoria per i Paesi Bassi, primi e con una larga differenza reti, tuttavia questi sarebbero stati scalzati dall'Italia in caso di sconfitta nello scontro diretto. Pi\u00f9 complicata invece la situazione dei campioni in carica, che comunque, vincendo contro una nazionale che non aveva ormai pi\u00f9 nulla da chiedere al torneo, avrebbero con ogni probabilit\u00e0 disputato almeno la finale per il terzo posto.\nA Buenos Aires l'Italia pass\u00f2 in vantaggio grazie a un'autorete di Ernie Brandts, che si riscatt\u00f2 poco dopo segnando il pareggio, e alla fine gli \"Oranje\" s'imposero con la rete di Arie Haan. Entrambe le reti arrivarono con conclusioni da fuori area, e Dino Zoff fu criticato dalla stampa per i gol subiti da lontano. In occasione del primo gol olandese vi fu comunque qualche polemica per un pallone non restituito dopo che era stato buttato fuori da Zoff per riprendersi da una botta subita. A C\u00f3rdoba, invece, non ci si stup\u00ec quando le due squadre arrivarono all'intervallo con i tedeschi in vantaggio per 1-0, tuttavia nel prosieguo il risultato si port\u00f2, grazie ad alcuni capovolgimenti di fronte, sul 2-2. Questo punteggio, che combinato con quello dell'altro incontro mandava la Germania Ovest a giocare la finale per il terzo posto, dur\u00f2 per\u00f2 solo fino all'88': qui Hans Krankl port\u00f2 infatti clamorosamente in vantaggio l'Austria, eliminando cos\u00ec entrambe le squadre. La partita, finita 3-2, pass\u00f2 alla storia come \"miracolo di C\u00f3rdoba\".\nIn base a questi risultati i Paesi Bassi ebbero accesso alla finale, la seconda consecutiva, mentre l'Italia si qualific\u00f2, nonostante la sconfitta, alla finale per il terzo posto.\nGruppo B.\nNel gruppo B vennero inserite la e il , giunte al primo posto rispettivamente del gruppo 2 e del gruppo 4, pi\u00f9 l' e il , giunte seconde nel gruppo 1 e nel gruppo 3.\nQuesto gruppo fu caratterizzato dagli episodi pi\u00f9 controversi del Mondiale. Nei primi turni di gara il Brasile mostr\u00f2 un netto miglioramento del gioco e della capacit\u00e0 realizzativa; il commissario tecnico Cl\u00e1udio Coutinho aveva profondamente modificato la formazione, escludendo veterani come Rivelino e dando contemporaneamente fiducia a giovani giocatori come Toninho Cerezo, Batista, Roberto Dinamite e Zico.\nNella prima giornata i \"Verdeoro\" sconfissero nettamente 3-0 il Per\u00f9 con una doppietta di Dirceu e un calcio di rigore di Zico; i peruviani, dopo i brillanti risultati del primo turno, apparvero molto pi\u00f9 deboli e non riuscirono pi\u00f9 a segnare. Nell'altra partita l'Argentina, nello stadio di Rosario e in un clima di grande entusiasmo, batt\u00e9 faticosamente 2-0 la solida Polonia: la squadra europea, dopo essere passata in svantaggio con un gol di testa di Mario Kempes fall\u00ec un calcio di rigore per un vistoso fallo di mano argentino sulla linea di porta (Kazimierz Deyna si fece parare il tiro dall'ottimo Ubaldo Fillol), mentre nella ripresa Kempes sigl\u00f2 il raddoppio in contropiede. Nel secondo turno di gare si gioc\u00f2 la sfida diretta tra l'Argentina e il Brasile che, dopo un incontro equilibrato dominato dalle difese delle due squadre, si concluse con uno 0-0, mentre la Polonia sconfisse il Per\u00f9 per 1-0.\nDivenne quindi decisivo l'ultimo turno di gare, che per\u00f2 non venne giocato in contemporanea: alle ore 16.45 si sfidarono infatti i brasiliani e polacchi nello stadio di Mendoza, mentre alle ore 19.15 fu il turno della partita tra gli argentini e i peruviani, che si disput\u00f2 a Rosario. Nella prima gara le due squadre, entrambe ancora in corsa, giocarono una partita spettacolare e combattuta che si concluse sul 3-1 per i sudamericani: decisiva fu la doppietta di Roberto nel secondo tempo, dopo che nel primo tempo al gol su tiro dalla lunga distanza di Nelinho aveva replicato il pareggio di Grzegorz Lato.\nPer arrivare in finale quindi l'Argentina avrebbe dovuto battere il Per\u00f9 (ormai privo di motivazioni importanti) con almeno quattro reti di scarto: il commissario tecnico C\u00e9sar Luis Menotti mise in campo una squadra con ben quattro attaccanti, Kempes, Leopoldo Luque, Oscar Ortiz e Daniel Bertoni. La partita fu caratterizzata ancor prima del suo inizio da episodi incresciosi e sospetti. In sede di critica successiva ai fatti, alcuni autori hanno dichiarato che sarebbero giunte pressioni ai giocatori peruviani, sia da parte argentina che brasiliana; inoltre si \u00e8 scritto di finanziamenti erogati al Per\u00f9 dall'Argentina e di stretti legami del presidente peruviano con la giunta militare argentina. Come se non bastasse, la notte precedente la partita i peruviani furono disturbati in albergo dal comportamento dei tifosi locali, mentre il giorno della gara l'autobus con i giocatori peruviani impieg\u00f2 due ore per coprire il tragitto, in teoria di un quarto d'ora, fino allo stadio, e alla fine si ferm\u00f2 davanti alla curva argentina.\nA ogni modo la partita, giocata in un clima incandescente, non fu inizialmente sfavorevole al Per\u00f9, che colp\u00ec anche un palo, tuttavia gli argentini gi\u00e0 nel primo tempo segnarono due reti e alla fine vinsero per 6-0; questo grazie alle doppiette di Kempes e Luque e ai gol di Alberto Tarantini e di Ren\u00e9 Houseman. Il portiere Ram\u00f3n Quiroga, argentino di Rosario naturalizzato peruviano, pur giocando una onesta partita divent\u00f2 il bersaglio di aspre polemiche da parte della schiera che alimentava ostilit\u00e0 verso la dittatura argentina: entrambe le squadre negarono qualsiasi tentativo di combine, ma la partita fu rinominata da alcuni \"mermelada peruana\" (\"marmellata peruviana\"), tuttavia nessun tipo di accusa fu mai provata. Solo a partire dall'edizione del 1986 la FIFA stabilir\u00e0 la contemporaneit\u00e0 delle ultime partite dei gironi, onde evitare polemiche o risultati di comodo; ci\u00f2 anche dopo il cosiddetto patto di non belligeranza di Gij\u00f3n avvenuto nell'incontro fra Germania Ovest e Austria nell'edizione del 1982.\nIn base a questi risultati andarono in finale i padroni di casa, mentre il Brasile gioc\u00f2 la finale per il terzo posto.\nFinali.\nFinale per il terzo posto.\nAlla finale per il terzo posto ebbero accesso le seconde dei due gruppi, l' e il . Gli \"Azzurri\" si portarono in vantaggio con Franco Causio al 38' del primo tempo, e poco dopo colpirono anche una traversa e un palo. Nella ripresa mostr\u00f2 per\u00f2, come in parte gi\u00e0 accaduto nella partita con i , segni di deterioramento della condizione fisica, e sub\u00ec le reti di Nelinho al 63' con uno spettacolare tiro a effetto da fuori area, e di Dirceu al 70' con un altro potente tiro dal limite dell'area.\nIl Brasile conquist\u00f2 quindi il terzo posto, ma l'Italia ricevette elogi per i risultati ottenuti e per il gioco offensivo mostrato per gran parte del torneo. Il portiere italiano Dino Zoff venne per\u00f2 fortemente criticato per aver subito nelle ultime due partite quattro reti con tiri dalla grande distanza.\nFinale per il primo posto.\nLa finale venne giocata il 25 giugno a Buenos Aires tra le due squadre che avevano vinto gli ultimi due gruppi, l' e i , in uno stadio Monumental inondato dai tifosi con coriandoli e con rotoli di carta, in un'atmosfera di forte tensione e di fervore nazionalistico.\nLa partita ebbe inizio con alcuni minuti di ritardo: i padroni di casa ritennero pericolosa la vistosa fasciatura al polso e alla mano destra di Ren\u00e9 van de Kerkhof, che venne sommariamente modificata, dopo vivaci discussioni, in particolare del capitano argentino Passarella, tra le proteste olandesi per l'atteggiamento argentino, e finalmente l'arbitro italiano Sergio Gonella pot\u00e9 dare inizio alla partita.\nLa partita fu drammatica e aspramente combattuta: gli argentini passarono in vantaggio alla fine del primo tempo grazie a una rete realizzata dalla corta distanza dal capocannoniere Mario Kempes alla fine di una veloce incursione in area di rigore, mentre durante il secondo tempo gli \"Oranje\" cercarono ripetutamente il gol senza successo. Questo almeno fino all'81', quando il pareggio arriv\u00f2 dopo un colpo di testa in area di Dick Nanninga, da poco entrato in campo al posto di Rep. Al 90' Rob Rensenbrink colp\u00ec a distanza ravvicinata il palo della porta argentina, sfiorando una clamorosa vittoria in \"extremis.\"\nNei tempi supplementari, in un ambiente sempre pi\u00f9 surriscaldato, gli argentini ebbero per\u00f2 la meglio, segnando il secondo gol con Kempes dopo una confusa mischia in area, mentre il definitivo 3-1 venne realizzato da Daniel Bertoni con un tiro in diagonale dalla corta distanza, dopo un contropiede veloce. Gli ultimi minuti furono poi giocati in un'atmosfera di straordinaria euforia patriottica del pubblico dello stadio \"Monumental.\"\nLa gara fu caratterizzata dall'estremo agonismo, dal gioco frammentario e a tratti violento e dall'acceso tifo del pubblico argentino. L'arbitraggio di Gonella venne ritenuto dalla critica sportiva insufficiente, e venne fortemente contestato dalla squadra olandese. In particolare, nei tempi supplementari la partita divenne caotica e molto dura: entrambe le squadre praticarono un gioco estremamente falloso, mentre gli argentini assunsero atteggiamenti ostruzionistici per guadagnare tempo. Secondo gli \"Oranje\" non vennero sanzionati alcuni episodi di violenza da parte argentina, come la gomitata di Daniel Passarella a Johan Neeskens. I Paesi Bassi per\u00f2 risposero colpo su colpo, tant'\u00e8 che gli argentini Tarantini (gomitata di Johan Neeskens) e Luque terminarono la partita con le magliette sporche di sangue. Ci\u00f2 nonostante, come era consuetudine all'epoca (salvo casi eccezionali), non vennero comminate espulsioni, sebbene la partita fosse stata giocata in maniera violenta da entrambe le parti.\nMolto irritati per l'arbitraggio di Gonella, considerato permissivo e favorevole agli argentini, gli olandesi abbandonarono il campo al termine della partita, e rifiutarono di ricevere il premio per il secondo posto; da par loro gli argentini fecero notare che la contestata azione Passarella-Neeskens nacque da un netto fallo di mano volontario sulla tre quarti \"Oranje\" non fischiato, e che lo stesso Neeskens diede una gomitata a Tarantini (che perse molto sangue dalla bocca) poco dopo.\nIl trofeo venne consegnato, in un'atmosfera di straordinario entusiasmo patriottico del pubblico, al capitano argentino Passarella personalmente dal capo della giunta militare, il generale Jorge Videla, presente allo stadio insieme ad altre personalit\u00e0 del regime."}
{"id": "21645", "revid": "77358", "url": "https://it.wikipedia.org/wiki?curid=21645", "title": "Classificazione delle ricerche", "text": ""}
{"id": "21646", "revid": "53508", "url": "https://it.wikipedia.org/wiki?curid=21646", "title": "Jacques Cartier", "text": "Biografia.\nIl re di Francia, Francesco I, scelse lui per trovare Nel 1534 salp\u00f2 in cerca di un passaggio occidentale per l'Asia. Egli esplor\u00f2 parti di quella che oggi \u00e8 Terranova (a partire dal 10 maggio di quell'anno), il golfo di San Lorenzo e le \"Maritimes\" canadesi e prese un fiume pi\u00f9 a ovest (il fiume San Lorenzo) che egli credeva potesse essere da tempo il tanto cercato passaggio a nord-ovest. Durante questo viaggio rap\u00ec i due figli di Capo Donnacona, Domagaya e Taignoagny e li port\u00f2 con s\u00e9 in Europa.\nCartier salp\u00f2 per un secondo viaggio il 19 maggio dell'anno seguente, con 3 navi, 110 uomini e i ragazzi rapiti (che vennero restituiti al padre). Egli risal\u00ec il fiume fino ai villaggi Uroni di Stadacona (nel punto dove oggi sorge Qu\u00e9bec) e Hochelaga (Montr\u00e9al) dove arriv\u00f2 il 2 ottobre 1535. L\u00ec ud\u00ec di una nazione pi\u00f9 a nord, chiamata Saguenay, che si diceva fosse piena d'oro e altri tesori.\nIl 23 maggio 1541 part\u00ec da Saint-Malo per il suo terzo viaggio. Questa volta era alla ricerca di Saguenay; comunque, ancora una volta non riusc\u00ec ad andare oltre Hochelaga. Dopo un inverno terribile speso in Canada, ritorn\u00f2 in Francia l'anno successivo. Cartier spese il resto della sua vita a Saint-Malo e, nella sua vicina tenuta, mor\u00ec nel 1557.\nNella cultura di massa.\nIn occasione del 450\u00ba anniversario del primo viaggio di Jacques Cartier nel golfo di San Lorenzo nel 1534, nel 1984 fu lanciata la Transat Qu\u00e9bec Saint-Malo, una corsa velica transatlantica in equipaggio che si svolge ogni quattro anni dal 1984; la partenza \u00e8 data nella citt\u00e0 di Qu\u00e9bec (in Canada) e l'arrivo \u00e8 a Saint-Malo (in Francia)."}
{"id": "21648", "revid": "125060741", "url": "https://it.wikipedia.org/wiki?curid=21648", "title": "Geostatistica", "text": "La geostatistica \u00e8 la branca della statistica che si occupa dell'analisi di dati geografici: il suo campo classico di applicazione sono le scienze della Terra, in particolar modo nella geografia, geologia, geologia ambientale, ecologia, meteorologia, agronomia, trovando applicazione anche in altri campi come le analisi economiche, studi epidemiologici, ecc.\nDescrizione.\nSi occupa di valutare l'autocorrelazione spaziale dei dati, cercando di verificare se osservazioni effettuate in punti vicini presentano effettivamente una maggiore correlazione rispetto ad osservazioni poste in punti distanti. L'obiettivo \u00e8 quindi valutare come tale autocorrelazione vari in funzione del vettore separazione considerato (quindi distanza e direzione). La struttura di continuit\u00e0 spaziale viene di solito derivata dai dati mediante l'analisi ed inferenza del variogramma (semivarianza).\nLo studio della continuit\u00e0 spaziale e il necessario studio esplorativo dei dati consentono di analizzare in estremo dettaglio i fenomeni analizzati, permettendo di comprendere la struttura statistico-spaziale dei dati in termini dei processi fisico-chimici coinvolti. Lo studio ed inferenza del variogramma sono anche necessari per utilizzare gli algoritmi di interpolazione della famiglia del kriging. Il kriging, come altri interpolatori, utilizzano una combinazione lineare di dati noti per stimare il valore della propriet\u00e0 di interesse in un punto non campionato. In pratica si tratta di una media pesata in cui il criterio di pesatura mira ad ottenere la minimizzazione e non distorsione dell'errore. In questo senso il kriging viene detto BLUE (Best Linear Unbiased Estimator: alla fine ci si ritrova con le equazione normali della regressione lineare). Dal punto di vista operativo, gli interpolatori della famiglia del kriging effettuano le interpolazioni tenendo conto delle distanze tra il punto di stima e i dati noti e delle interdistanze tra i dati noti stessi (quindi del loro grado di addensamento o clustering). L'oggettivit\u00e0 del metodo geostatistico risiede nel fatto che il criterio di pesatura che tiene conto della geometria di campionamento \u00e8 basato sulla struttura stessa di continuit\u00e0 spaziale (variogramma ed in ultima funzione covarianza) e quindi sulle stesse caratteristiche di variabilit\u00e0 spaziale dei dati.\nDi seguito si riportano alcuni metodi di interpolazione tra cui anche il kriging:\nSi esalta il lato applicativo di questa disciplina grazie allo sviluppo dei Sistemi d'Informazione Geografica (GIS) che spesso offrono al loro interno strumenti statistici atti alla modellizzazione dei fenomeni ambientali.\nIl dottor Herbert Sichel ed il professor Danie Krige sono stati i pionieri della geostatistica, mentre Georges Matheron \u00e8 unanimemente riconosciuto come il padre della Geostatistica. \u00c8 da ricordare lo sviluppo parallelo dell'analisi oggettiva di L. S. Gandin, inizialmente applicata in campo meteorologico e oceanografico."}
{"id": "21650", "revid": "125634620", "url": "https://it.wikipedia.org/wiki?curid=21650", "title": "Primus", "text": "I Primus sono un gruppo alternative metal statunitense, formatosi nel 1984 ad El Sobrante, in California.\nLo stile proposto dalla band \u00e8 un originale miscuglio di funk, metal, punk rock e psichedelia sposato con un'estetica \"freak\" e zappiana, che rende difficile la loro classificazione all'interno di un preciso genere musicale. La musica dei Primus \u00e8 stata profondamente influente su quella di molte band successive, in particolare su band della scena nu metal come Korn, Limp Bizkit, Incubus e System of a Down. Sin dai primi anni di vita, fino al 2003, la band utilizz\u00f2 l'ironico slogan \"Primus sucks!\" (\"I Primus fanno schifo!\").\nStoria.\nI primi anni e \"Frizzle Fry\" (1984-1990).\nLa prima formazione del gruppo, noto con il nome \"Primate\", \u00e8 composta da Les Claypool al basso e da Todd Huth alla chitarra, e si form\u00f2 nel 1984. Per ovviare alla mancanza del batterista Claypool utilizza una drum machine, ma per la realizzazione del loro primo demo si unisce a loro il batterista Perm Parker. Nonostante non fossero un gruppo thrash metal, vengono accostati alla scena thrash della Bay Area, grazie a una serie di concerti di supporto a gruppi come Testament ed Exodus, il gruppo riesce a crearsi un discreto seguito di fan. Successivamente entra in pianta stabile il batterista Jay Lane.\nNel 1989, dopo essersi fatti un nome nella locale scena musicale grazie al loro particolare funk metal, Huth e Lane lasciarono il gruppo per dedicarsi ad altri progetti, e vengono sostituiti dal chitarrista Larry \"Ler\" LaLonde (ex Possessed, gruppo death metal, ed allievo di Joe Satriani) ed il batterista Tim \"Herb\" Alexander (ex Major Lingo, gruppo ska).\nLo stesso anno, il gruppo pubblica l'album live, \"Suck on This\", e l'anno seguente il primo album di studio, \"Frizzle Fry\", da cui vengono estratti i singoli \"John the Fisherman\", che nel 2006 verr\u00e0 incluso nel videogame \"Guitar Hero II\", \"Too Many Puppies\", \"Mr. Knowitall\". Successivamente, una tourn\u00e9e con i Jane's Addiction, fa guadagnare al gruppo popolarit\u00e0 e un contratto con l'etichetta Interscope Records.\n\"Seas of Cheese\", \"Pork Soda\" e \" Punchbowl\" (1991-1996).\nIl debutto per la Interscope Records avviene con l'album \"Sailing the Seas of Cheese\", nel 1991, da cui vengono estratti i singoli \"Jerry Was a Race Car Driver\", che nel 2010 verr\u00e0 incluso nel videogame \"Rock Band 3\", \"Tommy the Cat\" (che vede Tom Waits come ospite) e \"Those Damned Blue-Collar Tweekers\". Dei primi due singoli furono prodotti anche i rispettivi videoclip. Grazie al passaggio alla Interscope l'album guadagna il disco d'oro, ed il gruppo intraprende un tour in supporto a gruppi come Rush, U2, Anthrax e Public Enemy.\nNel 1992 viene pubblicato \"Miscellaneous Debris\", un EP di cover di XTC, The Residents, Pink Floyd e altri. L'anno seguente esce l'album \"Pork Soda\", che debutta alla posizione 7 della Billboard Top 10. L'album \u00e8 pi\u00f9 cupo dei precedenti nelle musiche e nei testi, che parlano di suicidio, omicidio e di alienazione. Nonostante ci\u00f2, i singoli estratti \"My Name Is Mud\", \"DMV\" e \"Mr. Krinkle\" riscontrano buon successo. \"Pork Soda\" \u00e8 il primo album ad essere registrato al Rancho Relaxo, la residenza/studio di Claypool. Lo stesso anno partecipano al festival itinerante Lollapalooza, e all'edizione del 1994 del Festival di Woodstock.\nNel 1995 viene pubblicato \"Tales from the Punchbowl\", album che ottenne buoni risultati dalla critica e dalle vendite. Dall'album \u00e8 tratto il singolo \"Wynona's Big Brown Beaver\", che ottiene anche una nomination ai Grammy Award, e che fa ottenere al gruppo un'apparizione agli show televisivi di David Letterman e Conan O'Brien.\n\"Brown Album\", \"Antipop\" e la pausa (1997-2002).\nDopo la pubblicazione di \"Tales from the Punchbowl\", Alexander lascia il gruppo per dedicarsi ad altri progetti tra i quali gli Attention Deficit e i Laundry, e viene sostituito da Bryan \"Brain\" Mantia che impone al gruppo una sterzata verso melodie pi\u00f9 orecchiabili. Nel 1996, Trey Parker e Matt Stone, autori del cartone animato \"South Park\", nonch\u00e9 fan del gruppo, affidano ai Primus la sigla della loro serie animata, inserita pi\u00f9 tardi in \"\".\nNel 1997 viene pubblicato \"Brown Album\", da cui vengono estratti i singoli \"Shake Hands with Beef\" e \"Over the Falls\". Nel 1998 prendono parte al primo Sno-Core tour, che comprende gruppi come gli Aquabats e i blink-182.\nNel 1999 il gruppo pubblica \"Antipop\", album che vede molte collaborazioni da musicisti e produttori esterni, partecipa quindi all'Ozzfest ed al Family Values Tour, e realizza un videoclip per il pezzo \"Lacquerhead\", bandito da MTV per i suoi contenuti con riferimento alla droga.\nNel 2000 registrarono una cover del brano dei Black Sabbath, \"N.I.B.\", con Ozzy Osbourne alla voce, incluso nell'album \"Nativity in Black II: A Tribute to Black Sabbath\", e che raggiunge la posizione numero 2, la pi\u00f9 alta in classifica mai raggiunta dal gruppo, nella classifica Billboard Modern Rock Tracks.\nNel 2001, dopo il tour per la promozione dell'album, il gruppo si scioglie temporaneamente, citando come motivo una cattiva gestione in studio e una generale insoddisfazione.\nIn questo periodo, Claypool collabora con gli Oysterhead, con Trey Anastasio e Stewart Copeland, e intraprende due progetti paralleli, i Colonel Les Claypool's Fearless Flying Frog Brigade e, con Mantia, i Colonel Claypool's Bucket of Bernie Brains. LaLonde si unisce invece ai No Forcefield di Mantia per la produzione di due album.\nRiunione, \"Green Naugahyde\", \"Primus &amp; the Chocolate Factory\" e \"The Desaturating Seven\" (2003-presente).\nNel 2003 Claypool, LaLonde e Alexander si riuniscono e pubblicano l'EP/DVD \"Animals Should Not Try to Act Like People\". Successivamente intraprendono un tour di due mesi, proponendo esibizioni divise in due parti distinte: nella prima vengono eseguiti brani dai vari album, nella seconda viene eseguito l'album \"Sailing the Seas of Cheese\" nella sua interezza. Nel tour dell'anno successivo, sostituendo l'esecuzione di \"Sailing the Seas of Cheese\" con quella di \"Frizzle Fry\". Per questi due tour, il gruppo vende le registrazioni dei concerti direttamente online. Il DVD incluso in \"Hallucino-Genetics\" contiene l'esibizione di Chicago del 2004.\nNell'ottobre del 2006 viene pubblicato il greatest hits del gruppo, \"\" e il DVD \"Blame It on the Fish\", e il mese seguente il gruppo intraprende il \"Primus: The Beat a Dead Horse Tour 2006\".\nIl 3 marzo 2010 i Primus si riuniscono con lo storico batterista Jay Lane e annunciano un nuovo tour insieme a Gogol Bordello, Wolfmother e The Dead Kenny G's. Il 5 agosto pubblicano un EP dal titolo \"June 2010 Rehearsal\" contenente quattro tracce scaricabili gratuitamente dal loro sito ufficiale. Il 14 settembre prende il via dal Portogallo la seconda parte del loro \"Oddity Faire Tour\".\nNel 2011 Claypool annuncia che la band rientrer\u00e0 in studio per registrare un nuovo album. Nel maggio dello stesso anno viene rivelato il titolo dell'album, \"Green Naugahyde\", che sar\u00e0 pubblicato il 13 settembre. I Primus hanno continuato il loro tour durante tutto l'anno esibendosi in numerosi occasioni in Nord America nei mesi di maggio e giugno, a cui seguirono le date europee. Successivamente, in primi giorni di agosto, sono rientrati in America per svolgere le ultime date prima di iniziare il \"Major Fall Tour\" per promuovere il nuovo album.\nIl 21 ottobre 2014 esce il nuovo album \"Primus &amp; the Chocolate Factory with the Fungi Ensemble\", un remake della colonna sonora del film \"Willy Wonka e la fabbrica di cioccolato\". Il disco \u00e8 stato registrato dalla formazione \"classica\" con Tim Alexander alla batteria.\nIl nuovo album, \"The Desaturating Seven\", \u00e8 uscito il 29 settembre 2017.\nStile musicale.\nRicordati per le loro sonorit\u00e0 umoristiche, sperimentali e stravaganti, i Primus sono esponenti di un alternative metal che assorbe influenze punk, thrash, speed metal e funk. Si concentrano sul virtuosismo e sulla voce del bassista Les Claypool e con le loro sonorit\u00e0 rievocano artisti quali Frank Zappa e i Rush. Secondo la descrizione che d\u00e0 di loro Piero Scaruffi, \"pur somigliando al progressive rock hanno il piglio dell'hardcore\". Vengono spesso classificati fra i gruppi del rock alternativo, mentre \"AllMusic\" li riconduce fra quelli dell'indie rock alternativo, del funk metal e del neoprogressive."}
{"id": "21652", "revid": "767487", "url": "https://it.wikipedia.org/wiki?curid=21652", "title": "Semivariogramma", "text": "Il semivariogramma \u00e8 un metodo geostatistico che viene impiegato per valutare l'autocorrelazione spaziale di dati osservati in punti georiferiti.\nIl semivariogramma \u00e8 la funzione che interpola la semivarianza dei valori osservati in gruppi di coppie di punti a determinate distanze.\nLa semivarianza \u00e8 pari a:\nformula_1\nin cui \"z\" \u00e8 il valore di una misura in un particolare punto, \"h\" \u00e8 una classe di distanza tra punti di misurazione e \"n\"(\"h\") \u00e8 pari al conteggio del numero di coppie di osservazioni effettuate alla distanza \"h\".\nIl semivariogramma \u00e8 il grafico della semivarianza sulla distanza tra i dati e normalmente viene interpolato con diverse funzioni in modo da determinare la tipologia di autocorrelazione spaziale della variabile misurata.\nI parametri stimati sono:"}
{"id": "21653", "revid": "2730", "url": "https://it.wikipedia.org/wiki?curid=21653", "title": "Passaggio a nord-ovest", "text": "Il passaggio a nord-ovest \u00e8 una rotta navale che collega gli oceani Atlantico e Pacifico, passando attraverso l'arcipelago artico canadese all'interno del Mar Glaciale Artico.\nDisputa territoriale.\nSu tale rotta, nota sin dalle prime esplorazioni dell'Artide ma soggetta al blocco dei ghiacci, \u00e8 in corso una disputa territoriale tra Canada e Stati Uniti. Questi ultimi considerano il passaggio a nord-ovest come acque internazionali, mentre il Canada le considera acque territoriali canadesi. La disputa assume importanza se si considera che le rotte dall'Europa all'Estremo Oriente risparmierebbero 4.000\u00a0km attraverso il passaggio, rispetto alle attuali rotte passanti per il Canale di Panama.\nStoria.\nLe prime esplorazioni.\nTra la fine del XV e il XX secolo, gli europei cercarono di stabilire una rotta commerciale marina che passasse a nord e ad ovest del continente americano. Gli inglesi chiamarono la rotta \"passaggio a nord-ovest\", mentre gli spagnoli la battezzarono \"stretto di Ani\u00e1n\". Il desiderio di trovare questa rotta motiv\u00f2 gran parte dell'esplorazione europea di entrambe le coste del Nord America.\nStretto di Ani\u00e1n.\nNel 1539 Hern\u00e1n Cort\u00e9s incaric\u00f2 Francisco de Ulloa di navigare lungo l'odierna Bassa California alla ricerca dello stretto di Ani\u00e1n, che avrebbe dovuto collegare il golfo di California con il golfo di San Lorenzo, nell'ipotesi che la California fosse un'isola. Il viaggio di Ulloa dimostr\u00f2 la natura peninsulare della Bassa California, dal momento che fu in grado di seguire tutta la costa del golfo di California fino a Cabo San Lucas (come confermato poi anche dal navigatore Hernando de Alarc\u00f3n). L'idea che la California fosse un'isola era comunque ancora viva nel XVI secolo, probabilmente a causa dei diari di bordo di padre Antonio de la Ascensi\u00f3n, imbarcatosi nel viaggio di esplorazione di Sebasti\u00e1n Vizca\u00edno nel 1602.\nIl nome Ani\u00e1n deriva con ogni probabilit\u00e0 da quello della provincia cinese di Ania, citata da Marco Polo in Il Milione e che apparve per la prima volta in una mappa edita dal cartografo veneziano Giacomo Gastaldi nel 1562. Cinque anni dopo Bolognini Zaltieri pubblic\u00f2 una mappa che mostrava un passaggio stretto e contorto chiamato stretto di Ani\u00e1n che separava Asia e America.\nAtlantico settentrionale.\nGi\u00e0 nel 1523 il sovrano francese Francesco I invi\u00f2 Giovanni da Verrazzano ad esplorare le coste del Nord America, dalla Florida a Terranova, alla ricerca di un passaggio per giungere in Asia. Nel 1534, mentre era alla ricerca di questo passaggio, Jacques Cartier riusc\u00ec a esplorare gran parte della costa di Terranova e ad entrare nel fiume San Lorenzo.\nL'8 agosto 1585 l'esploratore inglese John Davis entr\u00f2 nello stretto di Cumberland, presso la costa dell'isola di Baffin. Nel 1609 Henry Hudson navig\u00f2 lungo il fiume che oggi porta il suo nome alla ricerca del passaggio. In seguito Hudson esplor\u00f2 l'Artico canadese e scopr\u00ec la baia che da lui prese il nome.\nIl 30 luglio 1789 part\u00ec da Cadice la spedizione Malaspina, il cui compito era quello di esplorare le regioni pi\u00f9 lontane e non ancora cartografate del continente americano e dell'oceano Pacifico, svolgere un programma di determinazioni magnetiche, raccogliere informazioni politiche ed economiche e individuare il presunto passaggio a nord-ovest. Tale spedizione, composta da due corvette, pass\u00f2 da Capo Horn costeggiando il Nord Africa e il Sud America. Risal\u00ec facendo rotta a Panama e puntando poi fino all'Alaska ma fu costretta ad abbandonare la ricerca, ritornando ad Acapulco.\nNel 1845 part\u00ec la tristemente famosa spedizione perduta di Franklin. Una ben equipaggiata spedizione di due navi, la \"HMS Erebus\" e la \"HMS Terror\" con a bordo 129 uomini, guidata da sir John Franklin, tent\u00f2 di forzare il passaggio attraverso i ghiacci artici dalla baia di Baffin al mare di Beaufort. Quando la spedizione non riusc\u00ec a rientrare, diverse spedizioni di soccorso e squadre di ricerca esplorarono l'Artico canadese tra i due corpi d'acqua aperta, producendo alla fine la carta nautica di un possibile passaggio. Registrazioni ritrovate in seguito indicano che le navi vennero bloccate dalla morsa di ghiaccio nel 1845 vicino all'isola di Re Guglielmo, a circa met\u00e0 strada del passaggio, e non furono in grado di disincagliarsi nell'estate successiva. Lo stesso Franklin, a quanto pare, mor\u00ec nel 1847, insieme ad una decina di uomini. Si suppone che i superstiti abbandonarono le navi incagliate e si spinsero all'interno del territorio. \nNon \u00e8 chiaro il motivo per cui tutti i 129 membri della spedizione, pur ben equipaggiata e ben rifornita, perirono. L'ipotesi pi\u00f9 recente ritiene che la morte sia stata causata dal piombo rilasciato dai contenitori metallici contenenti le scorte alimentari della spedizione, e dal botulino contenuto nelle provviste per la cui fornitura era stata indetta una gara d'appalto al ribasso. Questa ipotesi \u00e8 confortata dalle prime autopsie sui corpi, che il ghiaccio ha conservato in buone condizioni, eseguite alla fine del XX secolo. Cos\u00ec, mentre percorrevano le 900 miglia che li avrebbero condotti in salvo a Fort Providence, i 105 superstiti della spedizione si nutrivano con cibo intossicato, morendo uno dopo l'altro non prima di essere impazziti per la fame e lo scorbuto dilagante.\nNel settembre 2014 fu rinvenuto il relitto della Erebus, per mezzo di immagini sonar da una spedizione canadese, vicino all'isola di Re Guglielmo, nel Nunavut. Nel settembre 2016 fu ritrovata in ottime condizioni anche la seconda nave, l'ormai leggendaria Terror, ironia della sorte adagiata sul fondo della Terror Bay nell'isola di Re Guglielmo.\nI primi successi.\nIl passaggio a nord-ovest venne infine conquistato nel 1906, quando l'esploratore norvegese Roald Amundsen, che era salpato giusto in tempo per sfuggire ai creditori che cercavano di fermare la spedizione, complet\u00f2 un viaggio di tre anni su di un peschereccio per la pesca delle aringhe convertito, di 47 tonnellate di stazza. Alla fine di questo viaggio, entr\u00f2 nella citt\u00e0 di Circle, in Alaska, e invi\u00f2 un telegramma che annunciava il suo successo. La sua rotta tuttavia non era pratica dal punto di vista commerciale; in aggiunta al tempo che occorreva, alcune delle sue acque erano estremamente poco profonde.\nIl primo passaggio in una sola stagione venne effettuato solo nel 1944, quando la \"St. Roch\", una scuna della Reale Polizia a cavallo canadese, riusc\u00ec nell'impresa.\nLe spedizioni successive.\nIl primo attraversamento del Passaggio a Nord Ovest con slitte trainate da cani \u00e8 stato realizzato da groenlandese Knud Rasmussen, mentre con la quinta Thule Expedition (1921-1924) Rasmussen e due Inuit della Groenlandia hanno viaggiato dall'Atlantico al Pacifico in 16 mesi con slitte trainate da cani.\nNel 1940 l'ufficiale canadese Henry Larsen della RCMP fu il secondo a navigare il passaggio, attraversandolo da ovest a est, da Vancouver a Halifax. Pi\u00f9 di una volta in questo viaggio si temette che la \"St. Roch\", una goletta della Royal Canadian Mounted Police rinforzata appositamente per resistere alla pressione dei ghiacci, non sarebbe sopravvissuta ai danni del ghiaccio marino. Ad un certo punto, Larsen si chiese \"se fossimo arrivati a questo punto solo per essere schiacciati come una noce su una secca e poi sepolti dal ghiaccio.\" La nave e tutti i membri del suo equipaggio eccetto uno sopravvissero all'inverno nella penisola della Boothia. A ciascuno degli uomini che compirono il viaggio venne assegnata una medaglia dal sovrano del Canada, Re Giorgio VI, in riconoscimento di questa notevole impresa di navigazione polare.\nPi\u00f9 tardi, nel 1944, il viaggio di ritorno Larsen fu molto pi\u00f9 veloce del primo: i 28 mesi impiegati nel primo viaggio furono significativamente ridotti e impieg\u00f2 solo 86 giorni per tornare indietro da Halifax, Nova Scotia a Vancouver, British Columbia, segnando il record per averlo attraversato in una sola stagione. La nave segu\u00ec un percorso pi\u00f9 a nord in parte inesplorato e port\u00f2 anche dei miglioramenti.\nIl 1\u00ba luglio 1957 il cutter della United States Coast Guard di nome Storis part\u00ec in compagnia della USCGC Bramble e della USCGC Spar per il progetto di ricerca di un canale pi\u00f9 profondo attraverso l'Oceano Artico e per la raccolta di informazioni idrografiche. Al suo ritorno nelle acque Groenlandesi la Storis fu la prima nave battente bandiera degli Stati Uniti a circumnavigare il Nord America. Poco dopo il suo ritorno alla fine del 1957, fu riassegnata al suo nuovo porto di Kodiak, Alaska.\nNel 1969 la SS Manhattan effettu\u00f2 il passaggio, accompagnata dal rompighiaccio canadese CCGS John A. Macdonald e dalla CCGS Louis S. St-Laurent. I rompighiaccio US Coast Guard Northwind e Staten Island navigarono a supporto della spedizione. La Manhattan fu una superpetroliera particolarmente rinforzata inviata per verificare la fattibilit\u00e0 del passaggio per il trasporto di petrolio. Anche se la Manhattan riusc\u00ec nell'impresa, il percorso fu per\u00f2 ritenuto non praticabile in termini di costi e al suo posto fu costruita la Alaska Pipeline.\nNel giugno 1977 Willy de Roos lasci\u00f2 il Belgio per tentare il Passaggio a Nord Ovest sulla sua barca in acciaio di 13,8 m (45 piedi) Williwaw. Raggiunse lo stretto di Bering in settembre e dopo una sosta a Victoria, British Columbia, doppi\u00f2 Capo Horn e torn\u00f2 in Belgio, diventando cos\u00ec non solo il primo diportista a completare il Passaggio a Nord Ovest, ma anche il primo a circumnavigare tutta l'America in barca.\nNel 1981 facendo parte della Transglobe Expedition Ranulph Fiennes e Charles R. Burton completarono il Passaggio a Nord Ovest. Lasciarono Tuktoyaktuk il 26 luglio 1981 nel Boston Whaler di 18 piedi e raggiunsero il Tanquary Fjord il 31 agosto 1981. Il loro viaggio fu il primo transito su una barca aperta da Ovest a Est per una distanza di circa 2.600 miglia nautiche (4.800\u00a0km).\nNel 1984 la nave passeggeri MS Explorer (che poi affond\u00f2 nell'Oceano Antartico nel 2007) divenne la prima nave da crociera a compiere il Passaggio a Nord Ovest.\nNel luglio 1986 David Scott Cowper part\u00ec dall'Inghilterra su un battello di salvataggio da 12,8 m (42 piedi), la Mabel El Holland, e super\u00f2 tre inverni artici nel Passaggio a Nord Ovest prima di raggiungere lo Stretto di Bering nell'agosto 1989. Continu\u00f2 poi intorno al mondo via Capo di Buona Speranza per tornar il 24 settembre 1990, diventando il primo a circumnavigane il mondo in barca attraverso il Passaggio a Nord Ovest.\nIl 1\u00ba settembre 2001 Northabout, una barca a vela di alluminio di 14,3 m (47 piedi) costruita e comandata da Jarlath Cunnane, complet\u00f2 il Passaggio a Nord Ovest da Est a Ovest, dall'Irlanda allo Stretto di Bering. Il viaggio dall'Atlantico al Pacifico fu compiuto in 24 giorni. Northabout veleggi\u00f2 per due anni in Canada prima di ritornare in Irlanda nel 2005 attraverso il Passaggio a Nord Est, completando quindi la prima circumnavigazione del Polo da Est a Ovest. Il ritorno per il Passaggio a Nord Est lungo la costa della Russia fu pi\u00f9 lento, perch\u00e9 part\u00ec nel 2004, con una sosta per il ghiaccio e un inverno passato a Chatanga, Siberia, tornando poi in Irlanda attraverso la costa della Norvegia in ottobre 2005.\nIl 19 maggio 2007 un velista francese, S\u00e9bastien Roubinet, con una persona di equipaggio lasci\u00f2 Anchorage, Alaska, sul Babouche, un catamarano di 7,5 m (25 piedi) disegnato per navigare sull'acqua e scivolare sul ghiaccio. L'obiettivo era di navigare da Ovest a Est attraverso il Passaggio a Nord Ovest con le sole vele. Dopo un viaggio di pi\u00f9 di 7.200\u00a0km Roubinet raggiunse la Groenlandia il 9 settembre 2007, completando per primo il Passaggio a Nord Ovest senza motore in una stagione.\nNel 2009 le condizioni del ghiaccio di mare furono tali che almeno nove barche da diporto e due navi da crociera completarono il Passaggio a Nord Ovest.\nIn data 30 agosto 2012 Billy Budd, una barca a vela di 30 metri, prima imbarcazione di italiani nella storia, concludeva con successo a Nome Alaska il passaggio a Nord Ovest, su una rotta mai prima percorsa da imbarcazioni a vela da diporto. La rotta fu pi\u00f9 a Nord di quelle precedenti seguita da imbarcazioni a vela da diporto: attraverso Parry Channel, Viscount Melville Sound e Prince of Wales Strait Stretto del Principe di Galles, un canale lungo circa 160 miglia e largo circa 15 miglia che sbocca a Sud nel Golfo di Amundsen. Billy Budd ha anche gettato l'ancora -probabilmente prima imbarcazione da diporto della storia- a Winter Harbour in Melville Island Isola di Melville, ove quasi 200 anni prima aveva forzatamente svernato Sir William Parry.\nAlle 15:33 del 29 agosto 2012, David Scott Cowper e Jane Maufe sulla barca a motore Polar Bound, furono i primi a navigare in barca da Ovest a Est del Capo Prince Albert nel Passaggio a Nord Ovest attraverso lo Stretto di McClure scoperto dal Capitano Robert McClure sulla HMS Investigator nel 1851. Polar Bound part\u00ec da Portrush, Northern Ireland, il 2 agosto 2012 alle 1030 GMT ed arriv\u00f2 a Nome, Alaska, il venerd\u00ec 7 September 2012 alle 1800 GMT.\nSempre nel 2012 ha completato il Passaggio a Nord Ovest la prima barca a vela italiana con equipaggio non professionista completamente italiano: il Best Explorer di Nanni Acquarone. Il cutter in acciaio di 15,17 m (51 piedi), \u00e8 partita da Troms\u00f8 (Norvegia) il 1\u00ba giugno 2012 ed \u00e8 arrivata a King Cove, Alaska, il 13 ottobre 2012, dopo un viaggio di circa 8.200 miglia nautiche seguendo il pi\u00f9 fedelmente possibile la rotta di Amundsen. La spedizione, dopo aver attraversato verso Nord il Circolo Polare nello Stretto di Davis (Groenlandia) il 10 luglio alle 13:00 GMT, \u00e8 passata dallo Stretto di Bering il 18 settembre alle 18:45 GMT completando il Passaggio. Le localit\u00e0 di tappa sono state Reykjav\u00edk (Islanda), Nuuk e Upernavik (Groenlandia), Pond Inlet, Gjoa Haven e Tuktoyaktuk (Canada) e Nome (Alaska). Alla spedizione hanno preso parte ventidue persone che si sono alternate lungo le otto tappe previste. Gli autori di questa impresa hanno ricevuto un telegramma di congratulazioni del Presidente della Repubblica e un'analoga lettera del Ministro della Difesa. \"Best Explorer con Nanni Acquarone al comando ha poi completato il periplo dell'Artico nel 2019, prima barca italiana e terza al mondo a farlo in senso orario. Passaggio a nord-est\nIl riscaldamento globale.\nNell'estate del 2000, diverse navi si avvantaggiarono della sottile copertura di ghiaccio estiva sul Mar Glaciale Artico per compiere l'attraversamento.\nNei primi giorni del settembre 2007, l'area coperta dai ghiacci artici ha raggiunto i livelli minimi da quando, trent'anni prima, sono iniziati i rilevamenti mediante satellite. La riduzione \u00e8 tale da causare l'apertura della via marina di collegamento pi\u00f9 veloce tra l'Europa e l'Asia, nella quale precedentemente, proprio a causa dei ghiacci, il transito navale era impossibile.\nNella situazione attuale, si sono venute ad aprire due rotte navigabili: una a nord del Canada, pienamente praticabile, e una seconda, da alcuni chiamata per analogia passaggio a nord-est, che passa a nord della Siberia e praticabile al 90%.\nNel 2008, per la prima volta nella storia moderna, si \u00e8 aperto in maniera naturale tutto il passaggio a nord-ovest, che risultava sgombro dai ghiacci, e contestualmente anche il passaggio a nord-est, a settentrione della Russia.\nNell'autunno del 2013 la Nordic Orion (225 metri di lunghezza) \u00e8 la prima grande nave a percorrere il passaggio a nord di Alaska e Canada per scopi commerciali.\nSi ritiene che il riscaldamento globale potrebbe mantenere aperto il passaggio per periodi di tempo pi\u00f9 ampi, rendendolo attraente come principale rotta di navigazione commerciale e turistica. Inoltre l'assottigliamento dei ghiacci porterebbe alla corsa allo sfruttamento dei giacimenti di idrocarburi, con serie problematiche in caso di incidenti con sversamenti per l'impossibilit\u00e0 di bonifica sotto i ghiacci, che inquinerebbero irrimediabilmente l'habitat artico."}
{"id": "21660", "revid": "1005847", "url": "https://it.wikipedia.org/wiki?curid=21660", "title": "Giuseppe Colombo (ingegnere)", "text": "Ebbe un ruolo di grande importanza per la crescita dell'industria a Milano ed in Italia.\nBiografia.\nNacque da una famiglia appartenente alla piccola borghesia milanese. Diplomatosi a pieni voti al Liceo di S. Alessandro di Milano, a 17 anni si iscrisse all'Universit\u00e0 di Pavia, dove fu apprezzato allievo di Francesco Brioschi e di Giovanni Codazza.\nLaureatosi a soli vent'anni, fu nominato professore presso la Societ\u00e0 d'incoraggiamento d'arti e mestieri di Milano, dove insegn\u00f2 per tutta la vita.\nPatriota, combatt\u00e9 nel 1859 nella seconda guerra di indipendenza e nella guerra del 1866 in Trentino, come garibaldino del Corpo Volontari Italiani di Giuseppe Garibaldi.\nNel 1865 ricopr\u00ec la cattedra di meccanica e ingegneria industriale dell'Istituto tecnico superiore di Milano, la scuola di istruzione superiore che sar\u00e0 poi rinominata Politecnico di Milano. Insegner\u00e0 qui fino al 1911. Tra i suoi allievi vi furono l'imprenditore nel campo della gomma Giovanni Battista Pirelli, il pioniere dell'aviazione italiana Enrico Forlanini e il suo successore alla direzione della Edison Giacinto Motta.\nFu collaboratore e poi direttore della rivista tecnica \"L'industriale\", pubblicata dal 1871 al 1877. Per il suo amico editore Ulrico Hoepli scrisse il \"Manuale dell'ingegnere\" che, pubblicato nel marzo del 1878, divenne presto il titolo pi\u00f9 famoso della collana dei manuali Hoepli, inaugurata nel 1871, e, dopo numerose riedizioni aggiornate ed ampliate, tuttora pubblicato.\nImprenditore lungimirante, dette una forte spinta alla nascita dell'industria elettrica italiana. Nel 1881, alla \"Mostra internazionale dell'elettricit\u00e0\" di Parigi, aveva trattato con la societ\u00e0 fondata da Thomas Edison per ottenere l'esclusiva del sistema Edison in Italia.\nSi rec\u00f2 nel 1882 da Thomas Edison e partecip\u00f2 all'inaugurazione della prima centrale elettrica al mondo, che la Edison Illuminating Company stava costruendo a New York, nel distretto di Manhattan, in Pearl Street, e defin\u00ec con l'inventore e imprenditore statunitense il progetto di una centrale elettrica da costruire a Milano.\nSotto guida energica ed intelligente di Colombo, il 28 giugno 1883 a Milano, nella centrale Via Santa Radegonda, posta a fianco del Duomo, in una palazzina costruita sul sito di un ex teatro, pot\u00e9 essere inaugurata la prima centrale elettrica dell'Europa continentale. Tale fatto \u00e8 ancora ricordato da una targa commemorativa. Da l\u00ec a poco la prova d'illuminazione fu estesa anche al Teatro alla Scala, fino a quel momento illuminato a gas (coi conseguenti problemi di aria maleodorante degli ambienti chiusi).\nNel 1886 fu eletto deputato del Regno d'Italia, dopo un'esperienza nel Consiglio comunale di Milano.\nNel 1891 fu Ministro delle finanze nel Governo di Rudin\u00ec I per poco pi\u00f9 di un anno. Si dimise per coerenza: non voleva venir meno alla promessa fatta ai suoi elettori di non applicare nuove tasse. Naturalmente sapeva che questa sua scelta avrebbe potuto indirettamente favorire il ritorno al governo dei suoi avversari politici.\nNel 1896 divenne Ministro del tesoro nel Governo di Rudin\u00ec II.\nNel 1896 divenne presidente della societ\u00e0 elettrica Edison, che in quegli anni stava portando avanti lo sviluppo del sistema elettrico lombardo.\nNel 1897 divenne rettore del Politecnico di Milano. Mantenne questo incarico fino al 1921, anno della sua morte.\nSempre nel 1897 fu nominato presidente del CIAM - Collegio degli Ingegneri e degli Architetti di Milano.\nDal 1899 al 1900 fu presidente della Camera dei deputati. L'11 novembre 1900 fu nominato Senatore del Regno d'Italia, sotto il governo Saracco.\nDal 18 aprile 1901 entr\u00f2 a far parte del consiglio di amministrazione della neocostituita Societ\u00e0 Anonima Meccanica Lombarda, con sede sociale a Milano, stabilimento in Monza e deposito a Napoli, che un decennio dopo avr\u00e0 la licenza di costruire gli aeroplani modello \"Aviatik\".\nNel 1909 fu eletto presidente del Credito Italiano.\nMor\u00ec nel 1921 e venne sepolto al Cimitero monumentale di Milano.\nFu contrario alle avventure coloniali italiane della fine del diciannovesimo secolo: riteneva che la priorit\u00e0 dovesse essere data allo sviluppo dell'apparato industriale italiano.\nAl contrario, fu favorevole all'intervento dell'Italia nella Prima guerra mondiale, perch\u00e9 credeva fosse un'opportunit\u00e0 per la pi\u00f9 matura economia italiana per mettersi al servizio degli interessi del Paese e svilupparsi ulteriormente."}
{"id": "21679", "revid": "4", "url": "https://it.wikipedia.org/wiki?curid=21679", "title": "Grande Rete", "text": ""}
{"id": "21680", "revid": "399", "url": "https://it.wikipedia.org/wiki?curid=21680", "title": "USB", "text": "USB (acronimo di Universal Serial Bus, pronunciato ) \u00e8 uno standard industriale di comunicazione seriale, utilizzato sotto forma di cavo, per la comunicazione e/o l'alimentazione di periferiche per computer o qualsiasi altro dispositivo previsto a tale scopo, per esempio tablet, fotocamere, smartphone, ecc.\nLe versioni standard sono le USB Tipo-A e le USB Tipo-B. Dal 2014 nei nuovi dispositivi \u00e8 utilizzata anche una versione pi\u00f9 veloce: la USB-C.\nStoria.\nUn gruppo di sette societ\u00e0 inizi\u00f2 lo sviluppo di USB nel 1994: Compaq, Hewlett-Packard, IBM, Microsoft, NEC e Nortel. L'obiettivo era rendere fondamentalmente pi\u00f9 semplice il collegamento di dispositivi esterni ai PC sostituendo la moltitudine di connettori sul retro dei PC, affrontando i problemi di usabilit\u00e0 delle interfacce esistenti e semplificando la configurazione software di tutti i dispositivi collegati a USB, oltre a consentire una maggiore velocit\u00e0 dati per dispositivi esterni. Ajay Bhatt e il suo team hanno lavorato allo standard alla Intel; i primi circuiti integrati che supportano USB sono stati prodotti nel 1995. \nLa specifica USB 1.0 \u00e8 stata introdotta nel gennaio 1996. Il primo supporto software OEM per dispositivi USB \u00e8 stato fornito dalla versione OSR 2.1 di Microsoft Windows 95. Nel 1998 L'iMac G3 \u00e8 stato il primo prodotto \"mainstream\" con USB, il quale ha contribuito a rendere popolare lo standard. La decisione di Apple di rimuovere tutte le \"legacy port\" dall'iMac, per esempio le interfacce seriali RS-232, la porta ADB per tastiera e mouse, la porta SCSI per i dischi, ecc. \u00e8 stata seguita da molti produttori di PC, portando ad una maggiore diffusione dello standard.\nLa specifica USB 2.0 \u00e8 stata rilasciata nell'aprile 2000 ed \u00e8 stata ratificata dal USB Implementers Forum (USB-IF) alla fine del 2001. Hewlett-Packard, Intel, Lucent Technologies, NEC e Philips hanno guidato congiuntamente l'iniziativa per sviluppare una velocit\u00e0 di trasferimento dati pi\u00f9 elevata. La specifica USB 3.0 \u00e8 stata pubblicata il 12 novembre 2008. La specifica USB 3.1 \u00e8 stata invece pubblicata nel luglio 2013.\nNel dicembre 2014, USB-IF ha presentato le specifiche USB 3.1, USB Power Delivery 2.0 e USB-C a IEC (TC 100 - Sistemi e apparecchiature audio, video e multimediali) per l'inclusione nello standard internazionale IEC 62680 (interfacce Universal Serial Bus per dati e alimentazione), basato su USB 2.0. Le specifiche USB 3.2 sono state pubblicate a settembre 2017.\nDescrizione generale.\nLo standard USB definisce le specifiche per cavi, connettori e protocolli per la connessione, la comunicazione e l'alimentazione tra dispositivi e le loro periferiche.\nLa tensione di alimentazione prevista dallo standard di base \u00e8 5 volt; ma opzionalmente, i dispositivi che seguono lo standard USB Power Delivery UPD, implementano uno schema di alimentazione flessibile che attraverso un canale di comunicazione dati con l'alimentatore, permette loro di richiedere un certo livello di tensione di alimentazione che pu\u00f2 essere 5V, 9V, 15V, o 20V, o anche 50V. Oltre a migliorare la funzionalit\u00e0 Plug and Play, consentendo cos\u00ec di collegare e scollegare periferiche senza dover riavviare il computer (\"hot swap\"), USB ha definitivamente rimpiazzato tutte quelle interfacce precedenti che non sarebbero mai riuscite a competere con le tecnologie allora disponibili (porte seriali e porte parallele sono un valido esempio).\nIl sistema USB \u00e8 asimmetrico: consiste in un singolo gestore e molte periferiche collegate ad albero, attraverso dei dispositivi chiamati \"hub\" (concentratori). Supporta fino a un massimo di 127 periferiche per gestore, ma nel computo vanno inclusi anche gli hub e il gestore stesso, quindi, in realt\u00e0, il numero totale di dispositivi collegabili \u00e8 sensibilmente inferiore. La lunghezza massima che pu\u00f2 avere un cavo USB senza che il segnale diventi troppo debole \u00e8 pari a 5\u00a0m; oltre questo limite, \u00e8 necessario ricorrere a uno o pi\u00f9 \"hub\" attivi che amplifichino il segnale. Le specifiche prevedono il collegamento consecutivo di un massimo di 5 \"hub\"; nonostante ci\u00f2 dispositivi come mouse e similari non hanno problemi.\nLo standard prevede che il connettore porti anche un cavo (chiamato VBUS) per alimentare le periferiche a basso consumo. Le periferiche che hanno richieste energetiche elevate devono essere alimentate a parte. I limiti energetici dello standard vanno seguiti scrupolosamente, pena il probabile danneggiamento del gestore, dato che lo standard USB non prevede nelle specifiche minime la disconnessione in caso di sovraccarico.\nIl disegno dell'USB \u00e8 stato pensato per consentire un semplice inserimento e rimozione. Lo standard \u00e8 stato progettato in modo da consentire un semplice aggiornamento dei sistemi sprovvisti di USB attraverso una scheda PCI ISA o PC Card. Le porte USB sono dotate del supporto del \"Plug and play\" e supportano i dispositivi \"hot swap\": se il sistema operativo lo consente, supportano la rimozione \"a caldo\" delle periferiche e il reinserimento senza dover riavviare il computer.\nL'USB di tipo A e B pu\u00f2 collegare periferiche che richiedono trasferimento dati, ma non pu\u00f2 trasportare segnali video, tale limite \u00e8 stato comunque superato con il nuovo formato USB 3.1 Type-C. Per i componenti multimediali, ormai, lo standard USB \u00e8 il metodo di collegamento pi\u00f9 utilizzato, mentre nelle stampanti sopravvivono ancora pochi modelli dotati anche di porta parallela per questioni di compatibilit\u00e0.\nA partire dagli anni 2000 anche gli autoveicoli (in primis le automobili) sono stati dotati connessioni USB per l'impianto stereo o per quello di navigazione GPS o, per i modelli di lusso, gli impianti video/TV. In alcune situazioni, tramite chiavetta USB si pu\u00f2 aggiornare il firmware di alcuni moduli dell'automobile, ad esempio il bluetooth. In questo modo la compatibilit\u00e0 dei driver tra dispositivi interconnessi \u00e8 costantemente assicurata.\nIn aggiunta al tradizionale settore elettronico-informatico-telematico, appare costantemente sul mercato tutta una serie di apparecchi, dispositivi o accessori alimentati tramite presa USB e qualsiasi elencazione correrebbe il rischio di essere obsoleta quanto prima.\nLe specifiche dell'USB stabiliscono due tipi di connettori per collegare i dispositivi: il connettore A e il connettore B. Alcuni produttori hanno introdotto delle varianti del connettore per i loro dispositivi miniaturizzati. Questi dispositivi rispettano comunque lo standard di comunicazione USB a tutti gli effetti, con l'unica differenza che il connettore \u00e8 fisicamente diverso. Essi sono chiamati micro-USB o mini-USB di tipo A e B. Con l'USB 3.1 \u00e8 stato introdotto il connettore USB-C, il primo connettore USB reversibile.\nUn'estensione dell'USB, chiamata USB-On-The-Go (OTG), consente a una singola porta di fungere sia da dispositivo sia da controllore. Ci\u00f2 consente una pi\u00f9 semplice connessione di alcuni dispositivi, come i PDA, che a volte devono fungere da dispositivo e a volte devono comandarne. Per evitare una proliferazione dei connettori proprietari, USB-On-The-Go ha definito anche due connettori chiamati mini-A e mini-B, che sono connettori molto pi\u00f9 piccoli dei connettori precedenti; questo rimuove la principale motivazione dei produttori a ignorare lo standard, cio\u00e8 risparmiare spazio.\nSpecifiche tecniche.\nPiedinatura.\nDi seguito viene illustrato uno schema che esemplifica la disposizione dei pin di contatto, e la loro funzione, dei connettori USB.\nLatenza.\nLa latenza dell'USB 1.x \u00e8 di circa 1ms, la latenza dell'USB 2.0 \u00e8 di circa 125 \u00b5s, invece con l'USB 3.0, solo per\u00f2 con i pin SSTX e SSRX \u00e8 di circa 950 ns.\nI connettori.\nLe prime tipologie sono state l'USB-A e l'USB-B, successive evoluzione venne rappresentata dall'USB On-The-Go.\nMicro-USB.\nDal 2011 il connettore micro-USB tipo B \u00e8 il connettore standard dei telefoni cellulari delle principali aziende del settore (Nokia, LG, Motorola, Samsung, BlackBerry (ex RIM), Sony Mobile Communications, NEC, Qualcomm, Texas Instruments). \u00c8 stata l'Unione europea a chiederlo al fine di ridurre l'inquinamento elettronico (l'esistenza di decine di caricatori diversi obbliga chi intende cambiare cellulare a buttare via anche il relativo caricabatterie, essendo nella maggior parte dei casi incompatibile con il nuovo telefono), senza contare poi che ogni caricabatteria d\u00e0 tensioni e correnti differenti in uscita.\nApple, inizialmente restia all'introduzione del nuovo connettore, ha in seguito acconsentito all'introduzione dello standard Micro-USB anche sui suoi terminali. Ma l'uscita sul mercato dei telefoni cellulari iPhone 4 (2010) e iPhone 4S (2011) ha dimostrato che Apple, malgrado avesse dichiarato il contrario, ha deciso di non introdurre sui suoi prodotti il connettore micro-USB. Negli anni successivi (2012 e 2013) la presa proprietaria di Apple cambia e diventa pi\u00f9 sottile (prende il nome di connettore Lightning), ma rimane uno standard proprietario montato solo sui dispositivi Apple (iPhone 5 e successivi, iPod, iPad, iPad Mini, iPad Air).\nMini-USB.\nL'interfaccia di tipo Mini-USB \u00e8 di dimensione intermedia e si distingue in due tipologie: Mini-A e Mini-B.\nInizialmente veniva usato come connettore di ricarica per alcuni telefoni cellulari e PDA, ma fu ben presto rimpiazzato dal Micro-USB. Viene ormai usato su pochi dispositivi non richiedono un alto trasferimento di energia, come la connessione dati per le fotocamere, lettori multimediali ecc.\nUSB-C.\nCon l'USB 3.1 \u00e8 stato introdotto il nuovo connettore tipo C che introduce importanti novit\u00e0, tra cui la possibilit\u00e0 di ricaricare dispositivi che richiedono pi\u00f9 di 25 W tramite due nuovi pin e la reversibilit\u00e0 di inserimento. Sta diventando il nuovo standard per ricaricare i dispositivi cellulari, tablet e portatili.\nIl vantaggio principale del formato USB di tipo C \u00e8 di essere simmetrico, agevolando cos\u00ec la connessione fisica.\nUSB on-the-Go.\nL'USB On-The-Go \u00e8 una specifica che permette a un qualsiasi dispositivo capace di agire come host (ad esempio uno smartphone), di comunicare con periferiche USB come HDD esterni, chiavette o pendrive, tastiere, mouse o joypad attraverso un cavo con interfaccia USB.\nAdattatori.\nData l'esistenza di connettori e porte di formato diverso, in commercio esistono appositi adattatori (di varie combinazioni maschio-femmina) per passare da uno specifico formato USB ad un altro, cos\u00ec da poter impiegare un unico cavetto. Una variante dell'adattatore \u00e8 quello comprensivo di cavo tra i due connettori. Inoltre, sono disponibili adattatori per passare dall'interfaccia USB ad altre (ad esempio PS/2, VGA, HDMI, Aux/Jack).\nCronologia delle versioni.\nUSB 1.0 (Low-Speed).\nQuesta interfaccia supporta una velocit\u00e0 di trasmissione di solo 1,5 Mbit/s, una velocit\u00e0 adeguata solo per mouse, tastiere e altri dispositivi lenti e una lunghezza massima di 3 metri (nonostante ci\u00f2 un cavo di 1,5 metri rendeva quasi inutilizzabile un semplice mouse USB 1.0), in caso di lunghezze superiori \u00e8 necessario usare degli hub USB.USB nella prima release \u00e8 dotato solamente dei due connettori standard: Type-A e Type-B\nUSB 1.1 (Full-Speed).\nNell'agosto del 1998 per risolvere alcuni problemi dell'USB 1.0 venne pubblicata l'USB 1.1. USB 1.1 \u00e8 la prima versione che \u00e8 stata ampiamente adottata. Vennero risolti i problemi di lunghezza dell'USB 1.0. L'USB 1.1 supporta una velocit\u00e0 di 12 Mbit/s.\nUSB 2.0 (Hi-Speed).\nLa successiva versione dell'USB risale al gennaio del 2000 (chiamato USB \"hi-speed\"). La principale caratteristica \u00e8 l'innalzamento della velocit\u00e0 teorica di trasferimento a 480 Mbit/s. Essa consente all'USB di essere competitivo con lo standard Firewire 400 (IEEE 1394), che ha una velocit\u00e0 di trasferimento di 400 Mbit/s, bench\u00e9 agli effetti pratici quest'ultimo risulti pi\u00f9 veloce e stabile del primo, soprattutto con dispositivi che manipolano flussi video.\nL'USB 2.0 ricevette tanti piccoli aggiornamenti realizzati tramite l'ECN che introducono funzionalit\u00e0 tra cui i connettori mini e micro, l'USB OTG, il supporto alla ricarica per i dispositivi e altro:\nUSB 3.0 (Super-Speed).\nIl 18 settembre 2007 la nuova versione viene presentata al pubblico e ai media da Pat Gelsinger, CEO della Intel, che effettua una prima dimostrazione di funzionamento di USB 3.0 all'Intel Developer Forum.\nLe specifiche USB 3.0 sono state rese note il 13 agosto 2008 mentre i primi prodotti commerciali sono usciti a cavallo tra il 2009 e il 2010.\nCome avvenuto in precedenza, la versione 3.0 ha mantenuto la retrocompatibilit\u00e0 con USB 2.0 e 1.0. Infatti i nuovi connettori (con un maggior numero di piedini) permettono l'inserzione in una parte dei suoi piedini dei connettori USB 2.0.\nNella prima met\u00e0 di ottobre 2008 Intel, una delle aziende che hanno definito il protocollo USB, ha fornito le specifiche tecniche per la nuova interfaccia USB 3.0, retrocompatibile con l'USB 2.0.\nUna nuova caratteristica \u00e8 il bus \"SuperSpeed\", che fornisce una quarta modalit\u00e0 di trasferimento dati a (corrispondenti a 600 MB/s, fino a dieci volte pi\u00f9 veloce della versione USB 2.0) utilizzando due coppie intrecciate ad alta velocit\u00e0 per il bus sopra citato e il supporto di connessioni ottiche, con la quale la specifica ritiene ragionevole ottenere almeno 3,2 Gbit/s al netto dell'overhead di protocollo (corrispondenti a 400 MB/s). Per ospitare i piedini supplementari per la modalit\u00e0 SuperSpeed, i fattori di forma fisica per USB 3.0 spine e i contenitori sono stati modificati. Il contatto femmina standard-A \u00e8 pi\u00f9 profondo per accettare questi nuovi connettori. Un cavo standard legacy di A-a-B lavorer\u00e0 come progettato e non entrer\u00e0 mai in contatto con i connettori SuperSpeed, garantendo la compatibilit\u00e0 con le versioni precedenti. La spina SuperSpeed standard A si adatter\u00e0 correttamente alle prese, ma il SuperSpeed standard B non \u00e8 adatto alle prese B standard vecchio stile (quindi un nuovo cavo pu\u00f2 essere utilizzato per la connessione di un nuovo dispositivo a un vecchio host, ma non per collegare un nuovo host a un vecchio dispositivo, e sar\u00e0 necessario un cavo standard legacy A-a-B).\nUSB 3.0 estende il tipo di trasferimento di massa in SuperSpeed. Questa estensione consente a un host e a un dispositivo di creare e trasferire pi\u00f9 flussi di dati attraverso un singolo supporto.\nNuove funzioni di gestione dell'alimentazione includono il supporto di inattivit\u00e0, stand by e sospensione dello stato.\nUSB 3.0 non definisce le lunghezze dei cavi, in teoria pu\u00f2 essere usata qualsiasi lunghezza, purch\u00e9 soddisfi tutti i requisiti definiti nella specifica. Tuttavia alcune stime indicano una limitazione di / usando SuperSpeed.\nLe porte e i connettori USB 3.0 si riconoscono subito in quanto hanno il supporto interno dei contatti (interfaccia) di colore blu. I piedini in pi\u00f9 nel tipo A sono nascosti, ma ad un occhio esperto visibili. In altri casi, nelle porte non c'\u00e8 la colorazione blu ma a sinistra del simbolo universale di USB c'\u00e8 attaccata la dicitura \"SS\" (iniziali di \"SuperSpeed\").\nLe specifiche dell'USB 3.0 prevedono 4 connettori USB ufficiali, 3 retro-compatibili dalle versioni precedenti, uno nuovo, a differenza delle versioni precedenti la plastica all'interno del connettore deve essere blu del colore Pantone 300C; sono previsti 5 nuovi piedini.\nL'USB 3.0 non prevede una versione aggiornata dei connettori Mini-USB e Micro-A in quanto vengono dichiarati obsoleti dalla data di rilascio di tale specifica.\nEsistono tuttavia sul commercio connettori e porte Mini-B 3.0 con 10 piedini, non conformi allo standard; contrariamente alle porte Micro-B 3.0, questi non sono meccanicamente compatibili con i loro predecessori.\nUSB 3.1 (Super-Speed+).\nNel 2013 sono state pubblicate le specifiche della nuova versione 3.1. Successivamente \u00e8 stato anche predisposto un nuovo connettore USB-C capace di 10 Gbit/s (1250 MB/s) nominali. La nuova versione supporta 5 profili:\nIl nuovo connettore Tipo C, oltre ad essere reversibile, \u00e8 il primo a supportare i profili a 12 V e 20 V. Il connettore tipo C introduce due nuovi pin VBUS a 12 V e 20 V. I connettori di tipo A, B e mini B non saranno aggiornati con i pin VBUS 12 e 20 V, ma il connettore tipo A supporter\u00e0 i 10 Gbit/s. Nei nuovi dispositivi i connettori di tipo A e C sono di colore Blu/Acqua se utilizzabili sia per l'alimentazione che per la trasmissione dati, mentre il connettore C \u00e8 di colore nero se utilizzabile soltanto per alimentazione.\nUSB4.\nLe specifiche dello standard USB4 sono state rilasciate il 29 agosto 2019 dall'USB Implementers Forum.\nUSB4 si basa sulle specifiche del protocollo Thunderbolt 3, supporta 40\u00a0Gbit/s di throughput, \u00e8 compatibile con Thunderbolt 3 e DisplayPort 2.0 Alt Mode, e ha una retrocompatibilit\u00e0 con USB\u00a03.2 e USB\u00a02.0.\nL'architettura definisce un metodo per condividere dinamicamente un singolo collegamento ad alta velocit\u00e0 con pi\u00f9 tipi di dispositivi che \u00e8 pi\u00f9 utile al trasferimento di dati per tipo e applicazione.\nSecondo VESA lo standard debutter\u00e0 nel 2021 e diventer\u00e0 comune nel 2022.\nIl wireless USB.\nL'evoluzione dello standard USB si concentra su due strade: la prima prevede un innalzamento della velocit\u00e0 massima di trasferimento, mentre la seconda strada, chiamata wireless USB, prevede l'abbandono dei cavi per la comunicazione tramite onde radio. Una prima specifica wireless USB \u00e8 gi\u00e0 stata standardizzata e alcuni dispositivi sono in commercio."}
{"id": "21685", "revid": "230530", "url": "https://it.wikipedia.org/wiki?curid=21685", "title": "Universal Serial Bus", "text": ""}
{"id": "21686", "revid": "2020096", "url": "https://it.wikipedia.org/wiki?curid=21686", "title": "Gran Premio di Monaco", "text": "Il Gran Premio di Monaco di Formula 1 si corre sul circuito cittadino di Monte Carlo nel Principato di Monaco. La prima edizione si disput\u00f2 il 14 aprile 1929 sotto l'impulso di Antony Nogh\u00e8s fondatore dello \"Automobile Club de Monaco\" (ACM). L'edizione numero uno valida per il Campionato Mondiale \u00e8 datata 21 maggio del 1950, seconda tappa dopo Silverstone.\nAbitualmente, la gara si svolge alla presenza degli esponenti di casa Grimaldi. Il record di vittorie del pilota (sei) appartiene ad Ayrton Senna, mentre la casa costruttrice pi\u00f9 vincente \u00e8 la McLaren, con 15 vittorie.\nIl Gran Premio gode tipicamente di tre deroghe \"ad hoc\" al regolamento della Formula 1: la distanza da percorrere \u00e8 di 260 chilometri (contro il minimo standard di 305), l'evento parte con le prove libere al gioved\u00ec anzich\u00e9 al venerd\u00ec (in cui \u00e8 previsto riposo) e la cerimonia di premiazione non avviene secondo il protocollo della categoria, ma secondo uno gestito dall'Automobile Club de Monaco e dalla famiglia Grimaldi. Alla gara non \u00e8 inoltre associata alcuna sponsorizzazione.\nA partire dalla stagione 2022 il Gran Premio si svolge nel tradizionale \"weekend\" di gara, come gi\u00e0 avviene per tutti gli altri Gran Premi. Le prove libere vengono spostate dalla giornata del gioved\u00ec a quella del venerd\u00ec.\nPercorso.\nLa lunghezza di questo tracciato \u00e8 di 3,337 km. I piloti lo percorrono per 78 volte, per un totale di 260,286 km. Monte Carlo \u00e8 il circuito pi\u00f9 breve del Mondiale e quello con velocit\u00e0 pi\u00f9 basse, a causa della tortuosit\u00e0 e della scarsa larghezza del percorso. \nNel 1981 Gilles Villeneuve fu il primo pilota a portare alla vittoria sul circuito monegasco una vettura con motore turbocompresso (la Ferrari 126 CK), le cui caratteristiche erano teoricamente inadatte a tracciati lenti e tortuosi. Nel 1994 Michael Schumacher, alla guida della Benetton Ford B194, fu il primo pilota ad abbattere la media dei 150 km/h in questa pista. Nel 1996, ad imporsi a sorpresa fu il francese Olivier Panis su Ligier, per un successo tutto francese in una gara con sole quattro vetture arrivate al traguardo. L'anno successivo, a causa di condizioni meteo estremamente variabili che rallentarono il ritmo della corsa, Schumacher vinse con la Ferrari F310B allo scoccare delle due ore, termine entro il quale una gara di F1 deve per regolamento finire. Questi sono solo alcuni dei tantissimi aneddoti che caratterizzano la storia di questo Gran Premio unico e affascinante.\nSi tratta del pi\u00f9 celebre tracciato cittadino della Formula 1, fra i pi\u00f9 prestigiosi al mondo. Dall'originario tracciato lungo 3,18 km si \u00e8 passati col passare del tempo a una configurazione da 3,37 km. Punti di particolare interesse sono l'impegnativa ma agile \"Chicane delle Piscine\" (spesso luogo di incidenti), percorsa a circa 190 orari, variante allargata e velocizzata nel 1994 nonch\u00e9 l'ampio curvone veloce all'interno del tunnel, in cui si superano i 280 orari. Il Gran Premio di Monaco annovera anche la curva pi\u00f9 lenta del mondiale di Formula 1: quella leggendaria a forma di ferro di cavallo della Vecchia Stazione, affrontata a circa 55 km/h. Il GP monegasco pu\u00f2 cos\u00ec vantare la peculiarit\u00e0 di avere sia la curva pi\u00f9 lenta che una delle pi\u00f9 veloci del Campionato (la pi\u00f9 veloce in assoluto, in realt\u00e0, \u00e8 la 130R di Suzuka affrontata a 320\u00a0km/h).\nI piloti affrontano la prima staccata importante al termine del rettifilo dei box, percorso ad oltre 250\u00a0km/h. L'approccio a questa prima curva, la \"Saint Devote\" (cos\u00ec nominata in onore della chiesa l\u00ec eretta e dedicata a Santa Devota), disegnata da un cordolo removibile che consente ai piloti una migliore traiettoria di entrata, pu\u00f2 risultare determinante per il risultato finale perch\u00e9 spesso chi l'ha superata per primo si \u00e8 poi aggiudicato il Gran Premio.\nI nomi delle numerose curve presenti - che garantiscono spettacolarit\u00e0 alla gara, complice la quasi totale assenza di vie di fuga - sono diventati familiari con il passare degli anni, cos\u00ec da rimanere scolpiti nella memoria degli appassionati di automobilismo. Per i piloti in gara, la \"Saint Devote\", la \"Virage du Casino\", il \"Tornante\" \"Mirabeau\", la lentissima \"Vecchia Stazione\", la \"Curva del Tabaccaio\" e la \"Rascasse\" (ex \"Curva del Gasometro\"), rappresentano autentici banchi di prova. Ogni tipo di sorpasso \u00e8 quasi impossibile, cos\u00ec ad emergere - il pi\u00f9 delle volte - \u00e8 il talento del pilota. Le sei vittorie di Ayrton Senna e le cinque di Michael Schumacher e Graham Hill, sono a testimonianza di questo. Al compianto pilota brasiliano, ribattezzato per i suoi successi nel Principato \"Il Re di Monte Carlo\", appartiene anche il record di cinque Pole Position e di otto podi.\nTecnicamente, la pista monegasca esige un carico aerodinamico estremo, dei rapporti al cambio accorciati, un raggio di sterzata pi\u00f9 ridotto con l'allungamento della corsa del tirante della ruota e la sostituzione dell'ingranaggio apposito, per una risposta pi\u00f9 diretta ai piccoli angoli. Altro componente molto sollecitato \u00e8 il cambio, azionato in gara oltre quattromila volte. Le monoposto sono un po' pi\u00f9 alte da terra rispetto alle altre piste: anche il molleggio \u00e8 leggermente superiore per le irregolarit\u00e0 del manto stradale e per dare maggiore trazione in uscita dalle tante curve monegasche.\nLa premiazione.\nLa premiazione del Gran Premio di Monaco segue un cerimoniale diverso rispetto agli standard protocollari della Formula 1. \nPer molto tempo non \u00e8 stato utilizzato un vero e proprio podio, ma semplicemente il palco (nei pressi del traguardo) da cui la famiglia Grimaldi segue la gara. Inoltre fino ai primi anni 1980 solo il vincitore era chiamato a ricevere un trofeo; quando poi sono stati chiamati anche il secondo e il terzo classificato, si sono sfruttati gli scalini d'ingresso del predetto palco per creare la \"gerarchia\", facendo sistemare il vincitore pi\u00f9 in alto. Solo dall'edizione 2017 \u00e8 stato adottato un vero e proprio podio, sopraelevato rispetto alla sede stradale, ma comunque diverso rispetto a quello normalmente usato negli altri Gran Premi.\nAltre peculiarit\u00e0 sono costituite dal fatto che la consegna dei trofei precede e non succede l'esecuzione degli inni nazionali; inoltre il sovrano e le maggiori autorit\u00e0 del Principato restano in piedi accanto o alle spalle dei piloti per tutta la durata della cerimonia. A completare il cerimoniale vi \u00e8 infine il picchetto d'onore costituito da due Carabinieri in alta uniforme bianca. Dal Gran Premio di Monaco 2021 la banda esegue dal vivo gli inni nazionali del vincitore della gara."}
{"id": "21688", "revid": "1418004", "url": "https://it.wikipedia.org/wiki?curid=21688", "title": "Ilse Aichinger", "text": "Vita.\nIlse Aichinger e la sorella gemella Helga nacquero a Vienna. Il padre era insegnante, la madre ebrea medico. Dopo la loro separazione nel 1926 Aichinger visse con la madre a Vienna.\nNel periodo del Nazismo la madre perse il lavoro. La nonna e i fratelli minori della madre vennero deportati e uccisi. Uscita dal liceo, Aichinger come semi-ebrea non pot\u00e9 continuare gli studi. Nonostante fosse costretta ai lavori forzati, partecip\u00f2 ad attivit\u00e0 antifasciste.\nNel 1945 inizi\u00f2 gli studi di medicina, che per\u00f2 abbandon\u00f2 dopo cinque semestri per completare il suo primo romanzo. Il suo testo \"Das vierte Tor\" fu la prima opera della letteratura austriaca a trattare il tema dei campi di concentramento. L'anno seguente, suscit\u00f2 per la prima volta una certa sensazione con il testo \"Aufruf zum Mi\u00dftrauen\" (\"Appello alla diffidenza\"), pubblicato in una rivista, nel quale esortava a diffidare di se stessi, della chiarezza delle proprie emozioni, della profondit\u00e0 dei propri pensieri, della bont\u00e0 delle proprie azioni.\nDopo la pubblicazione del suo primo ed unico romanzo \"Die gr\u00f6\u00dfere Hoffnung\" nel 1948, lavor\u00f2 come consulente editoriale alla casa editrice S. Fischer Verlag a Vienna e a Francoforte sul Meno, collaborando inoltre come assistente di Inge Aicher-Scholl (1917\u20131998) allo sviluppo della \"Ulmer Hochschule f\u00fcr Gestaltung\", fondata da Aicher-Scholl e Otl Aicher.\nDal 1951 entr\u00f2 in contatto con il gruppo letterario \"Gruppe 47\", dove conobbe lo scrittore G\u00fcnter Eich (1907\u20131972), con il quale si spos\u00f2 nel 1953. Nel 1952 le venne conferito il premio letterario del \"Gruppe 47\".\nCon Eich ebbe due figli, Clemens (1954 - 1998) e Mirjam (1957). Negli anni 1950 ricevette diversi premi letterari e divent\u00f2 membro dell'accademia delle belle arti di Berlino e della sezione tedesca del PEN Club.\nNel 1963 si trasfer\u00ec con la famiglia a Gro\u00df-Gmain presso Salisburgo. Nei racconti e radiodrammi degli anni seguenti si allontana progressivamente dal realismo, lasciando ampio spazio alle esperienze irreali e al sogno.\nNegli anni 1980 la sua produzione letteraria diminu\u00ec. Dopo la morte della madre nel 1983, si trasfer\u00ec l'anno seguente a Francoforte sul Meno, per poi tornare ad abitare a Vienna nel 1989. Nell'occasione del suo settantesimo compleanno nel 1991 venne pubblicata la sua opera omnia, edita dall'amico Richard Reichensperger (1961-2004). Negli anni Novanta le sono stati conferiti diversi importanti premi letterari. Contraria alla riforma dell'ortografia tedesca, introdotta nel 1996, ha ripreso a scrivere dopo una lunga pausa alla fine degli anni 1990."}
{"id": "21690", "revid": "1522738", "url": "https://it.wikipedia.org/wiki?curid=21690", "title": "Filippo VI di Spagna", "text": "\u00c8 il terzo figlio del re di Spagna Juan Carlos I e di Sofia di Grecia. A seguito dell'abdicazione del padre, resa effettiva il 18 giugno 2014, gli \u00e8 succeduto al trono il 19 giugno seguente.\nBiografia.\nInfanzia ed educazione.\nFelipe Juan Pablo Alfonso de Todos los Santos de Borb\u00f3n y Grecia \u00e8 nato a Madrid nel 1968. La sua nascita, avvenuta dopo quelle delle sorelle Elena e Cristina, ha assicurato la successione maschile al trono di Spagna. Il suo nome include il nome del primo Borbone che regn\u00f2 sulla Spagna, Filippo V, i nomi dei suoi nonni Juan, Conte di Barcellona e Paolo di Grecia, il nome del bisnonno Alfonso XIII e \"tutti i santi\", tradizione della famiglia Borbone.\nAlla nascita Filippo acquis\u00ec il titolo di infante di Spagna poich\u00e9 suo padre Juan Carlos non era ancora re, e divent\u00f2 principe delle Asturie, titolo riservato all'erede al trono, solo nel 1977.\nFilippo VI cominci\u00f2 gli studi a Santa Maria de los Rosales, una normale scuola privata, senza alcun trattamento speciale. Successivamente studi\u00f2 presso il Lakefield College School in Ontario, Canada. Ha ricevuto anche un'istruzione militare frequentando l'Accademia Generale di Saragozza, la Scuola Navale a Pontevedra e l'Accademia Generale dell'Aria di San Javier.\nHa studiato anche diritto ed economia all'Universit\u00e0 Autonoma di Madrid, conseguendo un master in relazioni internazionali alla Edmund Walsh School of Foreign Servic\"e\" presso l'Universit\u00e0 di Georgetown. Ai Giochi Olimpici di Barcellona del 1992 \u00e8 stato membro della squadra di vela olimpica, come lo erano stati sua madre Sofia e suo zio Costantino II alle Olimpiadi di Roma del 1960. Filippo ha inoltre preso parte alla cerimonia di apertura come portabandiera della Spagna.\nAi giochi si \u00e8 classificato in sesta posizione nella classe vela, ottenendo un diploma olimpico.\nPrincipe delle Asturie.\nNel ruolo di principe, Filippo ha compiuto, a partire dal 1995, varie visite ufficiali nelle Comunit\u00e0 autonome spagnole, al fine di ottenere una profonda conoscenza della Spagna e un contatto diretto con gli spagnoli. Dal gennaio 1996 ha rappresentato ufficialmente la Spagna alle cerimonie di giuramento dei presidenti latino-americani. Ha seguito riunioni con gli organi costituzionali e con le principali istituzioni statali, al fine di tenersi aggiornato sulle loro attivit\u00e0. Ha partecipato ai lavori dei vari organi dell'amministrazione centrale e delle Comunit\u00e0 autonome. Ha presieduto cerimonie di Stato in caso di impedimento del re Juan Carlos. Filippo ha mostrato particolare interesse per le questioni relative all'Unione europea, al Medio Oriente, al Nordafrica e all'America Latina. Ha compiuto molte visite ufficiali in Europa e America Latina, in paesi del mondo arabo, in Estremo Oriente e in Australia. Ha anche svolto un ruolo attivo nella promozione degli interessi economici e commerciali della Spagna all'estero, presiedendo fiere e mostre (Expotecnia, Expoconsumo, Expohabitat); ha promosso la nascita di centri e cattedre universitarie per diffondere la storia della penisola iberica.\nMatrimonio.\nNel novembre 2003 ha annunciato il suo fidanzamento con la giornalista asturiana Letizia Ortiz. La coppia si \u00e8 sposata il 22 maggio 2004 nella Cattedrale dell'Almudena di Madrid. Il matrimonio \u00e8 stato seguito da pi\u00f9 di 25 milioni di telespettatori nella sola Spagna ed \u00e8 stato anche trasmesso in tutto il mondo. Letizia Ortiz ha assunto il titolo di \"Sua Altezza Reale la Principessa delle Asturie\".\nFilippo VI \u00e8 padrino di battesimo della principessa Maria di Borbone-Due-Sicilie (nata il 21 aprile 2015), di Luis Felipe G\u00f3mez-Acebo y Ponte, figlio di suo cugino Beltr\u00e1n, e della principessa Sofia di Bulgaria, figlia del principe Konstantin di Bulgaria.\nRe di Spagna.\nIl 2 giugno 2014, a seguito di un colloquio privato con il sovrano, il Primo ministro spagnolo Mariano Rajoy ha annunciato l'intenzione del re di abdicare in favore del figlio. Juan Carlos ha confermato la decisione, firmando l'abdicazione il 18 giugno, dopo l'approvazione della legge organica prevista in materia dall'articolo 57, quinto comma, della Costituzione spagnola.\nIl 19 giugno il padre gli ha imposto la fascia di Comandante dell'esercito di Terra, Aria e Mare. In seguito, ha giurato davanti alle Corti Generali dicendo: \"Giuro di adempiere fedelmente ai miei doveri, osservare e far osservare la Costituzione e le leggi e rispettare i diritti dei cittadini e delle Comunit\u00e0 autonome\"; \u00e8 stato cos\u00ec proclamato re di Spagna con il nome di Felipe VI e ha tenuto il suo primo discorso al Parlamento.\nTornato al Palazzo reale di Madrid, si \u00e8 affacciato dal balcone per salutare la folla e ha assistito a una parata militare in suo onore.\nDal momento della proclamazione, l'erede al trono \u00e8 divenuta la figlia maggiore Leonor, principessa delle Asturie, nata nel 2005, che, qualora accedesse al trono, diventerebbe la seconda regina regnante dell'intera storia spagnola dopo Isabella II.\nNell'ottobre 2014 ha tenuto il primo ricevimento ufficiale, in occasione della visita della presidente cilena Michelle Bachelet.\nIl 24 dicembre 2014 ha letto, a reti unificate, il suo primo messaggio di Natale, sostenendo che \"la corruzione va eliminata\".\nNel febbraio 2015 Felipe VI ha annunciato che avrebbe tagliato il suo stipendio annuo del 20% a causa della recessione economica e le difficolt\u00e0 che continuano a ostacolare la Spagna. Inoltre, lo stesso anno, ha revocato il titolo di duchessa di Palma di Maiorca alla sorella Cristina per il suo coinvolgimento insieme al marito in uno scandalo finanziario.\nIl 16 marzo 2020 Felipe VI ha tolto al padre la pensione, pari a 194.000 euro di fondi pubblici, per via di un\u2019inchiesta aperta dalla magistratura svizzera su una tangente di 100 milioni di dollari arrivati dal Ministero delle Finanze dell\u2019Arabia Saudita e destinati a due enti, la Fondazione Zagatka e la Fondazione Lucum, che avevano tra i beneficiari il re emerito Juan Carlos e, dopo di lui, anche Felipe e la figlia Leonor.\nTitoli.\nL'attuale Costituzione spagnola si riferisce alla monarchia come \"la corona di Spagna\" e il titolo costituzionale del sovrano \u00e8 semplicemente quello di \"re/regina di Spagna\". La legge costituzionale, per\u00f2, accenna anche alla possibilit\u00e0 dell'uso degli altri titoli storici della monarchia iberica, senza tuttavia specificarli. Un decreto promulgato il 6 novembre 1987 dal consiglio dei ministri regola i titoli e il trattamento spettante ai membri della casa reale, e, su queste basi, il sovrano ha il diritto di usare gli altri titoli appartenenti alla corona (\"El titular de la corona se denominar\u00e1 Rey o Reina de Espa\u00f1a y podr\u00e1 utilizar los dem\u00e1s t\u00edtulos que correspondan a la Corona, as\u00ed como las otras dignidades nobiliarias que pertenezcan a la Casa Real\"). Contrariamente a quanto si crede, la serie completa dei titoli storici, che comprende oltre venti regni, non \u00e8 attualmente in uso. L'insieme dei titoli feudali venne impiegato l'ultima volta nel 1836 con Isabella II di Spagna. Inoltre \u00e8 Gran maestro del Real Consiglio degli Ordini Militari.\nFilippo VI ha quindi, oltre al titolo di re di Spagna, i titoli di:\nFilippo divent\u00f2 erede al trono da quando suo padre fu incoronato re di Spagna nel 1975, mantenendo detto titolo fino al giorno della sua incoronazione, il 19 giugno 2014. Nel 1977 divenne principe delle Asturie, titolo conferito tradizionalmente agli eredi al trono spagnolo. Filippo \u00e8 il primo Borbone ad aver ottenuto il titolo aragonese di principe di Girona. Egli \u00e8 anche principe di Viana, duca di Montblanc, conte di Cervera e signore di Balaguer.\nIl 30 gennaio 1986, all'et\u00e0 di 18 anni, Filippo ha giurato fedelt\u00e0 alla Costituzione e al Re nella sede del parlamento spagnolo, accogliendo pienamente il suo ruolo istituzionale come successore alla Corona.\nIl 19 giugno 2014 \u00e8 stato proclamato Filippo VI re di Spagna.\nDiscendenza.\nFilippo VI e la regina consorte Letizia Ortiz hanno due figlie:\nAttivit\u00e0.\nOltre alle sue attivit\u00e0 ufficiali, Filippo VI \u00e8 presidente onorario di diverse associazioni e fondazioni, come la Fondazione Codespa, che finanzia attivit\u00e0 di sviluppo economico e sociale per l'America Latina. \u00c8 inoltre presidente della \"Fondazione Principe delle Asturie\", un'organizzazione no-profit il cui obiettivo \u00e8 la promozione dei valori scientifici, culturali e umanistici della penisola iberica. La fondazione consegna annualmente a Oviedo il \"Premio Principe delle Asturie\".\nOltre a questo premio viene assegnato anche un riconoscimento al \"Popolo esemplare delle Asturie\", concesso al paese asturiano che durante l'anno abbia realizzato l'opera pi\u00f9 meritevole nel campo del volontariato o dello sviluppo. Nel quadro delle istituzioni che operano per lo sviluppo sociale, Filippo concentra il suo interesse sulle attivit\u00e0 dei progetti di volontariato, ambiente, universit\u00e0, integrazione dei giovani nei luoghi di lavoro, relazioni tra ambienti economici e la societ\u00e0 e comunicazione sociale.\nIn occasione dell'Anno Internazionale del Volontariato, istituito dall'ONU nel 2001, il segretario generale Kofi Annan ha definito Filippo una \"persona importante\" per il suo modo di contribuire a livello internazionale a favore dei lavori volontari.\nBlasonatura dello stemma.\nLo stemma reale di Filippo VI di Borbone \u00e8 descritto nel regio decreto numero 527/2014 del 20 giugno. Lo scudo \u00e8 inquartato ed \u00e8 composto nel seguente modo: nel primo quarto lo stemma del Regno di Castiglia, un castello d'oro merlato alla guelfa, chiuso d'azzurro, caricato su campo rosso; nel secondo quarto lo stemma del Regno di Le\u00f3n, un leone rampante paonazzo, coronato, lampassato e linguato di rosso, caricato su campo d'argento; nel terzo quarto lo stemma del Regno d'Aragona, d'oro a quattro pali rossi; nel quarto quarto lo stemma del Regno di Navarra, una maglia di catena d'oro, gemmata di verde al centro, caricata su campo rosso; nella punta lo stemma del Regno di Granada, un melograno aperto e fogliato al naturale caricato su campo d'argento; nel cuore lo stemma della Casa di Borbone, tre gigli di Francia d'oro bene ordinati su campo blu, il tutto bordurato di rosso.\nLo stemma \u00e8 ornato dal collare dell'Ordine del Toson d'oro ed \u00e8 sormontato da una corona reale formata da un cerchio d'oro e pietre preziose, con otto fioroni in foglie d'acanto, dei quali cinque visibili, e otto perle, quattro visibili, chiusa da otto archetti d'oro dei quali cinque visibili, ornati di perle e sormontati dal globo e dalla croce."}
{"id": "21691", "revid": "125954423", "url": "https://it.wikipedia.org/wiki?curid=21691", "title": "Ferrovie dello Stato Italiane", "text": "Le Ferrovie dello Stato Italiane (abbreviato FS, fino al 21 giugno 2011 Ferrovie dello Stato) sono una societ\u00e0 pubblica italiana che opera sia nel settore del trasporto ferroviario sia in quello del trasporto pubblico locale, nonch\u00e9 in quello delle merci, il tutto gestito da societ\u00e0 partecipate quali Trenitalia o Mercitalia Rail. La societ\u00e0, che assume la veste di holding, \u00e8 un'impresa pubblica in forma di societ\u00e0 per azioni, qualificabile quale organismo di diritto pubblico. La capogruppo FSI ha, quindi, la doppia natura giuridica di impresa pubblica e di \"soggetto privato che si avvale\ndi diritti speciali o esclusivi per l\u2019esercizio dell\u2019attivit\u00e0 ferroviaria\" ed \u00e8, pertanto, qualificabile come ente aggiudicatore ai sensi dell\u2019art. 3, co. 1, lett. e) del codice dei contratti pubblici.\nIl gruppo nacque nel 1905 in seguito alla statalizzazione di numerose linee ferroviarie italiane inglobate nell'Azienda autonoma delle Ferrovie dello Stato e poste sotto la direzione del Ministero dei lavori pubblici, anche se nel 1945 l'azienda pass\u00f2 sotto il controllo del Ministero dei trasporti. Il 1\u00ba gennaio 1986 l'azienda fu trasformata in ente pubblico economico, poi nel 1992 in societ\u00e0 per azioni, con unico azionista il Ministero dell'economia e delle finanze (MEF), assumendo la qualificazione giuridica di organismo di diritto pubblico, in quanto sussistono i requisiti di cui all'art. 3, comma 1, lettera d del Decreto Legislativo 50/2016.\nTuttora, l'azienda, capogruppo delle \"societ\u00e0 operative\" del Gruppo FS, \u00e8 direttamente controllata dal MEF. Ai sensi dell\u2019art. 2, lett b) del d.lgs. 158/1995 e cos\u00ec come novellato dal d.lgs. 50/2016, nonch\u00e9 come confermato dalla sentenza 5007 del 24 settembre 2001 della sezione VI del Consiglio di Stato, la S.p.A. \"Ferrovie dello Stato Italiane\", \u00e8 qualificabile come impresa pubblica. Tale qualifica si estende alle societ\u00e0 operative della holding, definibili, sempre secondo la sentenza in esame, quali \u201cpromanazione organizzativa infragruppo\u201d.\nNel rapporto fra la holding e le \"societ\u00e0 operative\" da essa controllate e, in particolar modo, nell'ambito dell'affidamento degli appalti indetti dalle societ\u00e0 controllate dalla SpA \"Ferrovie dello Stato Italiane\", secondo quanto stabilito dallo stesso Consiglio di Stato si ravvisa, in seno alle sue societ\u00e0 controllate, un mero assetto organizzativo \"interno\" di FSI SpA, la cui impresa collegata (o controllata) va considerata una sua sostanziale alter ego. Le societ\u00e0 del Gruppo Fs (a.e. Italferr, Rfi, Trenitalia, Ferservizi) sono qualificabili quali imprese pubbliche. Inoltre, come chiarito dalla giurisprudenza amministrativa, per l\u2019affidamento di contratti pubblici estranei alle finalit\u00e0 istituzionali, la societ\u00e0 deve applicare la disciplina ordinaria quale amministrazione \u201caggiudicatrice\u201d ex art. 3, comma 1, lett. a) del Codice dei contratti, nella forma dell\u2019organismo di diritto pubblico. Anche le societ\u00e0 del Gruppo con socio unico soggette alla direzione e coordinamento di FSI S.p.A., in quanto deputate alla progettazione, manutenzione e realizzazione di infrastrutture e conduzione di sistemi di trasporto ferroviari convenzionali e ad alta velocit\u00e0 devono essere, a loro volta, qualificate sia come impresa pubblica, sia come soggetto privato che si avvale di diritti speciali o esclusivi per l\u2019esercizio dell\u2019attivit\u00e0 ferroviaria.\nIl 24 maggio del 2011 le Ferrovie dello Stato diventarono Ferrovie dello Stato Italiane S.p.A..\nStoria.\nLa nascita.\nIstituite originariamente come Azienda autonoma delle Ferrovie dello Stato erano poste sotto la direzione del Ministero dei lavori pubblici, dal I governo Fortis con la , con la quale lo Stato si assunse a totale carico la propriet\u00e0 e l'esercizio della maggior parte delle linee ferroviarie nazionali, fino a quel momento in mano a imprese private. Una prima struttura organizzativa fu determinata con il regio decreto 15 giugno 1905, n. 259, e quindi riordinata con legge 7 luglio 1907, n. 429.\nPer i primi due anni oper\u00f2 un comitato d'amministrazione presieduto dal direttore generale Riccardo Bianchi. Le cariche di presidente del comitato di amministrazione e di direttore generale coincisero, mentre il consiglio di amministrazione, composto da otto membri, inizi\u00f2 a funzionare solo nel 1907. La sua struttura rimase sostanzialmente inalterata fino al regio decreto-legge 2 febbraio 1920, n. 130, con il quale il consiglio di amministrazione pass\u00f2 da otto a sedici membri, cinque dei quali erano rappresentanti del personale dell'azienda. Fu stabilito che il presidente fosse nominato dal governo e la carica di direttore generale fu trasformata in quella di amministratore generale. All'interno del consiglio di amministrazione venne istituito un comitato per trattare la normale amministrazione.\nDurante il ventennio fascista.\nCon l'avvento del fascismo vi furono ulteriori cambiamenti in accordo con la politica di accentramento riorganizzativo dell'amministrazione. Alla fine del 1922 il consiglio di amministrazione fu sciolto e la carica di amministratore generale soppressa. Un successivo regio decreto del 4 gennaio 1923 port\u00f2 alla nomina del commissario straordinario, Edoardo Torre, le cui deliberazioni coprono il periodo fino al 30 aprile 1924. Il 1\u00ba maggio 1924, con la legge n. 596, fu istituito il ministero delle comunicazioni comprendente ferrovie, poste e telegrafi e marina mercantile, a capo del quale venne posto Costanzo Ciano. A seguito di ci\u00f2, Torre venne destituito. Con il successivo regio decreto n. 863, del 22 maggio 1924 fu ricostituito il consiglio di amministrazione, ma solo con funzioni consultive e sotto la presidenza del ministro delle comunicazioni, il quale venne formato da dieci membri e senza rappresentanti del personale; venne anche ripristinata la carica di direttore generale.\nDopo l'8 settembre 1943, essendo l'Italia divisa, si procedette alla separazione territoriale e amministrativa della rete ferroviaria. Furono create due direzioni: a Salerno, per le zone occupate dagli alleati, e a Verona, per la Repubblica Sociale, con un'organizzazione molto simile a quella originaria.\nAll'inizio del 1944 fu sospesa, in via provvisoria, la normativa relativa al funzionamento del consiglio di amministrazione e il ministro delle comunicazioni assunse anche le funzioni di direttore generale. A fine anno venne operata la scissione del Ministero delle comunicazioni tra Ministero dei trasporti, comprendente anche la Direzione generale delle Ferrovie dello Stato, e Ministero delle poste e delle telecomunicazioni. Il 20 agosto 1945 venne ricomposto il consiglio di amministrazione costituito da dodici membri, ripristinandone le attribuzioni anteguerra; la rinata azienda ferroviaria viene denominata Azienda Autonoma delle Ferrovie dello Stato.\nLe FS dal dopoguerra al 1985.\nIl dopoguerra fu uno dei periodi pi\u00f9 difficili della storia delle FS che dovettero affrontare il problema della ricostruzione della rete, distrutta in gran parte del paese; uno sforzo senza precedenti che gi\u00e0 nel 1952 si poteva dire concluso. Incominciava una nuova fase, quella dello svecchiamento del parco rotabile rimasto indenne, ma insufficiente e in gran parte obsoleto; occorreva progettare nuovi rotabili da costruire per le nuove esigenze del traffico ferroviario in costante aumento. Nel 1953 la Breda consegnava i due elettrotreni ETR 300 \"Settebello\" e i derivati ETR 250 \"Arlecchino\", destinati a essere i fiori all'occhiello delle rinate ferrovie e a riproporre e innovare i servizi rapidi e di lusso. Continuavano intanto le elettrificazioni a corrente continua, (la Milano-Venezia nel 1957, la Milano-Torino nel 1961) con cui il \"vapore\" abbandonava cos\u00ec la rete fondamentale. Inizi\u00f2 l'epoca dei raddoppi, il pi\u00f9 emblematico dei quali fu quello della Tirrenica meridionale di ben 360\u00a0km. Mentre si progettava la nuova Direttissima Firenze-Roma entravano in funzione servizi di prestigio come il \"Treno Azzurro\" e i servizi Trans Europ Express.\nNel 1957 le FS svilupparono un'automotrice doppia, la Aln 442/448, costruita dalla Breda in 9 esemplari. A essa furono affidati tutti i treni TEE interessanti l'Italia, attivati tra l'estate 1957 e la successiva: il \"Ligure\", tra Milano e Marsiglia via Ventimiglia (7.15 ore al posto delle 12 dei servizi precedenti), il \"Mediolanum\", tra Milano e Monaco, via Brennero (7 ore invece di 11), il \"Lemano\" tra Milano e Ginevra via Sempione (4.10 ore invece di 6.20), e il \"Moncenisio\", tra Milano e Lione via Frejus (5.50 ore invece di 10).\nSi procedette a pi\u00f9 riprese anche all'ammodernamento degli ETR 200 e alla costruzione di un gran numero di automotrici, sia elettriche come le ALe 883 e ALe 840, che diesel come le ALn 772, realizzate in ben 223 esemplari dal 1940 al 1957 che si diffonderanno ovunque cessando il servizio solo nel 1986, seguite da ALn 880 e ALn 990 e in seguito da Aln 773.\nLa vera innovazione tuttavia arriv\u00f2 nel 1956, quando alla Fiera di Milano fu presentata la prima ALn 668, un'automotrice semplice ma robusta, capostipite di un tipo unificato che ha portato le Aln 668 a costituire oltre i tre quarti del parco di automotrici diesel FS, viaggiando su linee secondarie e su linee principali ed effettuando anche servizi di categoria superiore (espressi).\nNel settore elettrico l'apice della modernizzazione venne rappresentato dalle veloci e confortevoli ALe 601 da cui derivarono anche le versioni, per traffico locale, ALe 801 e ALe 803 ancor oggi in servizio nella flotta regionale.\nNell'ambito della nazionalizzazione dell'energia elettrica, con il decreto presidenziale del 22 maggio 1963, l'Enel (che allora aveva appena un anno di vita) incamer\u00f2 le centrali elettriche delle Fs (tra cui quelle di Bressanone sull'Isarco, rio Pusteria, Monastero sull'Adda, Bardonecchia, Suviana, Larderello) impegnandosi, in cambio, a fornire a Fs l'elettricit\u00e0 a prezzo convenzionato.\nGli anni settanta portarono alla nascita dei rotabili \"elettronici\" i cui capostipite furono i treni GAI e le loro derivazioni, ALe 724, ALe 582 e ALe 642 per l'effettuazioni di servizio metropolitano e regionale, e alle carrozze specializzate per il traffico pendolare come le carrozze a piano ribassato e le a due piani. Anche nelle attivit\u00e0 del trasporto delle merci ci furono novit\u00e0 con l'introduzione dei nuovi carri Hibs per le merci confezionate su pallets, dei carri Tads a tramoggia per le merci caricate alla rinfusa e degli Sgs per i containers. Allo stesso tempo i \"Consulenti della Clientela per il traffico merci\" (cfr. Bibliografia) affiancarono gli operatori interessati per far loro ottenere il pi\u00f9 proficuo utilizzo dei nuovi vagoni.\nPur se con molto ritardo, rispetto alle altre grandi Aziende pubbliche (cfr Bibliografia: R. Prodi), anche le Ferrovie dello Stato iniziarono l'informatizzazione tecnica del controllo delle carrozze passeggeri e dei vagoni merci servendosi del sistema \"Controllo Centralizzato Rotabili\". Fu cos\u00ec che il personale addetto fu in grado di conoscere in tempo reale lo stato fisico, la collocazione, la consistenza quantitativa di tutti i mezzi ferroviari di trasporto, italiani e stranieri, presenti in Italia.\nSono anche gli anni in cui si concretizzarono i primi programmi di alta velocit\u00e0 in Italia con la costruzione di locomotive come le E.444 e di un prototipo di treno a pendolamento attivo, l'ETR 401.\nInsieme ad altri nuovi raddoppi, si iniziava a costruire la prima linea ad alta velocit\u00e0 italiana, la Direttissima Firenze-Roma. La prima tratta fu inaugurata nel 1977 ma l'opera fu conclusa nel 1992. Nel 1986, per la prima volta, i treni vennero autorizzati a viaggiarvi a 200\u00a0km/h, superando quel limite di 180\u00a0km/h vigente fino ad allora anche sulle tratte pi\u00f9 veloci della rete FS, come la Roma-Napoli. Due anni pi\u00f9 tardi, con l'orario estivo 1988, gli ETR 450 (primo Pendolino in servizio regolare a 250\u00a0km/h, massima velocit\u00e0 ancor oggi ammessa in Direttissima) collocarono i servizi Milano-Roma al secondo posto in Europa per velocit\u00e0 massima, dopo i TGV francesi, che in quegli anni viaggiavano a 270\u00a0km/h.\nSi svilupparono e trasformarono i servizi di punta per i viaggiatori, con l'introduzione dei treni InterCity e dei Trans Europ Express (TEE, oggi EuroCity) per quello che riguarda i servizi internazionali; negli anni novanta venne introdotto il nuovo servizio di punta delle ferrovie italiane, l'Eurostar Italia.\nNel 1982 il vecchio logo venne sostituito da quello detto \"a losanga\" o \"a foglia\" e rimase tale fino al 1994 quando venne nuovamente cambiato in seguito all'adozione delle livree XMPR.\nL'azienda ferroviaria, nella sua struttura amministrativa, rimase sostanzialmente invariata fino al 31 dicembre 1985. Dal 1\u00ba gennaio dell'anno seguente, in applicazione della legge 17 maggio 1985, n. 210, dopo 80 anni di vita cess\u00f2 la vecchia Azienda Autonoma delle FS e prese vita il nuovo ente pubblico economico \"Ferrovie dello Stato\"\nTrasformazioni societarie dagli anni 1990 a oggi.\nIl periodo tra 1986 e il 1992 fu per le FS uno tra i pi\u00f9 difficili della loro storia date le profonde trasformazioni strutturali e organizzative che implicarono una riduzione del personale a meno della met\u00e0 e la creazione di nuove divisioni e societ\u00e0 controllate nonch\u00e9 riassegnazioni di personale e mezzi. Nel 1992 nacque \"Ferrovie dello Stato - Societ\u00e0 di Trasporti e Servizi per azioni\", anche in conseguenza delle direttive europee che prevedevano lo scorporo del settore gestione dal settore infrastruttura. Il processo di ristrutturazione port\u00f2 poi, il 15 dicembre 2000, alla trasformazione dell'impresa in \"Ferrovie dello Stato Holding Srl\".\nAll'interno di Ferrovie dello Stato SpA, il 7 giugno 2000 si costitu\u00ec Trenitalia S.p.A. (gi\u00e0 Italiana Trasporti Ferroviari S.p.A.), a cui fu affidato il trasporto di merci e di passeggeri. Il 9 aprile 2001 fu costituita Rete Ferroviaria Italiana S.p.A. che ebbe l'incarico di occuparsi della rete e delle stazioni, sempre per il perseguimento delle direttive europee citate poc'anzi.\nInfine il 13 luglio 2001 \"Ferrovie dello Stato Holding S.r.l.\" divenne \"Ferrovie dello Stato S.p.A.\"\nIn data 8 dicembre 2010 il Gruppo Ferrovie dello Stato acquis\u00ec Arriva Deutschland (diventato poi Netinera), terzo operatore privato europeo nel settore del servizio viaggiatori. L'offerta delle Ferrovie dello Stato, secondo alcune indiscrezioni di stampa, fu di circa 140 milioni di euro, battendo la francese Veolia Transport.\nIn una nota il Gruppo FS afferm\u00f2 che con l'acquisizione di Arriva Deutschland si sarebbe consolidato il posizionamento internazionale quale terzo operatore ferroviario europeo delle Ferrovie dello Stato, con l'obbiettivo di ampliare la propria presenza nel mercato tedesco ed europeo.\nIl 22 giugno 2011, nel corso della presentazione del piano industriale, fu annunciato il cambio della denominazione in \"Ferrovie dello Stato Italiane S.p.A\"..\nSecondo i dati Mediobanca del 2015, il gruppo \u00e8 la quinta azienda italiana per dipendenti e tredicesima per fatturato.\nAcquisizione delle FSE e la nascita del Polo Mercitalia.\nNel luglio 2016, a seguito di persistenti problemi di natura finanziaria, l'assemblea dei soci delle FSE, il cui socio unico era il Ministero delle infrastrutture e dei trasporti, ha deliberato la cessione della totalit\u00e0 delle azioni a Ferrovie dello Stato Italiane S.p.A..\nNel 2017 viene fondata la societ\u00e0 Mercitalia Logistic subholding operativa del nuovo Polo Mercitalia, con il compito di risanare e rilanciare il business delle merci del Gruppo FS, permettendo di sviluppare soluzioni integrate di trasporto e logistica attraverso l'uso della rete ferroviaria,\nInfatti, il gruppo FS, con la presentazione del nuovo piano industriale 2017 -2026, presenta il progetto di risanare e rilanciare il trasporto merci su rotaia, attivit\u00e0 del gruppo fortemente in perdita, con l'obiettivo di produrre utili entro l'anno 2019.\nIn base a questo progetto vengono riunite le varie aziende del gruppo dedicate al trasporto merci, sotto un unico raggruppamento con il compito di razionalizzare le numerose attivit\u00e0 riguardanti il settore merci ed andando a creare un unico interlocutore per il cliente. Mercitalia Logistics viene cos\u00ec incaricata come societ\u00e0 capogruppo del Polo.\nLe societ\u00e0 trasferite sotto questo raggruppamento sono: Mercitalia Rail, Gruppo TX Logistik, Mercitalia Intermodal, Mercitalia Transport &amp; Services, Mercitalia Shunting &amp; Terminal, Mercitalia Maintenance e TERALP.\nPer poter rilanciare gli obiettivi del Polo, vengono stanziati 250 milioni di euro di investimenti entro i 10 anni per il miglioramento del parco mezzi e delle strutture. \nL'ingresso di ANAS.\nIl 18 gennaio 2018 l'intero pacchetto azionario di ANAS \u00e8 stato trasferito dal Ministero dell'economia e delle finanze a Ferrovie dello Stato Italiane.\nNello stesso anno il Ministro delle infrastrutture e dei trasporti Danilo Toninelli e il Ministro dell'Economia e delle Finanze Giovanni Tria hanno disposto la decadenza del consiglio d'amministrazione di Ferrovie dello Stato presieduto da Gioia Ghezzi, con amministratore delegato Renato Mazzoncini.\nIl 30 luglio 2018 l'Assemblea degli azionisti ha nominato il nuovo consiglio di amministrazione della societ\u00e0 con Gianluigi Vittorio Castelli alla carica di Presidente. Il 31 luglio il nuovo consiglio di amministrazione ha nominato Gianfranco Battisti nuovo amministratore delegato.\nFS e la Pandemia di Covid.\nNel corso del 2019 la struttura societaria del gruppo ha registrato due operazioni di riorganizzazione.\nLa nascita di FS Technology, con l'accentramento di tutti i rami tecnologici e digitali delle varie societ\u00e0, con il compito di potenziare e supportare l\u2019innovazione digitale delle societ\u00e0 del Gruppo, realizzando sinergie e coordinando l\u2019efficace ed efficiente realizzazione dei 6 miliardi di euro di investimenti in tecnologia previsti nel quinquennio del Piano Industriale.\nNasce anche FS International, che andr\u00e0 progressivamente ad assorbire le societ\u00e0, le strutture e le attivit\u00e0 di sviluppo internazionale del Gruppo, curandone il presidio e il coordinamento.\nNel 2020, a causa dell'emergenza coronavirus, nasce il Treno Sanitario, composto da alcune carrozze UIC-X dismesse dai servizi viaggiatori a lunga percorrenza, esse sono state modificate e convertite in carrozze ospedale ex \"barellate\" per espletare attivit\u00e0 legate al trasporto di degenti e materiale sanitario. Molte di queste sono state dotate di letti e su tutte sono stati oscurati i finestrini con pannelli bianchi. Per distinguerle da quelle adibite ai servizi viaggiatori rivestono un'inedita livrea bianca, simile a quella nuova degli Intercity Giorno, ma con l'aggiunta di strisce rosse e verdi sulle fiancate per simboleggiare i colori della bandiera italiana, con il simbolo internazionale di soccorso su entrambe le fiancate a lato delle porte. Questa piccola flotta, allestita nelle officine Trenitalia di Voghera, grazie al contributo di Ferrovie dello Stato, Protezione civile e Azienda regionale emergenza urgenza (Areu) rimarr\u00e0 a disposizione anche superata la pandemia, per scopi emergenziali ed umanitari, essendo equipaggiate di strumentazioni mediche di pronto soccorso.\nLa pandemia ha provocato ingenti danni economici all'economia italiana a causa delle limitazioni dei paesi stranieri ai viaggi in Italia e dal blocco nazionale imposto dal governo l'8 marzo., anche il sistema ferroviario ha avuto pesanti ripercussioni economiche portando le varie societ\u00e0 del gruppo a ingenti perdite economiche.\nFra le varie iniziative proposte da FS per fronteggiare l'emergenza vi \u00e8 la riconversione di un'officina per la produzione di mascherine chirurgiche e la somministrazione di vaccini presso la stazione di Roma Termini\nTraghettamento.\nLe Ferrovie dello Stato Italiane possiedono e operano un servizio di traghetti per treni ferroviari che collegano il continente con la Sicilia attraversando lo stretto di Messina. Effettuano servizi di InterCity, InterCityNotte e di merci per mezzo delle navi traghetto. Il traghettamento fu gestito dalle FS dal 1905 al 2001, poi pass\u00f2 alla Bluvia dal 2002 al 2013. Dal 2013 in ottemperanza alle direttive Europee che impongono la separazione fra i servizi di interesse generale (come il traghettamento delle carrozze ferroviarie e dei carri merci) e i servizi aperti al mercato di libera concorrenza la componente di Bluvia relativa al traghettamento dei mezzi gommati e dei passeggeri nello Stretto di Messina venne trasferita alla nuova societ\u00e0 Bluferries.\nIn seguito a questa scissione, RFI dismette il marchio Bluvia e dal 2013 utilizza direttamente il proprio marchio per i servizi di traghettamento ferroviario nello stretto di Messina.\nNell'agosto 2018 \u00e8 nata la societ\u00e0 Blu Jet, entrata in attivit\u00e0 il 1\u00ba maggio 2019, la nuova societ\u00e0 \u00e8 nata dalla scissione del ramo d'azienda di Bluferries, il compito della nuova societ\u00e0 \u00e8 quello del trasporto nello Stretto di Messina dei passeggeri con mezzi veloci.\nAlla societ\u00e0 Bluferries rimane il compito del traghettamento dei passeggeri e dei mezzi gommati nello Stretto di Messina mediante navi traghetto bidirezionali adibite al solo trasporto di mezzi gommati e passeggeri.\nFino al 2009 era presente un servizio di traghetti per il solo trasporto merci, attivato nel 1961 per collegare il continente all'isola sarda tra Civitavecchia e Golfo Aranci. Dal 2010 dopo la sospensione del servizio regolare \u00e8 attivo un servizio di traghettamento \"a chiamata\" dagli scali di Messina Marittima e Villa San Giovanni Mare.\nDati sul servizio.\nIl gruppo Ferrovie dello Stato Italiane S.p.A. presenta un organico complessivo di dipendenti e gestisce di rete ferroviaria.\nDati di bilancio.\nQuella che segue \u00e8 la tabella di comparazione dei dati finanziari consolidati del gruppo FS Italiane.\nLe attivit\u00e0 internazionali.\nIl Gruppo Ferrovie dello Stato svolge numerose attivit\u00e0 internazionali soprattutto nel campo dei servizi di ingegneria ferroviaria, all'assistenza tecnica a Ministeri e Agenzie Governative.\nLoghi.\nStoria dei loghi.\nNegli anni cinquanta le Ferrovie dello Stato contrassegnano con dei monogrammi gli elementi di arredo dei propri mezzi, come ad esempio i lavabi. Nel 1958 si ha la prima versione sperimentale di un vero e proprio logo delle FS applicato su una locomotiva: \u00e8 costituito da un monogramma in alluminio su fondo cassa grigio perla.\nNegli anni sessanta il logo aziendale viene collocato sulle locomotive come un fregio frontale in alluminio, di colore verde magnolia su fondo cassa grigio nebbia e modanatura in alluminio. Nel 1970 il logo si trasforma per l'alta velocit\u00e0 e risulta composto da un fregio frontale in alluminio su fondo cassa grigio perla. Questo logo viene introdotto gi\u00e0 nel 1965 con le carrozze tipo X (carrozze viaggiatori) e utilizzato poi per tutte le pubblicazioni aziendali tra il 1965 e il 1982. Per la sua forma, il logo viene detto anche \"a televisore\".\nNegli anni ottanta il logo delle Ferrovie dello Stato viene nuovamente modificato e introdotto per la prima volta nel 1982 sulle carrozze UIC-X. Il logo, detto anche \"a losanga\", viene utilizzato per tutte le pubblicazioni aziendali dal 1982 al 1994.\nAlla fine del 1994 le Ferrovie dello Stato adottano una nuova identit\u00e0 societaria che coinvolge anche il logo, che cambia profondamente rispetto al passato. Il nuovo logo segue lo schema di colori XMPR, gi\u00e0 adottato dal gruppo per le livree dei nuovi rotabili. Il logo subisce un leggero ridisegno nel 1999; non vi sono pi\u00f9 gli spigoli, ma la forma principale e i colori sono gli stessi.\nNel 2007 le Ferrovie dello Stato, attraverso il loro sito web, annunciano di voler modificare il loro logo, e chiedono ai visitatori online di partecipare a un sondaggio, dove si chiede di scegliere quale \u00e8 stato, nella storia nel gruppo, il logo che pi\u00f9 ha riscontrato i favori del pubblico: quello prescelto sar\u00e0 poi alla base di partenza per la creazione del nuovo marchio. Il prescelto risulta essere quello del 1994 e cos\u00ec nella primavera del 2008 viene finalmente presentato al pubblico il nuovo logo: il marchio mantiene la forma originale, ma ora non adotta pi\u00f9 i colori XMPR, bens\u00ec quelli della bandiera italiana. Inoltre ora la \"S\" \u00e8 maggiormente accentuata. Dopo un'assemblea straordinaria del gruppo FS, tenutasi il 24 maggio 2011, l'azienda ha aggiunto la denominazione \"Italiane\" alla ragione sociale originaria. Di conseguenza le Ferrovie dello Stato hanno aggiunto il nuovo aggettivo al logo del 2007.\nEvoluzione organizzativa.\nL'assetto organizzativo di Ferrovie dello Stato \u00e8 cambiato molte volte durante il suo secolo di attivit\u00e0\n1905-1985.\nDal 1905 al 1986 risultava suddiviso in dieci servizi:\n1986-1988.\nNel 1986 vennero istituiti i seguenti dipartimenti:\n1989-1993.\nDal 1989 l'organizzazione verteva sulle seguenti divisioni:\n1993-1996.\nDal 1993, venne riorganizzata nelle seguenti aree:\n1996-1999.\nNel 1996, l'organizzazione fu ripartita in Aree Strategiche d'Affari (ASA):\n1999-2000.\nNel 1999, ritornarono le seguenti divisioni:\nDivisione Passeggeri, Divisione Trasporto Regionale e Divisione Cargo diventeranno Trenitalia e Divisione Infrastruttura costituir\u00e0 Rete Ferroviaria Italiana.\nInformazioni societarie.\nSociet\u00e0 del Gruppo.\nFerrovie dello Stato Italiane S.p.A. \u00e8 la capogruppo che detiene le partecipazioni delle seguenti societ\u00e0 (ne \u00e8 indicato anche il controllo in termini di percentuale sul capitale sociale):"}
{"id": "21693", "revid": "124215690", "url": "https://it.wikipedia.org/wiki?curid=21693", "title": "Letizia Ortiz", "text": " In precedenza giornalista fino all'annuncio ufficiale del fidanzamento con l'allora erede al trono, ha collaborato con network internazionali come Bloomberg e CNN prima di entrare nell'emittente pubblica spagnola TVE. Dimessasi da ogni incarico professionale a fine 2003, fa parte della famiglia reale di Spagna dal 22 maggio 2004, giorno del matrimonio con l'allora principe ereditario.\nBiografia.\nCresciuta in una famiglia progressista e repubblicana, Letizia Ortiz \u00e8 figlia maggiore di Jes\u00fas Jos\u00e9 Ortiz \u00c1lvarez (nato nel 1949), giornalista, e della sua prima moglie Mar\u00eda Paloma Rocasolano Rodr\u00edguez (1952), infermiera.\nI suoi genitori divorziarono nel 1999 e suo padre si rispos\u00f2 con una sua collega giornalista. Letizia ha una sorella vivente, Telma (1973); un'altra sorella, \u00c9rika, nata nel 1975, \u00e8 morta nel 2007, presumibilmente suicida per depressione.\nQuello con Filippo VI \u00e8 il secondo matrimonio di Letizia Ortiz; in precedenza era stata sposata con rito civile, per un breve periodo, con Alonso Guerrero P\u00e9rez (1962-) dal 1998 al 1999.\nFormazione e lavoro come giornalista.\nLaureata in scienze dell'informazione, settore giornalismo, all'Universit\u00e0 Complutense di Madrid, la Ortiz mise a frutto i suoi studi universitari in Messico, dove lavor\u00f2 presso il periodico \"Siglo 21\". Svolse la sua attivit\u00e0 giornalistica per diverse testate e media, \"La Nueva Espa\u00f1a\", pubblicato nella sua regione, \"ABC\", l'agenzia di stampa EFE e infine per l'informazione televisiva.\nIn televisione ha collaborato con il network statunitense Bloomberg Television, canale privato specializzato in economia, finanza e mercato, gestito in Spagna sotto la supervisione della EFE.\nLetizia Ortiz divenne ben presto un'apprezzata \"anchor-woman\" mai rinunciando tuttavia al ruolo di redattore e reporter, particolarmente per il canale privato CNN+ costituito tra la statunitense CNN e Canal +.\nAssunta nel 2000 alla TVE, ha collaborato all'edizione serale del telegiornale, curando la storica rubrica del sabato \"Informe Semanal\". Successivamente, ha presentato il \"Telediario Matinal\" e uno speciale televisivo dedicato all'euro. Per la TVE \u00e8 stata anche inviata speciale in diverse localit\u00e0 di tutto il mondo per la copertura di avvenimenti di attualit\u00e0.\nPrincipessa delle Asturie.\nIl 1\u00ba novembre del 2003 fu la stessa casa reale spagnola ad annunciare il fidanzamento di Letizia Ortiz con il principe delle Asturie Felipe di Borbone.\nIl 22 maggio del 2004 i due si sono sposati nella cattedrale madrilena di Nostra Signora de la Almudena in una cerimonia presieduta dall'allora arcivescovo di Madrid, Antonio Mar\u00eda Rouco Varela. La cerimonia \u00e8 stata un evento seguito dalle televisioni di tutto il mondo; numerosi monarchi ed altri capi di Stato sono giunti a Madrid per partecipare alla cerimonia nuziale e al successivo banchetto tenutosi nel cortile del Palazzo reale della citt\u00e0.\nAssunto il ruolo di principessa delle Asturie, tra l'altro accompagnando il marito in numerosi viaggi ufficiali in tutto il mondo, Letizia Ortiz - che aveva lasciato all'atto del fidanzamento il suo lavoro a TVE - ha continuato a mantenere rapporti con il mondo della stampa presenziando a premi giornalistici e visitando i mezzi di informazione del suo Paese.\nAlla fine del 2004 sono circolate voci, a detta di numerose riviste scandalistiche spagnole, che la coppia stesse attraversando un forte periodo di crisi, tanto che si \u00e8 parlato di depressione di Letizia. Notizie smentite dalla gravidanza annunciata a gennaio del 2005, e dalle immagini che hanno mostrato la principessa in ottimo stato. Il 31 ottobre la Ortiz ha messo al mondo una bambina, Leonor, futura erede al trono di Spagna. Il 29 aprile 2007, alle ore 17:23, ha dato alla luce la sua seconda figlia che si chiama Sofia, come sua nonna, la regina Sofia.\nRegina consorte.\nDal 19 giugno 2014 \u00e8 divenuta, in seguito all'abdicazione di Juan Carlos I, regina consorte di Spagna. Da quel momento, tra l'altro, in quanto consorte di un sovrano di fede cattolica, la regina gode del privilegio di vestirsi di bianco in caso di udienza pontificia.\nDiscendenza.\nLetizia e Felipe hanno due figlie:\nTitolo trattamento stemma ed Onorificenze.\nTitoli.\nDal 22 maggio del 2004 al 19 giugno del 2014: Sua altezza reale do\u00f1a Letizia principessa delle Asturie di Girona e Viana Duchessa di Montblac Contessa di Cervera Signora di Balaguer; dal 19 giugno 2014: Sua maest\u00e0 la regina di Spagna.\nIn qualit\u00e0 di consorte del sovrano spagnolo Do\u00f1a Letizia pu\u00f2 ostentare i titoli storici della Corona di spagna.\nDunque la regina Letizia oltre al titolo di Regina consorte di Spagna."}
{"id": "21694", "revid": "15756", "url": "https://it.wikipedia.org/wiki?curid=21694", "title": "Gian Giacomo Trivulzio", "text": "Biografia.\nInfanzia.\nGiangiacomo detto \"il Grande\", figlio di Antonio Trivulzio (?-1454) e Francesca Visconti, figlia di Domenico Visconti Aicardi (?-1431), ha come compagno di studi Galeazzo Maria Sforza.\nPrimo matrimonio.\nGian Giacomo spos\u00f2 in prime nozze nel 1467 Margherita Colleoni (1455-1483), dalla quale ebbe un figlio, Gian Niccol\u00f2.\nSecondo matrimonio.\nSpos\u00f2 in seconde nozze Beatrice d'Avalos, figlia di Innico I d'Avalos, senza eredi, e fondatrice del monastero di Santa Maria Assunta a Vigevano\nPeriodo milanese.\nNel 1465 segue l'esercito sforzesco in Francia in aiuto di re Luigi XI. Partecipa alle campagne contro il Colleoni ed \u00e8 al fianco di Federico da Montefeltro nelle guerre di Romagna. Sposa la dodicenne Margherita Colleoni, lontana parente del celebre condottiero, dalla quale ebbe numerosi figli, tra i quali Giovan Niccol\u00f2 (1479-1512) che spos\u00f2 Paola Gonzaga.\nNel 1478 soccorre i fiorentini contro le mire espansioniste di Sisto IV. Nel 1480 diventa proprietario del Castello di Mesocco (al cui contado permetter\u00e0 di aderire alla Repubblica delle Tre Leghe il 4 agosto 1496), che apparteneva da tre secoli alla famiglia De Sacco. Dopo aver partecipato al servizio di Ludovico il Moro alla Guerra dei Rossi e aver comandato l'assedio decisivo della Rocca di San Secondo nel 1483, nel 1484 sconfigge i veneziani a Martinengo.\nPeriodo napoletano.\nNel 1488 sposa Beatrice d'Avalos, dopo che la prima moglie era morta qualche anno prima e nel giugno dello stesso anno parte per Napoli mettendosi al servizio di Alfonso d'Aragona.\nLa dinastia aragonese rappresentava un ostacolo per gli obiettivi di potere di Ludovico il Moro essendo Isabella d'Aragona sposa del giovane Gian Galeazzo Sforza. Cos\u00ec il Moro si allea con Carlo VIII e lo invita a impossessarsi del regno di Napoli.\nIl Re francese discende facilmente la penisola e si trova a contrattare la resa del regno di Napoli col Trivulzio, che nel frattempo era stato nominato comandante dell'esercito. Carlo VIII viene colpito dall'abilit\u00e0 del Trivulzio e lo ingaggia, previo permesso scritto di Ferdinando d'Aragona, per 10.000 ducati annui.\nPeriodo francese e morte.\n\u00c8 in questa veste che il Trivulzio risale la penisola al fianco del re francese e partecipa alla battaglia di Fornovo del 1495.\nIl 15 luglio 1495 i francesi arrivano ad Asti; il re nomina Trivulzio luogotenente e gli concede titoli nobiliari e possedimenti in Francia. Gian Giacomo Trivulzio \u00e8 praticamente la \"longa manus\" francese in Italia. Nel 1498 muore Carlo VIII e dopo poco il nuovo re francese, Luigi XII, organizza un potente esercito, comandato dal Trivulzio, per conquistare il Milanese. Il progetto si realizza puntualmente e il 29 settembre 1499 Gian Giacomo Trivulzio viene nominato Maresciallo di Francia.\nNel 1509 batte i veneziani ad Agnadello. Nel 1515 sconfigge gli svizzeri nella battaglia di Marignano, a cui partecipa lo stesso Francesco I. Nel 1516 difende ancora Milano dall'imperatore Massimiliano I; sospetti, accuse e gelosie lo fanno per\u00f2 cadere in disgrazia agli occhi del re francese Francesco I; valica allora le Alpi nel pieno dell'inverno e chiede udienza inutilmente al re. Muore pochi giorni dopo.\nFu in grado di accumulare ingenti ricchezze che in parte, secondo lo spirito del tempo, vennero impiegate per finanziare opere artistiche come quelle dovute al Bramantino: la cappella Trivulzio della Basilica di San Nazaro Maggiore, dove fu sepolto, e il ciclo dei dodici Arazzi Trivulzio dei Mesi, ora conservati al Castello Sforzesco di Milano. Ebbe una ricchissima biblioteca, in gran parte confluita nella Biblioteca Trivulziana, sempre al Castello Sforzesco. Leonardo da Vinci fu incaricato di eseguire un monumento equestre per la sua tomba, per il quale sopravvivono dei disegni, che tuttavia non fu mai realizzato.\nDiscendenza.\nGian Giacomo e la sua prima moglie Margherita Colleoni ebbero un figlio:\nEbbe anche 8 figli naturali:"}
{"id": "21696", "revid": "547992", "url": "https://it.wikipedia.org/wiki?curid=21696", "title": "Papa Lando", "text": "Biografia.\nSuccessore di Anastasio III, figlio di Taino di Foronovo (a cui Gaetano Moroni attribuisce nobili origini) e originario della Sabina, Lando (o Landone) era un canonico regolare che fu nominato cardinale diacono (il relativo titolo \u00e8 rimasto ignoto) in data imprecisata tra il 904 e il 911. Fu eletto al soglio pontificio tra il mese di luglio e quello di novembre dell'anno 913. Mor\u00ec solo sei mesi dopo, nel febbraio o marzo del 914, e fu sepolto in San Pietro.\nNon si conosce quasi nulla del suo pontificato, tranne il fatto che fu totalmente succube del senatore romano Teofilatto I, di sua moglie Teodora I, e della loro famiglia, i conti di Tuscolo.\nIl nome pontificale.\nLando utilizz\u00f2 un nome pontificale che non aveva precedenti nei suoi predecessori e che era anche il suo nome di nascita. Bisogner\u00e0 aspettare l'olandese papa Adriano VI (1521-1523), al secolo Adrian Florenz, prima di trovare un altro pontefice che assunse il proprio nome di battesimo. Inoltre, per pi\u00f9 di dieci secoli i pontefici assunsero nomi gi\u00e0 portati da qualche predecessore, fino a Giovanni Paolo I (che comunque abbin\u00f2 nomi gi\u00e0 portati) nel 1978 e Francesco nel 2013."}
{"id": "21697", "revid": "124642464", "url": "https://it.wikipedia.org/wiki?curid=21697", "title": "Papa Anastasio III", "text": "Biografia.\nOrigini familiari e carriera ecclesiastica.\nAnastasio nacque da una nobile famiglia romana. Figlio del nobile romano Luciano, si suppone che possa essere stato il figlio del predecessore, Sergio III, ma questa ipotesi potrebbe confonderlo con l'altro papa di cui si sa con buona probabilit\u00e0 che fosse figlio di Sergio e Marozia, Giovanni XI. Come per altri papi della sua epoca, di Anastasio III non si conosce neanche con esattezza la data in cui fu intronizzato e consacrato: alcuni ipotizzano l'aprile del 911, mentre B\u00f6hmer indica la data dell'8 settembre; il sito del Vaticano oscilla tra il giugno e il settembre di quell'anno. La confusione politica, il discredito dell'istituzione papale e la scarsit\u00e0 di fonti non permettono di ricostruirne neanche il \"cursus ecclesiasticum\" di Anastasio, tanto che anche l'erudito Gaetano Moroni si limita a dire che fu eletto e consacrato nel 911.\nFu nominato cardinale diacono da papa Sergio III in data ignota, tra il 904 e il 911.\nPontificato.\nGoverno della Chiesa.\nAnastasio III govern\u00f2 la Chiesa per circa due anni e due mesi.\nAnastasio fu espressione della potente dinastia nobiliare capeggiata da Teofilatto (\u2020 920), i signori incontrastati di Roma. Noti come \u201cConti di Tuscolo\u201d, o \u201cTuscolani\u201d, diedero al cristianesimo un papa Benedetto VIII (1012-1024). Il cronista Flodoardo di Reims (893-966) lod\u00f2 Anastasio per la mitezza del suo governo.\nIn solo documento con la sua firma si \u00e8 conservato fino ad oggi: la bolla di conferimento, su richiesta del re d'Italia Berengario I (888-924), del pallio a Regenberto, vescovo di Vercelli, e la concessione di privilegi al vescovo di Pavia. Dato che sia Vercelli sia Pavia erano importanti citt\u00e0 dei possedimenti di Berengario, si pu\u00f2 supporre che tra il re e il papa intercorressero dei buoni rapporti.\nAnastasio inoltre fu attivamente coinvolto nella determinazione e demarcazione delle diocesi della Germania.\nRelazioni con Costantinopoli.\nNel 912 Anastasio III ricevette una lettera da Nicola, appena reintegrato nella carica di Patriarca di Costantinopoli (912-925), con la quale Nicola deplorava sia l'approvazione concessa da papa Sergio III nel 906 al quarto matrimonio dell'imperatore Leone VI (886-912), sia il comportamento tenuto dagli inviati pontifici in tale occasione, ed esigeva riparazioni. Non \u00e8 nota la risposta del papa, ma dev'essere stata negativa o comunque insoddisfacente, perch\u00e9 il patriarca tolse il nome di Anastasio III dai dittici e si produsse una profonda frattura tra Roma e Costantinopoli.\nLa conversione dei Normanni.\nBench\u00e9 Anastasio non avesse avuto alcun ruolo importante in questo avvenimento, sotto il suo pontificato Rollone, capo dei Normanni, si convert\u00ec al cristianesimo.\nMorte e sepoltura.\nAnastasio III mor\u00ec in una data imprecisata compresa tra il mese di giugno e la tarda estate (agosto) o addirittura l'ottobre del 913. Il sito del Vaticano, invece, riporta come plausibili tutte e tre le fonti prima riportate.\nFu sepolto in San Pietro, e sulla sua tomba fu posto quest'epitaffio:"}
{"id": "21699", "revid": "37401", "url": "https://it.wikipedia.org/wiki?curid=21699", "title": "Bramantino", "text": "Chiamato Bramantino gi\u00e0 nelle \"Vite\" del Vasari, Bartolomeo Suardi elabor\u00f2 in forme lombarde la monumentalit\u00e0 del Bramante, giungendo a rappresentazioni di rarefatto e severo classicismo.\nBiografia.\nFiglio di Alberto Suardi e di Petrina da Sulbiate, resta orfano di padre l'8 dicembre 1480, vivendo in grande povert\u00e0 a Milano; da quell'anno \u00e8 apprendista, senza diritto di paga, dell'orafo Francesco De Caseris.\nUn documento del 1490 riporta la promessa di Bartolomeo di provvedere alla dote della sorella Caterina: in base alla sua condizione di capofamiglia si fa risalire la data di nascita intorno al 1465; a quest'epoca risulta abitare nel sestiere milanese di Porta Nuova.\nNel 1494 \u00e8 attestata una sua supplica, rivolta al duca Gian Galeazzo Maria Sforza, di poter prorogare il pagamento della dote della sorella; l'anno dopo si trasferisce in una casa nella parrocchia di San Bartolomeo. Il 23 febbraio e poi nel giugno 1503 si occup\u00f2, con altri artisti, della progettazione della porta settentrionale del Duomo di Milano e lavor\u00f2 ai cartoni per gli \"Arazzi Trivulzio\".\nSpos\u00f2 nel 1504 Elisabetta della Chiesa dalla quale avr\u00e0 la figlia Giulia; nel dicembre 1507 abita nel sestiere di Porta Orientale, presso la parrocchia di San Babila.\nNel 1508, e vi rimase forse un anno, \u00e8 a Roma, dove viene pagato il 4 dicembre per alcuni dipinti ancora da eseguire in Vaticano e dove ha modo di vedere i recenti affreschi di Melozzo da Forl\u00ec, i cui modi lasciano traccia su di lui. A questo proposito il Vasari scrive che Bramantino: \nIl 10 dicembre 1509 un atto notarile lo testimonia a Milano; l'anno successivo lavora alla \"Crocifissione\", ora a Brera. Nel 1511 progetta il Mausoleo che accoglie le spoglie di Gian Giacomo Trivulzio dal 19 gennaio 1519. Il 15 maggio 1519 \u00e8 membro, insieme a Bernardino de Conti, Antonio da Lonate, Giovanni di Agostino e lo Zenale, della commissione incaricata di esaminare un modello ligneo del Duomo di Milano.\nFino al 1524 sono attestati i pagamenti ricevuti dal Bramantino per i suoi affreschi - perduti - della cappella dei Re Magi nella chiesa di Sant'Eufemia. Il 22 gennaio 1525 viene esiliato da Milano in Val di Susa in quanto partigiano degli Sforza; rientra in citt\u00e0 dopo la sconfitta dei francesi nella battaglia di Pavia, combattuta il 22 febbraio; il 1\u00ba maggio 1525 \u00e8 nominato dal duca Francesco II Sforza pittore e architetto ducale.\nMuore tra il 2 gennaio e l'11 settembre 1530.\nIl pittore.\nLa prima opera prevalentemente attribuita al Bramantino \u00e8 la \"Madonna col Bambino\" del Museo di Boston, databile intorno al 1485; il pittore appare vicino ai modi del Butinone - tanto che il Longhi gliel'attribuisce - e in particolare ai suoi affreschi nella Chiesa di San Pietro in Gessate di Milano. Un apprendistato di Bramantino presso il pittore di Treviglio \u00e8 considerato molto probabile dalla critica perch\u00e9 spiegherebbe le radici foppesche e ferraresi della sua pittura. Nel paesaggio lombardo, invece, \"torri, fastigi di templi, campanili, rivestiti di una bruma sottile, stratificata, degna d'un Basaiti, tradiscono un rigore prospettico\u2026 ancora parziale, \"locale\", ma che presto diverr\u00e0 organico dell'invenzione tutta\u2026 i progenitori di una futura stirpe di torri e di edifici come preclusi alla vita, metafisici\" (Mazzini).\nIl dipinto, in cattivo stato di conservazione, del \"Filemone e Bauci\" del Wallraf-Richartz Museum di Colonia, un mito ovidiano con evidenti riferimenti cristiani con la \"Cena in Emmaus\", \u00e8 considerato prossimo alla tavola precedente per l'uso di vivide gamme cromatiche, poi abbandonate dal Bramantino nelle sue opere del primo Cinquecento.\nL\"Uomo di dolori\" della collezione Thyssen, in cui Cristo \u00e8 rappresentato in un nebbioso paesaggio lacustre che individua nello sfondo una citt\u00e0 ai piedi di una montagna, pur rimanendo nell'ambito della cultura figurativa lombarda e ferrarese, mostra analogie compositive con il bramantesco \"Cristo alla colonna\" di Brera.\nAgli ultimi anni del secolo viene datata la \"Nativit\u00e0 e santi\" della Pinacoteca Ambrosiana, che presenta vari significati iconografici: l'albero secco a sinistra e quello vegeto sotto l'arco, il musicista a sinistra, interpretato come Apollo o Augusto, mentre sulla destra si vuole individuare la Sibilla Tiburtina; i tre frati rappresenterebbero l'ordine francescano, domenicano e benedettino. La tavola mostra i consueti riferimenti ferraresi, in particolare a Ercole de' Roberti, presente a Milano nel 1491, oltre a richiami al Bramante e anche a Leonardo, nella figura dell'angelo accanto a san Giuseppe e nei volti dei frati. Lo studioso austriaco Wilhelm Suida ha voluto vedere un legame di questa tavola con la \"Nativit\u00e0\" di Francesco di Giorgio Martini, presente a Milano nel 1490.\n\u00c8 datata ai primi anni del Cinquecento l\"Adorazione dei Magi\" di Londra, in cui il Suida ha voluto riconoscere, nelle due figure ai lati della Madonna, i profeti Isaia e Daniele, nelle altre figure i Re Magi e il loro seguito e, negli inconsueti recipienti in primo piano, i loro doni. Per altri, a destra, il personaggio che indica il Bambino \u00e8 san Giovanni Battista e gli oggetti in primo piano sono idrie, i recipienti in cui nelle nozze di Cana \u00e8 stata versata l'acqua trasformata in vino; la figura a sinistra \u00e8 il maestro di tavola che indica il Bambino e guarda i servitori a sinistra. I tre oggetti sul gradino sono un parallelepipedo, o pietra angolare, simbolo di Cristo, un turbante, simbolo dei popoli d'Oriente e un bacile, simbolo del battesimo. \"L'architettura, i raffinati scrigni, i recipienti di pietra\u2026 tutto \u00e8 semplice, distinto, finemente stilizzato e di gusto eccellente. Anche l'atteggiamento delle figure, la loro posa, i gesti, il movimento della testa e gli sguardi testimoniano un'estrema ricerca di stilizzazione, tanto che tutto pare regolato da un rigido rituale\" (Passavant).\nSi \u00e8 ipotizzato un viaggio del Bramantino in Toscana alla fine del Quattrocento - plausibile, stante il silenzio dei documenti sulla sua attivit\u00e0 svolta in questo periodo - che gli avrebbe permesso la conoscenza del sorgente classicismo fiorentino e di Fra Bartolomeo in particolare. Infatti, il dipinto si pone come momento di trasformazione stilistica del pittore, in cui le sue asprezze figurative di origine ferrarese vengono risolte nel plasticismo toscano.\nI cartoni per i dodici \"Arazzi dei mesi\" della collezione di Gian Giacomo Trivulzio, maresciallo di Francia, ora nel Castello Sforzesco, dovettero essere eseguiti intorno al 1504; solo due disegni riconosciuti al Bramantino sono parzialmente riferibili a tale opera: uno, nella Pinacoteca Ambrosiana, \u00e8 relativo all'arazzo del mese di luglio, e l'altro, nelle Gallerie dell'Accademia di Venezia, si riferisce all'arazzo del mese di aprile. Gli arazzi, secondo i documenti pervenuti, furono eseguiti da tale maestro Benedetto, assistito da quattro garzoni e dovettero essere consegnati alla fine del 1509.\nIl motivo degli arazzi non \u00e8 cortigiano, \u00e8 la rappresentazione del lavoro, ha dunque un contenuto intimamente morale, la dimostrazione che esso \u00e8 l'impegno di tutta la vita, ma non una condanna, bens\u00ec la manifestazione delle virt\u00f9 creative dell'uomo.\nAnche la \"Crocifissione\" di Brera, datata verso il 1510, ha posto problemi interpretativi. Secondo l'ipotesi (peraltro non unanimemente accettata) di Germano Mulazzani, l'iconografia del dipinto farebbe riferimento a un passo dei \"Sermones de Oneribus\" di Aelredo di Rievaulx, descrivendo l'origine della Chiesa dall'ebraismo - il tempio in secondo piano - che deriva dalla tradizione egizia - la piramide - e pagana - le due figure di destra, delle quali una piange in segno di pentimento - mentre Cristo raccorda il Vecchio e il Nuovo Testamento - la luna e il sole. Mentre il demonio si dichiara vinto, inginocchiandosi, la Chiesa abbraccia la croce riconoscendo in essa la propria origine.\nLa \"Madonna delle Torri\" dell'Ambrosiana, datata intorno al 1515 nacque come trittico poi unificato dallo stesso autore in unica tavola con l'aggiunta dei due angeli. L'estremit\u00e0 superiore, con un cielo dipinto, e le due torri alle spalle degli angeli, sono invece un'aggiunta settecentesca. Anche quest'opera pone problemi d'interpretazione: appare infatti inspiegabile l'offerta della palma del martirio a sant'Ambrogio; in primo piano sono rappresentati, fortemente scorciati, l'eretico Ario, atterrato dal santo, e il demonio in figura di rospo, sconfitto dall'arcangelo. La datazione suggerita si basa su considerazioni stilistiche, nello schiarirsi del colore e nell'accostamento al classicismo toscano e romano.\nNella parrocchiale di Mezzana, frazione di Somma Lombardo, sono conservate una \"Piet\u00e0\" e una \"Pentecoste\", datate alla prima met\u00e0 degli anni venti. Sembra che la \"Piet\u00e0\" sia una tavola votiva, forse per la peste del 1524. Nella \"Piet\u00e0 con i santi Sebastiano e Giobbe\" spicca il rigoroso impianto prospettico: un tempio, che potrebbe richiamare il Mausoleo Trivulzio, al centro, e le costruzioni ai lati, incorniciano la scena, con la delicata immagine del Cristo in grembo alla Vergine.\nAnche la \"Pentecoste\" \u00e8 costruita su elementi di architettura classica, ma le condizioni delle due tavole sono molto precarie e rendono difficile tanto un'analisi critica che una datazione condivisa.\nL'ultima opera, la \"Madonna col Bambino e otto santi\", prossima al 1525 e, dipinta per la chiesa di Santa Maria del Giardino a Milano, ora conservata alla Galleria degli Uffizi (Collezione Contini Bonacossi), \u00e8 il capolavoro del Bramantino. Ha la forma della \"sacra conversazione\" ma il senso preciso \u00e8 ancora una volta sfuggente. Duplice \u00e8 la fonte luminosa che investe i personaggi, inseriti in una struttura piramidale, in modo da giocare con le molteplici modulazioni della luce; una soluzione gi\u00e0 utilizzata dal Romanino nella sua pala bresciana di San Francesco una decina d'anni prima: \"i due santi in primissimo piano, l'edicola che continua idealmente verso l'osservatore, il gioco delle ombre colorate, tutto ci\u00f2 rimanda in ultima istanza a Bramante e Leonardo, recuperati attraverso le riprese pi\u00f9 o meno dirette che i pittori del Cinquecento padano avevano operato\" (Mulazzani).\nL'architetto.\nL'unica opera architettonica che gli viene attribuita con certezza \u00e8 il Mausoleo Trivulzio, addossato alla basilica di San Nazaro in Brolo a Milano. Nel 1504 Gian Giacomo Trivulzio aveva disposto nel suo testamento l'erezione di un'arca nell'interno della Basilica; nel 1507, in un successivo testamento, dispone l'erezione di un edificio, cappella o mausoleo, da costruire all'interno o a fianco della chiesa. Per l'opera fu consultato Leonardo, che se ne interess\u00f2, come testimoniano un preventivo di spesa e diversi disegni attualmente conservati al Castello di Windsor. Non si sa perch\u00e9 il progetto sia stato poi affidato al Bramantino, il quale comunque se ne interess\u00f2 dal 1511 e nello stesso anno inizi\u00f2 la costruzione del mausoleo, addossato alla facciata della Basilica e dedicato all'intera famiglia Trivulzio.\nInterrotti nel 1512 con l'esilio del Trivulzio decretato dal nuovo duca di Milano, Massimiliano Sforza, i lavori furono ripresi dopo la battaglia di Marignano nel 1515. Il mausoleo, ancora incompiuto, fu dedicato alla Madonna il 5 agosto 1518, come indicato nell'iscrizione sulla porta d'ingresso, dal Trivulzio che mor\u00ec nello stesso anno in Francia. Le sue spoglie furono tumulate in una delle otto nicchie dell'edificio il 19 gennaio 1519.\nI lavori subirono una nuova interruzione alla fine del 1521 e da quel momento il Bramantino non pot\u00e9 pi\u00f9 occuparsene, data la sua morte e la ripresa dei lavori avviata soltanto nel 1546. Modifiche al progetto furono apportate fino al 1793, quando fu abbassato il pavimento riportandolo al livello della chiesa, con la conseguente distruzione della cripta, ma un restauro eseguito nel 1960 ha riportato il livello del pavimento alla precedente altezza.\nLa singolarit\u00e0 del Bramantino.\nDalle confuse notizie del Vasari che, nel 1550, ricord\u00f2 opere di due distinti artisti, entrambi chiamati Bramantino di Milano; poi nel 1568 ricorda un Bramante e un Bramantino e, nelle vite del Garofalo e di Girolamo da Carpi, ricorda nuovamente un Bramantino maestro di Bramante: \"\u2026dipinse Bramantino in Milano la facciata della casa del signor Giovambattista Latuate, con una bellissima Madonna, messa in mezzo da' duoi Profeti, e nella facciata del signor Bernardo Scacalarozzo dipinse quattro giganti che son finti di bronzo e sono ragionevoli, con altre opere che sono in Milano, le quali gl'apportarono lode per essere stato egli il primo lume della pittura che si vedesse di buona maniera in Milano e cagione che dopo lui Bramante divenisse, per la buona maniera che diede a' suoi casamenti e prospettive, eccellente nelle cose d'architettura, essendo che le prime cose che studi\u00f2 Bramante furono quelle di Bramantino\".\nLa storiografia successiva al Vasari costru\u00ec cos\u00ec un Bramantino, un Agostino Bramantino\u00a0\u2013 questo da altri considerato una personalit\u00e0 distinta, allievo di Bramantino - e un Bramante di Milano, maestro di pittura del grande architetto Donato Bramante. Dal Lanzi (1795) e poi dagli studi ottocenteschi di Cavalcaselle e del Mongeri, si arriva al Fiocco, che nel 1914 fa del Bramantino\u00a0\u2013 partito dal Foppa e attraversando i ferraresi Ercole de' Roberti e Cosm\u00e8 Tura - il rinnovatore della pittura lombarda.\nFu il Suida, prima con alcuni articoli nell'inizio del Novecento e poi con una fondamentale monografia del 1953, a porre le basi della ricostruzione della sua figura e del suo catalogo.\n\"Dietro le opere del Bramantino\", scrive, \"sta il segreto della sua personalit\u00e0, che ci appare pi\u00f9 enigmatica, quanto pi\u00f9 i documenti ci parlano di lui. Un artista che dalla prima all'ultima delle sue opere afferma una cos\u00ec potente originalit\u00e0, si chiama per tutta la vita col diminutivo del nome del suo maestro, oltre tutto cos\u00ec diverso da lui\u2026 Dalle sue opere si manifesta una natura prevalentemente contemplativa, che per\u00f2 si esprime con coraggio personale in una potente attivit\u00e0 in giorni di tensione politica\u2026 Il creatore che nella pittura e nell'architettura bandisce le visioni fantastiche e che vede tutto, anche il dolore e la gioia degli uomini sub specie aeternitatis, \u00e8 in pari tempo un indagatore esatto che cerca di investigare scientificamente le leggi dell'ottica e della prospettiva. Tali elementi apparentemente contraddittori sono invece fusi armoniosamente nella singolare personalit\u00e0 del Bramantino\u2026 egli interpreta il nuovo, il moderno di allora, in modo del tutto personale. Non diventa un cinquecentista, accettando bens\u00ec quello che trova gi\u00e0 preparato in Bramante per l'architettura e in Leonardo nella pittura, ma interpreta in forme personali i segni dei nuovi tempi, da lui sentiti in modo imperioso.\nIn tutti i grandi cambiamenti di stile, si riscontrano nature geniali e indipendenti che\u2026 stanno al di sopra di quelli che accolgono docilmente tali mutamenti\u2026 Si potrebbe chiamarli i profeti che sembrano possedere la capacit\u00e0 di comprendere e\u2026 di presentire possibilit\u00e0 future\"."}
{"id": "21701", "revid": "116541769", "url": "https://it.wikipedia.org/wiki?curid=21701", "title": "Giuseppe Rovani", "text": "Biografia.\nFiglio di un orafo indolente e di una madre manesca, ebbe un'infanzia grama, cos\u00ec come lo fu la sua intera esistenza. \n&lt;br&gt;Allievo dell'abate pariniano Giuseppe Pozzone, da lui apprese tra l'altro molti aspetti peculiari della societ\u00e0 milanese. Fu dapprima istitutore presso famiglie nobili e poi impiegato presso la biblioteca di Brera; ben presto questo incarico gli fu tolto per aver partecipato ai moti del 1848 ed essersi poi arruolato come volontario per difendere la Repubblica Romana. \nEsiliato in Svizzera, incontr\u00f2 nel Canton Ticino molti illustri esuli italiani, da Giuseppe Mazzini a Carlo Dossi, da Carlo Pisacane a Carlo Cattaneo.\nFu vicino agli ambienti della Scapigliatura milanese e profondamente legato a Carlo Cattaneo; a quest'ultimo fu legato da grande amicizia e ammirazione, al punto da mutuarne tratti dello stile letterario, almeno secondo il parere di Niccol\u00f2 Tommaseo. Fu anche amico del pittore pavese Cherubino Cornienti.\nCon l'apparente mitigarsi della dominazione austriaca, rientr\u00f2 a Milano nel 1851. Riottenne il suo modesto impiego a Brera, collabor\u00f2 a varie riviste e giornali. &lt;br&gt;Impart\u00ec lezioni di letteratura in un collegio femminile: fu qui che un'allieva diciottenne s'invagh\u00ec di lui trentenne; egli la spos\u00f2 senza indugi, ma non fu un matrimonio felice: ebbero un figlio che mor\u00ec all'et\u00e0 di appena quattro anni; la giovane moglie accentu\u00f2 la sua tendenza al disordine e allo sperpero di denaro; i rapporti di lei con la suocera divennero sempre pi\u00f9 aspri; il Rovani si diede al bere, trasferendo cos\u00ec nella vita privata la sua adesione letteraria alla Scapigliatura. \n&lt;br&gt;Mor\u00ec in miseria, dopo essere stato ricoverato nella stessa casa di cura dove era morto suo padre.\nRovani assunse una posizione fortemente critica nei confronti del romanzo storico di derivazione romantica allora in auge, accusandolo di presentare stereotipi sentimentali e di nutrirsi di meccanismi narrativi logori; a questi contrappose i romanzi \"Lamberto Malatesta\" (1843), \"Valenzia Candiano\" (1844), \"Manfredo Pallavicino\" (1845-1846) e \"La giovinezza di Giulio Cesare\" (1872), insolita rievocazione del mondo romano.\nSi espresse poi a favore del romanzo di ambiente contemporaneo; in questo filone si colloca la sua opera pi\u00f9 celebre, \"Cento anni\" (1859-1864), che insieme con \"Le confessioni d'un italiano\" di Ippolito Nievo diede un contributo decisivo all'evoluzione del romanzo in Italia."}
{"id": "21702", "revid": "1605525", "url": "https://it.wikipedia.org/wiki?curid=21702", "title": "Cento anni", "text": "Cento anni \u00e8 un romanzo storico scritto da Giuseppe Rovani tra il 1859 e il 1865.\nConsiderato a tutti gli effetti il capolavoro letterario dell'autore, l'opera lo consacr\u00f2 alla popolarit\u00e0 dei suoi contemporanei, specie in Lombardia.\nTrama.\nLa storia si svolge a Milano dal 1750 al 1850, incentrata sulla vicende di una famiglia della nobilt\u00e0 e sulla figura del \"Galantino\", Andrea Suardi, un servitore che con le sue azioni innesca l'intreccio dell'intera vicenda."}
{"id": "21708", "revid": "1305772", "url": "https://it.wikipedia.org/wiki?curid=21708", "title": "Gas (disambigua)", "text": ""}
{"id": "21724", "revid": "984922", "url": "https://it.wikipedia.org/wiki?curid=21724", "title": "Thorp McClusky", "text": "La sua produzione si articola in diciotto racconti, tutti apparsi sulla rivista pulp \"Weird Tales\" e pubblicati in un arco di sedici anni di attivit\u00e0 (dal primo, \"The Crawling Horror\" del 1936, all'ultimo, \"The Lamia in the Penthouse\" - \"L'evocazione\" - del 1952). \nAncora non ha avuto alcuna raccolta a suo nome, probabilmente per la difficolt\u00e0 di reperire i 279 numeri che compongono la prestigiosa serie \"pulp\"."}
{"id": "21725", "revid": "287204", "url": "https://it.wikipedia.org/wiki?curid=21725", "title": "S. Fowler Wright", "text": "Nacque nel 1874 nella regione di Suffolk. Nel 1920 diventa direttore della rivista \"Poetry\", diretta per dodici anni. A parte una copiosa produzione fantastica sviluppata in una carriera lunga venticinque anni (il suo primo romanzo \u00e8 \"The Amphibians\", del 1924, in cui, 500.000 anni nel futuro, la razza umana si \u00e8 estinta e nuove specie intelligenti combattono per la supremazia sulla Terra), ha curato la traduzione dell'\"Inferno\" di Dante.\nMor\u00ec nel 1965 all'et\u00e0 di novantuno anni."}
{"id": "21726", "revid": "124663863", "url": "https://it.wikipedia.org/wiki?curid=21726", "title": "Manly Wade Wellmann", "text": "Biografia.\nRientrato in patria dall'Angola, complet\u00f2 i suoi studi iniziati in Africa, muovendosi tra Washington D.C., Salt Lake City (in Utah), Wichita (in Kansas), per laurearsi infine in giurisprudenza presso la Columbia University.\nSi dedic\u00f2 in seguito alla narrativa fantastica, spaziando dalla fantascienza al fantasy, oltre ad approfondire lo studio del folclore dei nativi americani, della musica tradizionale e della storia della Guerra civile americana.\nServ\u00ec come tenente durante la Seconda guerra mondiale.\nRisiedette per gran parte della sua vita nella Carolina del Nord, prima a Pine Bluff e poi a Chapel Hill, dove mor\u00ec per i postumi di una caduta nel 1986.\nOpere.\nScrittore prolifico, attivo in vari generi letterari, pubblic\u00f2 il suo primo racconto a 24 anni su \"Weird Tales\", per proseguire con una vasta produzione; all'interno dei suoi scritti trovano menzione speciale il \"Ciclo del Giudice Pursuivant\" (6 racconti, 1938-1982), il \"Ciclo del Professor Nathan Enderby\" (1939), il \"Ciclo di \"John the Balladeer\"\" e soprattutto il \"Ciclo di John Thunstone\" (19 racconti, 1943-1985). Molte delle sue opere horror e fantastiche sono ambientate sui Monti Appalachi, e sono legate al folklore indiano.\nRicevette numerosi premi e riconoscimenti per i suoi racconti ed alla carriera, come l\"'Edgar Allan Poe Award\" per la saggistica (nel 1955), il \"World Fantasy Award\" (nel 1975, nel 1980 e nel 1985), ed il prestigioso \"Ellery Queen's Mystery Magazine Award\" (nel 1946).\nStile.\nSono notevoli le influenze \"magiche\" del folklore tradizionale degli Ozarks e degli Appalachi.\nI suoi personaggi sono spesso \"Indagatori dell'Occulto\", che si trovano a dover affrontare case infestate e antiche maledizioni; nei cicli collegati del \"Giudice Pursuivant\" e di \"John Thunstone\" appaiono frequentemente due armi magiche, le \"spade di San Dunstan\", cruciali nella lotta contro le entit\u00e0 misteriose con cui i due protagonisti si confrontano."}
{"id": "21727", "revid": "1144898", "url": "https://it.wikipedia.org/wiki?curid=21727", "title": "Norma giuridica", "text": "Una norma giuridica, in diritto, indica un insieme di regole che concorrono a disciplinare la vita organizzata. Dal punto di vista linguistico essa si costituisce di un \"precetto\" e di un \"testo\", da non confondere l'uno con l'altro, avente la capacit\u00e0 di determinare, in maniera tendenzialmente stabile, l'ordinamento giuridico generale (ossia il diritto oggettivo).\nDescrizione.\nUna norma \u00e8 una proposizione volta a stabilire un comportamento condiviso e i valori presenti all'interno di un gruppo sociale. Essa \u00e8 finalizzata a regolare il comportamento dei singoli appartenenti al gruppo per assicurare la sua sopravvivenza e perseguire i fini che lo stesso ritiene preminenti.\nIn linea generale, la norma giuridica viene assimilata a una \"regola di condotta\", ovvero a un comando, che impone all'individuo un determinato comportamento. Il carattere \"coattivo\" della norma giuridica \u00e8, dunque, imprescindibile. Questo elemento centrale della norma giuridica contribuisce in modo determinante a differenziarla da altri tipi di norme, come quelle morali o religiose, che appartengono a una sfera non coattiva. L'individuo \u00e8 libero o meno di assecondare un comando religioso o morale. Pu\u00f2 sentirsi perfino obbligato a farlo, ma tale obbligo non \u00e8 generalizzabile.\nAffini alle norme giuridiche vere e proprie possono considerarsi quelle regole che appartengono pi\u00f9 alla sfera morale, ma che, quando sono inserite in disciplinari di ordini professionali o di associazioni di produttori, possono prevedere anche sanzioni in caso di violazione.\nLa norma, chiamata anche fonte di produzione, si distingue dalla fonte del diritto, chiamata anche proposizione normativa o fonte di cognizione, che indica invece il testo e il documento dai quali la norma \u00e8 desunta. Le due tipologie di fonti differiscono per l'opera di astrazione compiuta da un soggetto cosciente quale \u00e8 il giudice naturale precostituito per legge. Il testo normativo \u00e8 a sua volta oggetto di un procedimento di astrazione da parte del potere legislativo ed esecutivo che attingono alla tradizione e alla realt\u00e0 in essere nella propria epoca storica.\nCaratteristiche.\nLe caratteristiche fondamentali di una norma giuridica sono le seguenti:\nNell'ambito del diritto privato, che disciplina i rapporti intersoggettivi fra le persone fisiche e le persone giuridiche, di solito le norme assumono un carattere dispositivo perch\u00e9 la loro applicazione pu\u00f2 essere evitata e derogata da un diverso accordo esplicito fra le parti.\nGli atti o fatti da cui scaturiscono le norme giuridiche costituiscono le fonti del diritto, e, pi\u00f9 esattamente, le fonti di produzione giuridica. Va detto che, in senso lato, possono considerarsi norme anche quelle che mancano dei caratteri della generalit\u00e0 e astrattezza, le quali, peraltro, non sono prodotte da fonti del diritto ma con atti giuridici in virt\u00f9 di poteri dalle stesse attribuiti (si tratti di atti privati, come i contratti, o pubblici, come un provvedimento amministrativo o una sentenza). La norma non va in nessun caso confusa con la legge. Mentre la legge \u00e8 un atto, la norma \u00e8 la conseguenza di questo. La legge \u00e8 una delle fonti del diritto, la norma \u00e8 diritto. La norma \u00e8 un comando che si ricava dall'interpretazione delle fonti del diritto. Le norme sono solitamente desumibili da una formulazione linguistica scritta (costituzione, legge, regolamento...) al fine di conferire alla stessa un alto grado di certezza e durevolezza nel tempo.\nDiverse dalle norme giuridiche, che prescrivono comportamenti vincolanti per il diritto, sono le norme etiche, morali, sociali, che vincolano solo nel cosiddetto \"foro interno\" (della coscienza) ovvero sotto il profilo meramente sociale, di pura cortesia. In sintesi si pu\u00f2 definire \"norma giuridica\", una prescrizione generale e astratta che identifica ed enuncia gli interessi vigenti in un gruppo sociale e appresta le procedure per la loro tutela e il loro concreto soddisfacimento e della quale, pertanto, deve essere garantita l'osservanza.\nAnalisi strutturale.\nLa pi\u00f9 semplice struttura della prescrizione \u00e8 \"A deve B\", laddove A \u00e8 un soggetto, il destinatario della prescrizione, mentre B \u00e8 l'oggetto della prescrizione, il comportamento dovuto da A. Questa formula identifica quindi la norma giuridica con il comando (imperativo). Gli studi del grande giurista Hans Kelsen, d'impostazione antimperativistica, ribaltano questa concezione della norma e pongono la sanzione in posizione centrale; secondo questa nuova concezione la formula pu\u00f2 essere riscritta come \"se A, deve essere B\", ove A rappresenta l'azione illecita, mentre B configura la sanzione che ne consegue. In questo modo Kelsen vuole asserire che il fatto illecito A \u00e8 considerato tale solo perch\u00e9 l'ordinamento giuridico ha predisposto una sanzione B per esso e a esso conseguente. \nCome detto, questa formula stravolge le vecchie concezioni della norma e per questo \u00e8 fra i temi principali di dibattito fra i giuristi. Oggi il significato di norma si \u00e8 peraltro ampliato, precisamente in due direzioni: attraverso l'abbandono del significato di \"normativo\" come prescrittivo (precettivo, imperativo) e attraverso la rinuncia al carattere della normalit\u00e0. Infatti nel linguaggio giuridico \"norma\" non viene pi\u00f9 utilizzato solo per indicare proposizioni prescrittive, ma anche permissive e attributive; tant'\u00e8 che sono state \"scoperte\" nuove norme chiamate appunto permissive (negano gli effetti di norme imperative precedenti, quindi danno il permesso esclusivo e momentaneo di fare una cosa prima impedita da un'altra norma), attributive (attribuiscono un potere), privative (tolgono un potere).\nAnche riguardo al significato principale, quello appunto di norma come prescrizione, va rilevato che la forza prescrittiva non \u00e8 esplicata con uguale intensit\u00e0 da tutte le norme giuridiche: esistono infatti norme incondizionate, poich\u00e9 l'obbligo a cui \u00e8 sottoposto il destinatario non \u00e8 subordinato al verificarsi o meno di una condizione, e norme condizionate, nelle quali l'obbligo \u00e8 invece subordinato a una condizione. Esistono inoltre norme strumentali che prevedono un comportamento non buono in s\u00e9 stesso, ma buono al raggiungimento di un dato scopo, e norme finali, che stabiliscono il fine che deve essere raggiunto ma non i mezzi, che sono quindi lasciati alla discrezione del destinatario. Esistono inoltre le direttive, norme non obbliganti ma soltanto accompagnate dall'obbligo di tenerle presenti e di non discostarsene se non per motivi plausibili.\nNell'Unione Europea.\nVa tenuto presente che nel diritto dell'Unione Europea si parla invece di direttive con riferimento ad atti degli organi comunitari che gli stati membri hanno l'obbligo di recepire con leggi ordinarie nazionali e che, in alcuni casi, possono anche produrre effetti diretti negli ordinamenti degli stessi pur in assenza di recepimento.\nAlcuni tipi di norme:\nUn discorso a parte meritano le raccomandazioni, che non sono vere e proprie norme in quanto non danno origine a un obbligo di uniformarsi a una statuizione ma, pi\u00f9 propriamente, a un obbligo secondario, cio\u00e8 quello di prendere le misure necessarie all'attuazione di un obbligo primario. Le raccomandazioni sono tipiche del diritto internazionale."}
{"id": "21729", "revid": "648716", "url": "https://it.wikipedia.org/wiki?curid=21729", "title": "Luyten 726-8", "text": "Luyten 726-8 \u00e8 il sesto sistema stellare pi\u00f9 vicino al Sole. Si trova a circa , nella parte sud della costellazione della Balena, a est della stella \u03c4 Ceti.\nQuesto sistema \u00e8 troppo debole per poter essere individuato ad occhio nudo. La stella fu scoperta nel 1949 dall'astronomo Willem Jacob Luyten che misur\u00f2 il moto proprio di pi\u00f9 di stelle mediante un sistema a scansione fotografica automatica. Il sistema possiede un moto proprio piuttosto elevato pari a 3,35 mas all'anno.\nSi tratta di un sistema binario le cui componenti sono entrambe nane rosse di massa e dimensioni pressoch\u00e9 identiche, mentre si differenziano per luminosit\u00e0. La componente secondaria \u00e8 generalmente meno luminosa ma \u00e8 soggetta a brillamenti che possono farle aumentare notevolmente la luminosit\u00e0.\nLe due stelle orbitano attorno ad un centro di massa intermedio tra le due con orbite fortemente ellittiche (e=0,62) e con asse maggiore di con un periodo di 26,5 anni. La distanza relativa tra le due stelle oscilla tra un minimo di e .\nLuyten 726-8 A e la sua compagna Luyten 726-8 B possiedono una massa combinata pari al 20% di quella solare e meno di 11/100\u00a0000 della sua luminosit\u00e0.\nLuyten 726-8 A (BL Ceti).\nLa prima componente \u00e8 una nana rossa di tipo spettrale \"M5.6 Ve\" ha circa il 10% della massa del Sole, il 14% del suo diametro e meno di 6/100\u00a0000 della sua luminosit\u00e0. Luyten 726-8 A ha una magnitudine apparente di +12,52 e una magnitudine assoluta di +15,46. Nomenclature alternative per questa stella sono: \"BL Cet\", \"Gliese 65 A\", \"G272-61 A\", \"LHS 9\", \"NS 0139-1757 A\" e \"LDS 868\".\nLuyten 726-8 B (UV Ceti).\nLa seconda componente \u00e8 una nana rossa di tipo spettrale \"M6.0 V\" ha circa il 10% della massa del Sole, il 14% del suo diametro e meno di 4/100\u00a0000 della sua luminosit\u00e0. Luyten 726-8 B ha una magnitudine apparente di +13,02 e una magnitudine assoluta di +15,96. Nomenclature alternative per questa stella sono: \"UV Cet\", \"Gliese 65 B\", \"G272-61 B\", \"LHS 10\", \"NS 0139-1757 B\", \"LDS 868\" e \"Stella variabile di Luyten\".\nUV Ceti \u00e8 un esempio estremo di stella variabile in grado di aumentare la luminosit\u00e0 di cinque volte in meno di un minuto, per poi tornare in due o tre minuti alla luminosit\u00e0 normale, oppure variare improvvisamente di nuovo dopo diverse ore. Nel 1952, UV Ceti venne osservata variare 75 volte la sua normale luminosit\u00e0 in solo 20 secondi. Costituisce il prototipo delle stelle variabili a brillamento che vengono anche definite \"variabili di tipo UV Ceti\".\nRicerca di pianeti nel sistema.\nAttorno a Luyten 726-8 A sono stati individuati, seppur non confermati, due oggetti candidati al rango di pianeti, rispettivamente di . Una pi\u00f9 recente ricerca effettuata con il telescopio spaziale Hubble, tuttavia, non ha trovato evidenze per oggetti del tipo gioviano, o di stelle nane scure (Schroeder, 2000). In ogni caso, la distanza al quale un pianeta di tipo terrestre potrebbe vivere con acqua liquida dovrebbe trovarsi a meno di , con un \"anno\", periodo di rotazione del pianeta attorno alla stella, di non pi\u00f9 di 17 ore. A una tale distanza, a causa del veloce moto di rivoluzione, la rotazione del pianeta verrebbe bloccata dalle intense forze di marea, cos\u00ec da avere un lato in un giorno perenne e l'altro in una notte perenne.\nTenendo inoltre in considerazione che le nane rosse variabili emettono onde radio, tra cui raggi X, di un'intensit\u00e0 fino a 10\u00a0000 volte superiore alle emissioni solari, letali per qualsiasi forma di vita su un ipotetico pianeta di tipo terrestre posto in orbita attorno alla stella variabile, e che la luce emessa da una nana rossa potrebbe essere troppo rossa per consentire una fotosintesi, risulta molto improbabile che possa essersi sviluppata la vita su un pianeta di tipo terrestre vicino ad una nana rossa variabile come quelle di questo sistema.\nIncontri ravvicinati.\nIl sistema delle due nane rosse \u00e8 passato alla minima distanza dal Sole circa 28.700 anni fa, quando si avvicin\u00f2 fino a 7,2 anni luce. Tra 31.500 invece, il sistema avr\u00e0 un incontro ravvicinato con Epsilon Eridani, passando a 0,9 anni luce da essa. A quella distanza potrebbe perturbare diverse comete di un'eventuale nube di Oort di , deviandole nella parte interna del sistema di quest'ultima. L'incontro ravvicinato tra le due stelle durer\u00e0 all'incirca 4600 anni."}
{"id": "21732", "revid": "122588661", "url": "https://it.wikipedia.org/wiki?curid=21732", "title": "Papa Cleto", "text": "Fu papa, orientativamente, dall'80 al 92.\nIdentificazione della figura storica.\nDopo una disputa durata per secoli, l'Annuario Pontificio del 1947 ha stabilito che la figura di papa Anacleto coincide con quella di \"Cletus\", citata dal \"Liber Pontificalis\" come successore di Papa Lino. Gi\u00e0 Eusebio di Cesarea, Ireneo di Lione, Agostino d'Ippona e Ottato di Milevi consideravano Cleto ed Anacleto la stessa persona, ma non concordavano per l'ordine di successione dei primi papi: Ireneo elencava, nell'ordine, Lino, Anacleto e Clemente, ma Agostino e Ottato elencavano Lino, Clemente e Anacleto. Tertulliano, addirittura, li ometteva entrambi.\nMa la conferma maggiore \u00e8 quella dello studio di Louis Duchesne.\nIl \"Catalogus Liberianus\" e il \"Carmen contra Marcionem\" sostengono invece che Anacleto e Cleto fossero persone differenti. Per il \"Catalogus Felicianus\" il primo sarebbe un greco, mentre il secondo un romano. Da ricordare infine il Martirologio Geronimiano che annota al 26 aprile \"Cleti martyris\", mentre il Martirologio di Beda, alla stessa data, preciserebbe \"Sancti Cleti Papae et martyris\" dimostrando la corrispondenza tra le due persone.\nL'elenco pi\u00f9 antico dei papi fu stilato da Egesippo durante il pontificato di papa Aniceto, l'11\u00b0, solo verso il 160. Questo elenco sembra sia stato usato da Ireneo di Lione (\"Adversus Haereses\", III, III), da Sesto Giulio Africano autore di una cronologia nel 222, dall'ignoto scrittore del III o IV secolo di un poema in latino contro Marcione, da Ippolito di Roma (che estese questa cronologia fino al 234) e, probabilmente, dall'autore del Catalogo Liberiano del 354. Quest'ultimo fu preso a riferimento per la stesura del \"Liber Pontificalis\". Eusebio di Cesarea, per la sua cronaca e per la sua storia, si bas\u00f2 sui dati dell'Africano; nella seconda opera, per\u00f2, corresse leggermente le date. Di seguito le variazioni di ordine dei primi papi:\nAd oggi nessun critico dubita che Cleto, Anacleto e An\u00e8ncleto siano la stessa persona. Anacleto \u00e8 infatti la forma latina di An\u00e8ncleto, mentre Cleto \u00e8 un diminutivo (pi\u00f9 cristiano) di An\u00e8ncleto.\nBiografia.\nOrigini e pontificato.\nDa quanto racconta il \"Liber Pontificalis\", Cleto nacque ad Atene in Grecia, figlio di Antioco. Visse sotto gli imperatori Tito Flavio Vespasiano, Tito e Domiziano; quest'ultimo scaten\u00f2 una violenta persecuzione contro i cristiani che culmin\u00f2 nell'anno 95; essendo Cleto morto nel 92, probabilmente non sub\u00ec il martirio con la maggior parte dei cristiani della citt\u00e0, come affermava una secolare tradizione orale.\nFu papa sotto il regno di Tito quando, il 24 ottobre del 79, l'eruzione del Vesuvio caus\u00f2 la distruzione delle citt\u00e0 di Stabiae, Ercolano e Pompei. Nella storia di Roma di quel periodo si ricorda che l'anno successivo all'eruzione fu inaugurato l'anfiteatro Flavio e, nell'85, fu inaugurato lo stadio Domiziano, che corrisponde all'attuale piazza Navona.\nQuesti tre episodi provocarono diversi stati d'animo e reazioni nella comunit\u00e0 cristiana. Se il primo fu letto, insieme alla distruzione di Gerusalemme di nove anni prima, come un indizio della prossima fine del mondo e del conseguente avvento del profetizzato regno di Dio, gli altri due, a cos\u00ec breve distanza, rappresentarono un trionfo del paganesimo ed un netto ridimensionamento delle aspettative cristiane.\nDurante il suo pontificato ordin\u00f2 25 sacerdoti, ai quali avrebbe imposto la tonsura (pratica rimasta in vigore nella Chiesa latina fino ad oggi nonostante non pi\u00f9 obbligatoria dal 1972), e cur\u00f2 l'edificazione di un sepolcro presso la Tomba di Pietro, dove venne sepolto.\nMorte e sepoltura.\nCleto mor\u00ec verso l'anno 92, quasi sicuramente per una morte naturale: per quell'anno, infatti, non sembra testimoniata alcuna persecuzione anticristiana. Fu sepolto nella necropoli vaticana, nei pressi della tomba di Pietro.\nCulto.\n\u00c8 iscritto nel \"Martirologio Romano\" al 26 aprile:\nFino alla riforma liturgica del 1969 la ricorrenza figurava come commemorazione per tutto il rito romano al 26 aprile, nel nuovo \"Calendarium romanum\" che per tutta la Chiesa ricorda solo i santi che hanno maggiore rilevanza, la ricorrenza \u00e8 stata espunta.\nNel canone romano \u00e8 ricordato nella prima lista dei santi. Fino alla riforma liturgica del 1969 veniva ricordato ogni giorno in quanto il canone romano era l'unica preghiera eucaristica in uso e cos\u00ec avviene ancora per chi segue il \"Vetus Ordo\" del rito romano. Successivamente sono state introdotte nella liturgia altre preghiere eucaristiche che non hanno liste di santi e nello stesso canone romano Cleto figura tra i santi che non \u00e8 obbligatorio ricordare.\n\u00c8 santo patrono dei comuni di Ruvo di Puglia e di Belmonte del Sannio."}
{"id": "21733", "revid": "767487", "url": "https://it.wikipedia.org/wiki?curid=21733", "title": "Numero di Reynolds", "text": "Il numero di Reynolds (abbreviato in Re) \u00e8 un numero adimensionale usato in fluidodinamica, proporzionale al rapporto tra le forze d'inerzia e le forze viscose.\nPrende il nome da Osborne Reynolds, che lo introdusse nel 1883 eseguendo per la prima volta in modo sistematico esperimenti sul flusso all'interno di tubi a sezione circolare trasparente ad asse rettilineo nel quale circolava un flusso a portata costante, nel quale, per mezzo di un ago, veniva iniettato un colorante in modo da evidenziare il regime di flusso.\nDefinizione.\nNel caso pi\u00f9 generale il numero di Reynolds pu\u00f2 essere definito come:\ndove:\nApplicazione alle equazioni di Navier.\nIl numero di Reynolds pu\u00f2 essere esplicitato nelle equazioni di Navier, mettendole in una tra le pi\u00f9 note forme adimensionali, come illustrato in seguito.\nSi pu\u00f2 ritrovare anche nelle pi\u00f9 semplici equazioni di Stokes per il flusso viscoso.\nQueste possono essere ricavate, dall'equazione originale (considerando per semplicit\u00e0 una generica accelerazione esterna di volume formula_7)\noperando semplici sostituzioni che rendano adimensionali i termini che in essa compaiono, e precisamente:\ndove formula_10 e formula_3 corrispondono a quelli definiti in precedenza, si ottiene per gli operatori\nper cui l'equazione diventa:\nMoltiplicando l'intera equazione per formula_15 e definendo formula_16 si ottiene :\nQuindi l'equazione pu\u00f2 essere scritta:\nInterpretazione fisica.\nIl numero di Reynolds rappresenta fisicamente il rapporto tra le forze d'inerzia e quelle viscose agenti su una particella fluida che si muove con velocit\u00e0 formula_10 all'interno dello stesso fluido:\nLa forza inerziale infatti vale:\nquella viscosa invece:\nil rapporto tra le due forze fornisce l'espressione generale del numero di Reynolds:\nViene definito \"numero di Reynolds critico\" il valore in corrispondenza del quale si ha il passaggio da regime laminare al regime di transizione.\nApplicazioni.\nIl numero di Reynolds consente di valutare se il flusso di scorrimento di un fluido \u00e8 in un regime laminare (in corrispondenza del quale si hanno valori pi\u00f9 bassi del numero di Reynolds) o in un regime turbolento (in corrispondenza del quale si hanno valori pi\u00f9 elevati del parametro). Tale passaggio tra regime laminare e regime turbolento pu\u00f2 essere previsto sfruttando il diagramma di Moody, con il quale pu\u00f2 essere calcolato il coefficiente di attrito viscoso a partire dai valori del numero di Reynolds e della scabrezza relativa.\nI valori del numero di Reynolds sono da considerarsi \"bassi\" o \"elevati\" relativamente a uno specifico sistema, in cui siano fissate:\nDipendenza dalla geometria del sistema.\nConsiderando un determinato fluido a fissate condizioni di temperatura e pressione (quindi mantenendo costanti la densit\u00e0 e la viscosit\u00e0 nell'espressione del numero di Reynolds), i valori limite ricavati nell'esperienza di Reynolds valgono solo per la specifica geometria considerata, in cui il fluido \u00e8 fatto passare sulla superficie esterna di un tubo cilindrico ad asse rettilineo, in direzione perpendicolare all'asse del tubo.\nIn particolare, il valore del numero di Reynolds che separa regime laminare e regime turbolento dipende dalla forma del corpo (o dell'insieme di corpi) in corrispondenza del quale passa il fluido e dall'orientamento del corpo rispetto al flusso (con l'eccezione dei corpi sferici, essendo simmetrici in tutte le direzioni).\nQuindi se si considera ad esempio il caso di un fluido passante sulla superficie esterna di una sfera, un tubo, un cubo, o un insieme di tubi, si avr\u00e0 per ogni caso un diverso numero di Reynolds al quale avviene la transizione laminare/turbolento.\nNella tabella che segue sono raccolti alcuni valori limite del numero di Reynolds per diverse geometrie:\nFlusso in un tubo circolare.\nNel caso di un fluido all'interno di un tubo avente sezione circolare:\nDipendenza dalla velocit\u00e0 del fluido.\nAvendo fissato la geometria del sistema, la composizione del fluido, la temperatura e la pressione, il numero di Reynolds dipende direttamente dalla velocit\u00e0 del fluido; quindi un fluido in regime laminare possiede una velocit\u00e0 minore rispetto allo stesso fluido in regime turbolento, o in altre parole, il passaggio tra regime laminare e regime turbolento si manifesta aumentando la velocit\u00e0 del fluido.\nAd esempio nel caso di un fluido che scorre all'interno di un tubo, il passaggio al regime turbolento si pu\u00f2 ottenere aumentando il numero di giri di una pompa posizionata a monte del condotto."}
{"id": "21734", "revid": "767487", "url": "https://it.wikipedia.org/wiki?curid=21734", "title": "Papa Evaristo", "text": "Biografia.\nPoco si sa di Evaristo: secondo il \"Liber Pontificalis\" sarebbe nato a Betlemme da una famiglia ebraica ellenizzante e si sarebbe convertito al Cristianesimo a Roma. Resse la diocesi romana in sostituzione di papa Clemente I, esiliato nel Chersoneso Taurico, al tempo della persecuzione dell'imperatore Domiziano o, pi\u00f9 probabilmente, di Traiano.\nCi si \u00e8 domandati, se Evaristo debba essere considerato vero papa (e non solo \"vice\") dall'anno 97, quando Clemente I and\u00f2 in esilio; oppure solo dal 101, anno in cui Clemente mor\u00ec martire in Crimea (notizia di Eusebio di Cesarea nella sua \"Storia Ecclesiastica\"). Per Eusebio \u00e8 chiaro: Clemente, dopo nove anni di pontificato (88-97) \u00ab...trasmise il sacro ministero a Evaristo\u00bb.\nIl \"Liber Pontificalis\" riferisce che Evaristo per primo assegn\u00f2 i \"tituli\" ai presbiteri della citt\u00e0 e che ordin\u00f2 sette diaconi che lo aiutassero nelle celebrazioni liturgiche. Inizi\u00f2 la pratica della benedizione pubblica dopo la celebrazione del matrimonio civile. Tuttavia questa affermazione del \"Liber\" \u00e8 priva di ogni fondamento, poich\u00e9 attribuisce a Evaristo un'istituzione pi\u00f9 tarda della Chiesa di Roma.\nPi\u00f9 degna di fede \u00e8 l'affermazione del \"Liber Pontificalis\" che indica la sua sepoltura presso la tomba di Pietro, anche se un'altra tradizione lo dice sepolto nella chiesa di Santa Maria Maggiore alla Pietrasanta a Napoli.\nIl martirio di Evaristo, sebbene tradizionale, non \u00e8 storicamente provato.\nFu sepolto, con ogni probabilit\u00e0, presso la tomba di san Pietro, nella Necropoli vaticana.\nA papa Evaristo vengono attribuite due epistole, che fanno parte di quel complesso di falsi medievali noti con il nome di \"Decretali pseudoisidoriane\".\nCulto.\nLa sua ricorrenza si celebra il 27 ottobre.\nDal \"Martirologio Romano\":"}
{"id": "21767", "revid": "729019", "url": "https://it.wikipedia.org/wiki?curid=21767", "title": "Guerre boere", "text": "Le guerre boere, o pi\u00f9 propriamente guerre anglo-boere, ebbero luogo in Sudafrica a cavallo fra il XIX e il XX secolo e contrapposero i britannici e i coloni sudafricani di origine olandese, detti boeri.\nLa prima guerra anglo-boera si svolse dal 1880 al 1881 e la seconda dal 1899 al 1902. I due conflitti portarono alla supremazia britannica in Sudafrica e posero fine agli stati boeri, ovvero la Repubblica del Transvaal e lo Stato Libero dell'Orange, inglobandole nella Colonia del Capo.\nPrima guerra boera.\nIl primo scontro venne causato dalla politica di Sir Theophilus Shepstone, che decise di annettere il Transvaal (la Repubblica Sudafricana) all'Impero britannico nel 1877. I boeri protestarono e nel 1880 si ribellarono. Vestiti in abiti color kaki che ben si confondevano col campo di battaglia, i boeri non ebbero problemi ad avvistare da grande distanza ed infliggere pesanti perdite nei ranghi degli avversari britannici, che indossavano invece uniformi rosso brillante. Dopo che una forza britannica comandata da George Pomeroy-Collery venne gravemente sconfitta nella battaglia di Majuba Hill nel febbraio 1881, il governo britannico di Gladstone accord\u00f2 ai boeri l'autogoverno nel Transvaal, sotto la teorica supervisione britannica.\nSeconda guerra boera.\nDopo la scoperta nel 1885 dell'oro nel Transvaal (crinale di Witwatersrand), arrivarono in massa coloni principalmente britannici, detti \"uitlanders\". Questi vennero scarsamente considerati dai boeri e per questo ci furono pressioni per rimuovere il loro governo. Nel 1896 Cecil Rhodes sponsorizz\u00f2 un inefficace colpo di Stato, culminato con la spedizione di Jameson: il non essere riusciti a ottenere migliori diritti per i britannici venne usato come scusa per giustificare un ammasso di forze militari nella zona del Capo, ma ci fu un'altra ragione per l'intenzione britannica di prendere il controllo della repubblica boera: all'epoca ci fu un tentativo della Repubblica del Transvaal di legarsi all'Africa Tedesca del Sud-Ovest, una possibilit\u00e0 che i britannici, che temevano uno scontro imminente con l'Impero tedesco, decisero di contrastare.\nI boeri, guidati dal presidente Paul Kruger (che convinse anche il presidente dello Stato Libero dell'Orange Steyn), colpirono per primi, attaccando nella Colonia del Capo e nel Natal tra l'ottobre 1899 e il gennaio 1900. Essi assediarono con successo le guarnigioni britanniche di Ladysmith, Mafeking (difesa dalle truppe comandate da Robert Baden-Powell) e Kimberley e inflissero ai britannici tre sconfitte in una sola settimana, dal 10 al 15 dicembre 1899. Solo con l'arrivo dei rinforzi, il 14 febbraio 1900, le truppe britanniche comandate da Lord Roberts furono in grado di contrattaccare per poter soccorrere le guarnigioni (la liberazione di Mafeking il 18 maggio 1900, provoc\u00f2 violente celebrazioni in Inghilterra) e permettere ai britannici di prendere Bloemfontein il 13 marzo e la capitale boera, Pretoria, il 5 giugno.\nLe unit\u00e0 boere si diedero alla guerriglia per altri due anni, mentre i britannici, ora sotto il comando di Lord Kitchener, risposero costruendo fortini, distruggendo fattorie e confiscando il cibo per evitare che cadesse in mano ai boeri e ponendo i civili boeri in campi di concentramento.\nGli ultimi boeri si arresero nel maggio del 1902 e la guerra fin\u00ec con il trattato di Vereeniging, stipulato nello stesso mese. Si stima che morirono 22.000 soldati britannici e 25.000 civili boeri. Il trattato pose fine all'esistenza del Transvaal e dello Stato Libero dell'Orange come repubbliche boere, rendendole parte dell'Impero britannico. Ma ai boeri vennero dati tre milioni di sterline come risarcimento e venne loro promesso l'autogoverno (l'Unione del Sud Africa).\nLe repubbliche vennero cos\u00ec annesse alla colonia del Sudafrica e i boeri si sparpagliarono in tutto il paese, oltre che nelle confinanti Namibia e Rhodesia e in Mozambico."}
{"id": "21770", "revid": "1543377", "url": "https://it.wikipedia.org/wiki?curid=21770", "title": "Ciclo di Krebs", "text": "Il ciclo di Krebs (anche detto ciclo degli acidi tricarbossilici, ciclo dell'acido citrico e ciclo dell'ossalacetato) \u00e8 un ciclo metabolico di importanza fondamentale in tutte le cellule che utilizzano ossigeno nel processo della respirazione cellulare.\nIn questi organismi aerobici il ciclo di Krebs \u00e8 la via metabolica in cui confluiscono le vie del catabolismo dei carboidrati, dei grassi e delle proteine, portando alla produzione di energia chimica principalmente tramite la sintesi di elementi fondamentali per la catena respiratoria. Si tratta di una via anfibolica poich\u00e9 partecipa anche a processi anabolici, fornendo alcuni precursori di amminoacidi (ad esempio l'\u03b1-chetoglutarato e l'ossalacetato) e di altre molecole fondamentali per la cellula.\nMolti dei componenti e delle reazioni che compongono il ciclo dell'acido citrico furono determinati nel 1930 grazie alla ricerca di Albert Szent-Gy\u00f6rgyi, che nel 1937 ricevette il premio Nobel per le sue scoperte su un componente chiave del ciclo, l'acido fumarico. Il ciclo nella sua interezza fu poi identificato nel 1937 dal biochimico anglo-tedesco Hans Adolf Krebs, che per questa scoperta fu insignito del premio Nobel per la medicina nel 1953.\nDescrizione.\nIl ciclo di Krebs avviene nei mitocondri delle cellule eucariote e nel citoplasma delle cellule procariote.\nI catabolismi glucidico e lipidico (attraverso la glicolisi e la beta ossidazione) producono acetil-CoA, un gruppo acetile legato al coenzima A; l'acetil-CoA costituisce il principale substrato del ciclo: il suo ingresso consiste in una condensazione con ossalacetato per generare citrato e al termine del ciclo stesso, i due atomi di carbonio immessi dall'acetil-CoA verranno ossidati in due molecole di CO2, rigenerando nuovamente ossalacetato in grado di condensarsi con acetil-CoA. La produzione rilevante dal punto di vista energetico, tuttavia, \u00e8 quella di una molecola di GTP (immediatamente utilizzata per rigenerare una molecola di ATP), di tre molecole di NADH e una di FADH2.\nI coenzimi ridotti (NADH e FADH2) si comportano come intermedi ossidoriduttivi. Quando ridotti, essi sono in grado di trasportare elettroni a energia relativamente alta (sottratti ai substrati ossidati ad esempio nella glicolisi o nello stesso ciclo di Krebs) fino alla catena respiratoria mitocondriale, dove vengono riossidati (a NAD+ e FAD) e cedono gli elettroni alla catena stessa, che sar\u00e0 cos\u00ec in grado di rigenerare molecole di ATP da ADP.\nLa reazione netta \u00e8 la seguente:\nL'energia che si ricava dalla completa demolizione di una molecola di glucosio attraverso i quattro diversi stadi della respirazione cellulare (glicolisi, piruvato deidrogenasi, ciclo di Krebs e catena di trasporto di elettroni), \u00e8 di 30-32 molecole di ATP a seconda del meccanismo seguito per trasferire il potere riducente del NADH citosolico alla matrice cellulare: 30 ATP con lo shuttle del glicerolofosfato, 32 ATP con lo shuttle del malato aspartato.\nTappe del ciclo di Krebs.\nReazione 1: citrato sintasi.\nLa citrato sintasi catalizza la condensazione dell'ossalacetato con acetil-CoA, a ottenere citrato. La sua struttura quaternaria consta di due subunit\u00e0, a ognuna delle quali si possono legare i due substrati.\nIl sito attivo dell'enzima attiva l'acetil-CoA per renderlo affine a un centro carbonioso dell'ossalacetato: in seguito al legame tra le due molecole, il gruppo tioestere (CoA) viene idrolizzato, formando cos\u00ec la molecola di citrato.\nLa reazione \u00e8 altamente esoergonica (), motivo per cui questo passaggio, in condizioni standard, \u00e8 irreversibile. Il citrato prodotto dall'enzima, inoltre, \u00e8 in grado di inibire competitivamente l'attivit\u00e0 dell'enzima: pur essendo la reazione molto favorita (perch\u00e9 esoergonica) la citrato sintasi pu\u00f2 essere saldamente regolata. Questo aspetto ha una notevole importanza biologica dal momento che permette una completa regolazione dell'intero ciclo di Krebs, rendendo l'enzima una sorta di \"pacemaker\" dell'intero ciclo.\nReazione 2: aconitasi.\nL'aconitasi catalizza la isomerizzazione del citrato a isocitrato (attraverso la formazione di \"cis\"-aconitato). L'enzima catalizza anche la reazione inversa, ma nel ciclo di Krebs tale reazione \u00e8 unidirezionale per la legge di azione di massa: le concentrazioni (in condizioni standard) di citrato (91%), dell'intermedio \"cis\"-aconitato (3%) e di isocitrato (6%) spingono la reazione decisamente verso la produzione di isocitrato. Una volta prodotto il cis-aconitato viene addizionata una molecola d'acqua per ossidare il doppio legame a gruppo ossidrilico e con l'addizione di acqua si ottiene l'isocitrato.\nNel sito attivo dell'enzima \u00e8 presente un cluster ferro-zolfo che, insieme ad alcuni residui amminoacidici polari, lega il substrato. Pi\u00f9 nel dettaglio, il legame al substrato viene assicurato dalla presenza di un residuo di serina, di arginina, di istidina e di aspartato, che permettono il legame stereospecifico del solo citrato \"1R,2S\", respingendone la forma opposta.\nReazione 3: isocitrato deidrogenasi.\nLa isocitrato deidrogenasi mitocondriale \u00e8 un enzima dipendente dalla presenza di NAD+ e di Mn2+ e/o Mg2+: inizialmente, l'enzima catalizza l'ossidazione dell'isocitrato a ossalsuccinato, che genera una molecola di NADH a partire da NAD+.; successivamente, la presenza di uno ione bivalente che complessa gli ossigeni del gruppo carbossile in posizione \"alfa\" aumenta l'elettronegativit\u00e0 di quella regione di molecola, ci\u00f2 genera un riarrangiamento degli elettroni della molecola con conseguente rottura del legame tra il carbonio in posizione \"gamma\" e l'adiacente gruppo carbossile, in questo modo si ha dunque una decarbossilazione (ossia l'uscita di una molecola di CO2), che porta alla formazione di \u03b1-chetoglutarato, caratterizzato da due carbossili alle estremit\u00e0 e da un chetone in posizione \"alfa\" rispetto a uno dei due gruppi carbossilici. Tale reazione, in quanto sufficientemente esoergonica (\u0394G\u00b0\u2032\u00a0=\u00a0\u22128,4\u00a0kJ/mol), \u00e8 in grado di spostare in avanti la precedente reazione dalla aconitasi.\nReazione 4: \u03b1-chetoglutarato deidrogenasi.\nLa conversione dell'isocitrato in \u03b1-chetoglutarato \u00e8 seguita da una seconda reazione di decarbossilazione ossidativa, che porta alla formazione di succinil CoA: la decarbossilazione ossidativa dell'\u03b1-chetoglutarato \u00e8 molto simile a quella del piruvato, un altro \u03b1-chetoacido.\nEntrambe le reazioni includono la decarbossilazione di un \u03b1-chetoacido e la conseguente produzione di un legame tioestere ad alta energia con il coenzima A: i complessi che catalizzano tali reazioni sono simili tra loro.\nLa \u03b1-chetoglutarato deidrogenasi (pi\u00f9 correttamente detta ossoglutarato deidrogenasi) \u00e8 infatti composta di tre enzimi differenti. La subunit\u00e0 E1, detta 2-chetoglutarato deidrogenasi, e la E2, detta transsuccinilasi, presentano un'estrema omologia con quelle della piruvato deidrogenasi. La subunit\u00e0 E3, la diidrolipoamide deidrogenasi, invece, \u00e8 lo stesso polipeptide presente nell'altro complesso enzimatico.\nIl differenziale dell'energia libera di questa reazione \u00e8 \u0394G\u00b0\u2032\u00a0=\u00a0\u221230,1\u00a0kJ/mol, dunque altamente esoergonica.\nReazione 5: succinil-CoA sintetasi.\nIl succinil-CoA \u00e8 un tioestere ad alta energia (la sua \u0394G\u00b0\u2032 di idrolisi \u00e8 di circa \u221233,5\u00a0kJ/mol, simile a quella dell'ATP, di \u221230,5\u00a0kJ/mol). La citrato sintasi si serve di un intermedio avente tale legame ad alta energia per portare a termine la fusione tra una molecola a due atomi di carbonio (acetil-CoA) e una a quattro (ossalacetato). L'enzima succinil-CoA sintetasi si serve invece di tale energia per fosforilare un nucleoside difosfato purinico come il GDP.\nL'energia proveniente dal tioestere viene semplicemente convertita in energia legata a un legame fosfato: il primo passaggio della reazione genera un nuovo intermedio ad alta energia, noto come \"succinil fosfato\" e successivamente, una istidina presente nel sito catalitico rimuove il fosfato dalla molecola glucidica, generando il prodotto succinato e una molecola di \"fosfoistidina\", che \"dona\" velocemente il fosfato a un nucleoside difosfato, \"ricaricandolo\" a trifosfato. Si tratta dell'unico passaggio del ciclo in cui si ha una fosforilazione a livello del substrato.\nIl GTP \u00e8 principalmente coinvolto nei \"pathway\" di trasduzione del segnale: il suo ruolo in un processo energetico come il ciclo di Krebs \u00e8 invece essenzialmente quello di tramite per il trasferimento di gruppi fosfato verso l'ATP, in una reazione catalizzata dalla nucleoside difosfochinasi.\nReazione 6: succinato deidrogenasi.\nLa parte finale del ciclo vede il riarrangiamento di molecole a quattro atomi di carbonio fino alla rigenerazione dell'ossalacetato; perch\u00e9 ci\u00f2 sia possibile, il ponte metilene presente sul succinato deve essere convertito in un carbonile, come avviene in altri \"pathways\" (ad esempio la beta ossidazione degli acidi grassi), tale conversione avviene attraverso tre passaggi: una prima ossidazione, una idratazione e una seconda ossidazione. Questi tre passaggi, oltre a rigenerare ossalacetato, permettono l'estrazione di ulteriore energia attraverso la formazione di FADH2 e NADH.\nLa prima reazione di ossidazione \u00e8 catalizzata dal complesso della succinato deidrogenasi, l'unico enzima del ciclo ad avere come accettore di idrogeno il FAD anzich\u00e9 il NAD+: il FAD \u00e8 legato in modo covalente all'enzima, attraverso un residuo di istidina. L'enzima si serve del FAD poich\u00e9 l'energia associata alla reazione non \u00e8 sufficiente per ridurre NAD+.\nIl complesso enzimatico \u00e8 anche l'unico del ciclo a essere annidato all'interno della membrana mitocondriale. Tale posizione \u00e8 dovuta anche al coinvolgimento dell'enzima nella catena di trasporto degli elettroni (dove \u00e8 definito \"complesso II\"): gli elettroni passati sul FAD vengono dunque immessi direttamente nella catena, grazie al legame stabile tra l'enzima e il cofattore stesso.\nReazione 7: fumarasi.\nLa fumarasi catalizza l'aggiunta di un protone e di un gruppo OH\u2212 provenienti da una molecola d'acqua alla molecola in posizione trans. Dal momento che l'enzima \u00e8 in grado di legare OH- solo da un lato, il fumarato pu\u00f2 essere convertito solo in L-malato.\nVi sono due classi di fumarasi: la classe I e la classe II. La classificazione dipende dalla disposizione delle loro subunit\u00e0 relative, dalla necessit\u00e0 di metallo e dalla loro stabilit\u00e0 termica. Le fumarasi di classe I sono in grado di modificare lo stato o diventare inattive se sottoposte a calore o radiazioni, sono sensibili all'anione superossido, sono dipendenti dal ferro II (Fe2+) e sono proteine dimeriche, comprensive di circa 120\u00a0kD. Le fumarasi di classe II si trovano nei procarioti e negli eucarioti; sono enzimi tetramerici di 200\u00a0000\u00a0D che contengono tre distinti segmenti di amminoacidi significativamente omologhi e sono anche indipendenti dal ferro e termo-stabili. I procarioti sono noti per avere tre diverse forme di fumarasi: fumarasi A, fumarasi B e fumarasi C, quest'ultima fa parte delle fumarasi di classe II, mentre le fumarasi A e le fumarasi B sono classificate come di classe I.\nReazione 8: malato deidrogenasi.\nL'ultima reazione del ciclo consiste nell'ossidazione del malato a ossalacetato. La reazione, catalizzata dalla malato deidrogenasi, utilizza un'altra molecola di NAD+ come accettore di idrogeno (producendo NADH).\nL'energia libera di Gibbs associata a quest'ultima reazione \u00e8 decisamente positiva (a differenza delle altre del ciclo). L'attivit\u00e0 dell'enzima \u00e8 trainata dal consumo di ossalacetato da parte della citrato sintasi e di NADH da parte della catena di trasporto degli elettroni. \nRegolazione del ciclo.\nLa velocit\u00e0 del ciclo di Krebs viene continuamente modulata per venire incontro alle esatte necessit\u00e0 energetiche della cellula: i siti primari di controllo sono gli enzimi allosterici, la isocitrato deidrogenasi e la \u03b1-chetoglutarato deidrogenasi.\nLa isocitrato deidrogenasi \u00e8 stimolata allostericamente dalla presenza di ADP, che aumenta l'affinit\u00e0 dell'enzima per il substrato. I legami di isocitrato, di NAD+, di Mg2+, e di ADP all'enzima sono mutuamente cooperativi in senso attivatore. Al contrario, il NADH inibisce l'enzima attraverso lo spiazzamento diretto di NAD+. Lo stesso ATP ha effetto inibitorio.\nIl secondo sito di controllo del ciclo \u00e8 posto presso la \u03b1-chetoglutarato deidrogenasi; alcuni aspetti del controllo di questo enzima sono simili a quelli del complesso della piruvato deidrogenasi, come ci si pu\u00f2 attendere dall'estrema omologia presente tra i due enzimi. La \u03b1-chetoglutarato deidrogenasi \u00e8 dunque inibita dal succinil CoA e dal NADH, i prodotti della reazione che catalizza e pu\u00f2 anche essere inibita genericamente da un alto livello energetico presente nella cellula, ci\u00f2 significa che, in presenza di alti livelli di ATP, la cellula \u00e8 in grado di ridurre l'efficienza del processo di produzione di energia, all'interno del quale il ciclo di Krebs ha una posizione centrale.\nIn molti batteri \u00e8 controllato anche l'ingresso nel ciclo delle molecole a due atomi di carbonio: in essi la sintesi di citrato da ossalacetato e acetil CoA \u00e8 la sede di un'importante regolazione. L'ATP, infatti, \u00e8 un inibitore allosterico della citrato sintasi: l'effetto concreto dell'ATP \u00e8 quello di aumentare la KM dell'enzima per l'acetil CoA, in questo modo pi\u00f9 ATP \u00e8 presente nella cellula, meno Acetil CoA viene immesso nel ciclo.\nInterazioni tra ciclo di Krebs e altre vie metaboliche.\nIl ciclo di Krebs occupa una posizione centrale nel metabolismo dei viventi, ricoprendo un ruolo chiave soprattutto nelle vie cataboliche.\nA monte del ciclo di Krebs.\nIl ciclo di Krebs \u00e8 il secondo stadio del catabolismo dei carboidrati: la glicolisi degrada il glucosio (e altre molecole a sei atomi di carbonio) in piruvato (un \u03b1-chetoacido contenente tre atomi di carbonio). Negli eucarioti il piruvato \u00e8 trasferito dal citoplasma (sede della glicolisi) nei mitocondri dove viene decarbossilato tramite TPP, Lipo Ammide e convertito in acetil-CoA dalla piruvato deidrogenasi (decarbossilazione ossidativa del piruvato): all'interno del mitocondrio, l'acetil-CoA pu\u00f2 entrare nel ciclo di Krebs, come precedentemente descritto.\nPer quanto riguarda le proteine, esse vengono degradate con meccanismi detti di proteolisi attraverso enzimi detti proteasi, che le \"spezzettano\" nei costituenti fondamentali: gli amminoacidi, infatti alcuni amminoacidi possono costituire una fonte di energia, poich\u00e9 sono convertibili in alcuni intermedi del ciclo stesso (ad esempio aspartato, valina e isoleucina). Altri, convertibili in molecole glucidiche, possono entrare nel ciclo passando per le vie cataboliche tipiche dei glucidi (ad esempio l'alanina, convertibile in piruvato).\nNel catabolismo lipidico, i trigliceridi sono idrolizzati da enzimi detti lipasi per formare acidi grassi e glicerolo. Negli organismi superiori, il glicerolo pu\u00f2 entrare nella glicolisi a livello epatico o essere trasformato in glucosio attraverso il diidrossiacetone fosfato e la gliceraldeide-3-fosfato seguendo la via metabolica della gluconeogenesi. In molti tessuti, specialmente nel cuore, gli acidi grassi sono degradati attraverso un processo noto come beta-ossidazione, che produce acetil-CoA, a sua volta internalizzato nel ciclo di Krebs. La beta-ossidazione pu\u00f2 anche generare propionil-CoA, che a sua volta pu\u00f2 essere reimmesso nella via gluconeogenetica epatica a generare glucosio dopo esser stato convertito in succinil-CoA.\nA valle del ciclo di Krebs.\nIl ciclo di Krebs \u00e8 sempre seguito dalla fosforilazione ossidativa, ottenuta da una catena di trasporto di elettroni: l'uno non avrebbe senso senza l'altra in quanto l'ATP e il GTP prodotto dal ciclo in s\u00e9 \u00e8 scarso e la produzione di NADH e FADH2 porterebbe a un ambiente mitocondriale eccessivamente ridotto, mentre la sola catena respiratoria necessiterebbe di una fonte di cofattori ridotti pena l'ossidazione dell'ambiente. Questa \"respirazione cellulare\" estrae energia da NADH e FADH2, ricreando NAD+ e FAD, permettendo in tal modo al ciclo di continuare. Il ciclo di Krebs non usa ossigeno, che \u00e8 invece utilizzato nella fosforilazione ossidativa.\nReazioni in cui sono coinvolti gli intermedi del ciclo.\nGli intermedi del ciclo di Krebs sono implicati in numerosi altri pathway metabolici. Di seguito, vengono elencati in modo sommario i pathway in cui sono coinvolti i metaboliti del ciclo.\nIl ciclo del gliossilato.\nMolte piante e batteri sono in grado di crescere in terreni contenenti acetato o altri composti convertibili in acetil CoA, essi si servono di un \"pathway\" assente nella maggior parte dei viventi, noto come ciclo del gliossilato e attraverso tale ciclo sono in grado di convertire molecole a due atomi di carbonio (come l'acetile) nelle molecole a quattro atomi di carbonio (in particolare il succinato) necessarie per la produzione di energia attraverso il ciclo di Krebs, nonch\u00e9 per i numerosi processi biosintetici in cui esso \u00e8 coinvolto.\nIl risultato netto del ciclo del gliossalato \u00e8 il seguente:\nCondizioni mediche correlate al ciclo di Krebs.\nDisordini relativi al ciclo di Krebs comportano l'instaurarsi di stati patologici molto rari e di difficile comprensione: questi casi sono dovuti molto spesso a difetti, derivanti da mutazioni deleterie dei geni, degli enzimi coinvolti nel ciclo e comportano menomazioni organo-specifiche soprattutto a carico del sistema neuromuscolare.\nPochissimi casi isolati e apparentemente primari di alterazioni del ciclo di Krebs sono stati descritti in letteratura: uno studio del 1997 ha riportato tre casi di pazienti con carenza di \u03b1-chetoglutarato deidrogenasi, sette con carenza di succinato deidrogenasi e quattordici con deficit di fumarasi e inoltre, difetti relativi a ulteriori enzimi coinvolti in altre vie metaboliche possono ripercuotersi sul corretto funzionamento del ciclo influenzando gli enzimi specifici.\nTra le principali condizioni correlate a un non corretto funzionamento del ciclo di Krebs, i deficit neurologici, con o senza coinvolgimento muscolare, sono quelli che si possono riscontrare con maggior frequenza (85%), a seguire l'encefalopatia e la sindrome di Leigh. Si possono, inoltre, osservare casi di cardiomiopatia ipertrofica o disordini pluritissutali. \u00c8 stato inoltre riportato un caso di un paziente con carenza di fumarasi che, tuttavia, non presentava alcun problema a livello cardiaco.\nL'et\u00e0 di esordio dei segni e sintomi dei deficit di fumarasi e \u03b1-chetoglutarato deidrogenasi \u00e8 costantemente inferiore al primo anno di vita ed esordisce con ipotonia, ritardo nella crescita e acidosi lattica. Al contrario, i pazienti con carenza di succinato deidrogenasi vengono diagnosticati a un'et\u00e0 maggiore, anche tra i 20 e i 23 anni. Per la carenza di questo enzima, si pu\u00f2 osservare ritardo di crescita, edema polmonare, bronchiolite, rigidit\u00e0 del corpo o atrofia ottica.\nUna escrezione urinaria anomala di acidi organici \u00e8 stata spesso notata nei pazienti con deficit degli enzimi specifici del ciclo di Krebs."}
{"id": "21771", "revid": "767487", "url": "https://it.wikipedia.org/wiki?curid=21771", "title": "CIA World Factbook", "text": "Il CIA World Factbook \u00e8 una pubblicazione annuale della Central Intelligence Agency (CIA) che riporta i dati statistici fondamentali e una sintesi di informazioni riguardanti tutti i paesi del mondo.\nInizialmente la pubblicazione era destinata esclusivamente ai dipendenti di organi governativi statunitensi, venne pubblicato per la prima volta nel 1962 come documento riservato. Dal 1971 ne esiste una versione pubblica.\nCopyright.\nL'intera pubblicazione, immagini comprese, \u00e8 di pubblico dominio. Il CIA World Factbook \u00e8 quindi una fonte di pubblico dominio di immagini quali mappe geografiche e bandiere.\nFonti.\nIl \"Factbook\" CIA usa le fonti sotto elencate oltre ad altre fonti private e pubbliche."}
{"id": "21772", "revid": "62748", "url": "https://it.wikipedia.org/wiki?curid=21772", "title": "Castelli di rabbia", "text": "Castelli di rabbia \u00e8 un libro dello scrittore italiano Alessandro Baricco. \u00c8 stato pubblicato dalla casa editrice Rizzoli nel 1991. Nello stesso anno ha vinto il Premio Selezione Campiello; nel 1992 \u00e8 stato finalista al Premio Bergamo..\nHa vinto in seguito anche il Prix M\u00e9dicis \u00e9tranger nel 1995.\nTrama.\nIl libro \u00e8 una collezione di storie umane ai confini della realt\u00e0 e della fantasia, come ad esempio i sogni del protagonista Dann Rail, oppure le vicende assurde, grottesche e drammatiche dell'uomo che uccide per stanchezza o di quello che per\u00ec a causa di uno stato di meraviglia. Ma nello stesso tempo \u00e8 anche un libro di storia, di fatti, di eventi, di aneddoti, riguardanti varie tematiche, comprese quelle tecnico-scientifiche.\nCitazioni e riferimenti.\nIl protagonista Dann Rail \u00e8 indirettamente citato in \"Seta\", un'altra opera di Baricco.\nIl personaggio Mendel, uomo ordinato che racconta la guerra alle famiglie dei caduti in ordine alfabetico, pu\u00f2 essere ispirato a Dmitrij Ivanovi\u010d Mendeleev, chimico russo celebre per aver ordinato gli elementi secondo peso atomico crescente nella tavola degli elementi.\nViene inoltre menzionato l'evento del 1851 (la prima Esposizione universale del mondo) e con esso il celebre architetto Hector Horeau. Egli fu tra i 240 concorrenti per la costruzione del Crystal Palace. Il suo progetto, insieme a quello di Richard Turner, ebbe inizialmente molto successo, ma fu successivamente escluso a favore di quello di Joseph Paxton. Anni dopo il Crystal Palace fu distrutto da un violento incendio. Nel romanzo di Baricco, Horeau cerca Rail per la fornitura di enormi lastre di vetro. Questa introduzione consentir\u00e0 di stendere una vera e propria biografia di Horeau, genio incompreso.\nI versi in tedesco che scandiscono i capitoli del libro, sono gli ultimi quattro versi della decima \"Elegie duinesi\" di Rainer Maria Rilke: \u00abUnd wir, die an steigendes Gl\u00fcck denken, empf\u00e4nden die R\u00fchrung, die uns beinah best\u00fcrzt, wenn ein Gl\u00fcckliches f\u00e4llt\u00bb."}
{"id": "21775", "revid": "124434127", "url": "https://it.wikipedia.org/wiki?curid=21775", "title": "Boeri", "text": "I boeri (dall'olandese \"boer\", : , traducibile letteralmente in \"contadino\" o \"fattore\") sono una popolazione sudafricana di origine per lo pi\u00f9 olandese, ma anche francese, tedesca e britannica, di lingua Afrikaans e, tradizionalmente, di religione protestante; essi discendono dai coloni che si stabilirono nella zona del Capo di Buona Speranza nel XVII secolo, per poi diffondersi nel resto dell'attuale nazione nel corso del XIX secolo, fino a fondare, nella seconda met\u00e0 dell'Ottocento, le repubbliche autonome dello Stato Libero dell'Orange e del Transvaal (le cosiddette \"Repubbliche boere\").\nStoria.\nI principali motivi che li indussero a lasciare il Capo per addentrarsi nell'entroterra furono il desiderio di sottrarsi al dominio britannico (che reclamava il Sudafrica come propria colonia) e quello di scampare alle continue guerre di espansione che il Regno Unito conduceva contro le trib\u00f9 native sulle frontiere orientali e settentrionali del Paese. Il termine \u00e8 spesso usato come sinonimo di \"afrikaner\", che tuttavia designa, pi\u00f9 genericamente, tutti i bianchi di lingua \"afrikaans\". L'esodo dei boeri, determinato dalla volont\u00e0 di sfuggire all'assoggettamento britannico, port\u00f2 alla creazione delle due Repubbliche dell'Orange (1845) e del Transvaal (1852). Quando negli anni '60 emersero - nella zona del Transvaal - giacimenti significativi di diamanti, proprio allora matur\u00f2 una prima ragione per il ricorso alle armi. \nIl capitolo della prima guerra boera (1880-1881), fondata su motivi di natura limpidamente economica, si concluse con il mantenimento dell'autonomia e con la vittoria della Repubblica sui britannici. La seconda guerra boera, i cui fattore scatenante risiede nell'humus dell'interesse economico da un lato (giacimenti auriferi, questa volta) e dell'imposizione ai forestieri britannici (passati alla storia con l'appellativo di \"uitlanders\") di un regime di semi-schiavit\u00f9 dall'altro, si protrasse dal 1899 al 1902 e si concluse con la vittoria della Gran Bretagna (appoggiata anche dal primo ministro della Colonia del Capo, Cecil Rhodes). L'esito, sebbene la resistenza boera non sia scemata nel corso del tempo, fu quello dell'annessione del Transvaal e dell'Orange all'Impero britannico. Il 1910, per\u00f2, \u00e8 l'anno che segna una svolta interessante: le due aree dell'Orange e del Transvaal vennero inglobate, insieme alla Colonia del Capo, nella cosiddetta Unione Sudafricana.\nI Boeri esercitarono un ruolo fondamentale nella storia del Sudafrica fino alla fine del XX secolo, in particolar modo tra il 1961 e il 1994, quando il Paese, gi\u00e0 criticato per le sue posizioni discriminatorie contro le popolazioni non bianche, fu indotto a uscire dal Commonwealth su pressione di alcuni suoi membri, Canada in testa, per costituirsi in repubblica indipendente sotto la guida di Hendrik Verwoerd, che istitu\u00ec il regime di separazione razziale noto come \"apartheid\".\nI Boeri riuscirono cos\u00ec, pur essendo solo il 5% della popolazione complessiva del Sudafrica, a ottenere la propria parte nella dirigenza della nazione (assieme alla pi\u00f9 numerosa minoranza anglosassone), facendo diventare l'afrikaans la seconda lingua ufficiale della nazione e conducendo il Sudafrica a livelli di benessere (limitatamente alla sua popolazione bianca) paragonabili a quelli occidentali. Dall'abrogazione dell\"'apartheid\" e la fine del sistema discriminatorio per razze in favore di un ordinamento dello Stato basato sul suffragio universale, l'influenza degli \"afrikaner\" sulla vita politica sudafricana \u00e8 enormemente diminuita, a causa della loro inferiorit\u00e0 numerica rispetto ad etnie quali gli zulu e gli xhosa."}
{"id": "21778", "revid": "547034", "url": "https://it.wikipedia.org/wiki?curid=21778", "title": "Voortrekker", "text": "I voortrekker (afrikaans per pionieri o avanguardia, letteralmente \"quelli che vanno avanti\") erano contadini afrikaner bianchi (allora conosciuti come boeri), che negli anni 1830 e 1840 emigrarono dalla Colonia del Capo, controllata ormai dai britannici, alla zona a nord del fiume Orange, un tempo abitata da popolazioni nere. I voortrekker erano principalmente dei discendenti dei trek-boer (coltivatori migranti) che vivevano sulla frontiera orientale del Capo.\nLe guerre con gli Zulu.\nUn contingente di voortrekker migr\u00f2 nel Natal e negozi\u00f2 un trattato territoriale con il re Zulu Dingane. Dopo un ripensamento Dingane ingann\u00f2 i voortrekker, uccidendo i loro capi Piet Retief e Gerhard Maritz, assieme a met\u00e0 dei coloni che li avevano seguiti nel Natal.\nAndries Pretorius riemp\u00ec il vuoto nella leadership e vendic\u00f2 le uccisioni nella famosa battaglia di Blood River, combattuta il 16 dicembre 1838, dove il locale contingente di voortrekker sconfisse i guerrieri zulu che pure erano in grande soprannumero. Questa data \u00e8 da allora nota come il giorno del voto, in quanto i voortrekker fecero voto a dio che avrebbero onorato la data se fossero stati liberati da quelli che apparivano come ostacoli insormontabili. La Repubblica di Natalia, fondata nel 1839, sarebbe in seguito stata annessa dal Regno Unito nel 1843.\nIl conflitto armato, dapprima contro gli Ndebele di Mzilikazi e poi contro gli Zulu di Dingane, volse in favore dei voortrekker principalmente grazie alla superiorit\u00e0 tecnologica dei loro fucili ad avancarica. Questo successo port\u00f2 alla fondazione di diverse piccole repubbliche boere, che lentamente si fusero nello Stato Libero dell'Orange e nella Repubblica del Transvaal. Questi due Stati sarebbero sopravvissuti fino alla loro annessione al Regno Unito, avvenuta nel 1900 durante le guerre boere.\nMonumenti.\nI voortrekker sono commemorati con il monumento ai voortrekker situato su Monument Hill, che sovrasta Pretoria. Questa citt\u00e0 \u00e8 l'ex capitale della Repubblica del Transvaal, nonch\u00e9 l'attuale e storica capitale amministrativa del Sudafrica, e prende il nome dal capo dei voortrekker, Andries Pretorius."}
{"id": "21781", "revid": "1522738", "url": "https://it.wikipedia.org/wiki?curid=21781", "title": "Transvaal", "text": "Il Transvaal fu una provincia del Sudafrica dal 1910 al 1994; in precedenza il termine identificava l'omonima repubblica indipendente che esistette dal 1848 al 1902.\nNel 1994 l'unit\u00e0 amministrativa nota come Provincia del Transvaal fu smembrata per formare tutto o parte del territorio delle province del Nordovest, Gauteng, Limpopo e Mpumalanga.\nStoria.\nLa regione del Transvaal \u00e8 stata abitata fin dall'VIII secolo dalle genti Venda e Sotho. Nel 1817, la regione venne invasa da trib\u00f9 scacciate dalle loro terre dal re Zulu Shaka e dai suoi Impi. Questo rese la regione molto debole e facile da colonizzare da parte dei vicini coloni Europei.\nTra gli anni trenta e quaranta del XIX secolo i discendenti dei neerlandesi e di altri coloni fuoriusciti dalla britannica Colonia del Capo \u2014 collettivamente conosciuti come \u00abboeri\u00bb (dall'olandese \"boer\", \u00abcontadino\u00bb) o \"voortrekker\" (id., \u00abpioniere\u00bb) \u2014 intrapresero quello che divenne noto come \"Grande Trek\": grazie alla loro superiorit\u00e0 militare essi ebbero la meglio sulle forze locali con relativa facilit\u00e0, e formarono sulle terre tolte con le armi ai locali diverse piccole repubbliche boere in aree fuori dal controllo britannico, senza un governo centrale.\nNel 1848 si costituisce come lega di comunit\u00e0 boere (Vereenigde Bond) presieduta da Casper Kruger con sede del governo a Potchefstroom.\nIl 17 gennaio 1852 il Regno Unito firm\u00f2 la Convenzione del fiume Sand, un trattato con circa 5000 famiglie boere, che riconosceva la loro indipendenza nella regione a nord del fiume Vaal, detto \"Transvaal\".\nNel 1856 i boeri adottarono il nome di \"Zuid Afrikaanse Republiek \" (\u00abRepubblica del Sud Africa\u00bb, anche nota come \u00abRepubblica del Transvaal\u00bb), e una nuova costituzione a base razziale venne posta in vigore.\nNel 1877, dopo che la repubblica affront\u00f2 una considerevole avversit\u00e0 economica e le minacce esterne degli Zulu, il Regno Unito annett\u00e9 il Transvaal, sperando che questa mossa sarebbe stata percepita dai Boeri come la salvezza. Ma non fu cos\u00ec, i Boeri lo videro come un atto di aggressione imperialistica e protestarono. Il 16 dicembre 1880 l'indipendenza della repubblica venne proclamata di nuovo, portando la capitale a Pretoria; ma le gravi tensioni sorte con la massiccia immigrazione inglese dopo la scoperta di giacimenti diamantiferi, porter\u00e0 alla prima Guerra Boera. La Convenzione di Pretoria del 1881 diede ai Boeri l'autogoverno nel Transvaal, sotto supervisione britannica, e la repubblica venne ripristinata con piena indipendenza nel 1884, con la Convenzione di Londra, ma non per molto. \nNel 1885 venne infatti scoperto l'oro a Witwatersrand, portando un'orda di coloni europei non Boeri (chiamati \"uitlanders\", vale a dire \"stranieri\", dai Boeri). Questo port\u00f2 alla destabilizzazione della repubblica; nel 1895, il Primo Ministro della Colonia del Capo, Cecil Rhodes, pianific\u00f2 l'appoggio a un colpo di Stato degli \"uitlander\" contro il governo del Transvaal. Leander Starr Jameson port\u00f2 ad esecuzione il suo piano, senza autorizzazione britannica, nel dicembre di quell'anno, nella sfortunata incursione di Jameson. Dopo il suo fallimento, ci furono voci che la Germania avesse offerto protezione alla Repubblica Boera, il che allarm\u00f2 i britannici. Temendo un'imminente annessione britannica, i Boeri lanciarono un attacco preventivo contro le vicine colonie britanniche nel dicembre 1899, un attacco che sarebbe diventato la seconda Guerra Boera, che poi i Boeri avrebbero perso.\nEntro il maggio 1902 le ultime truppe boere si arresero e il 5 giugno 1900 Pretoria fu occupata dagli Inglesi senza resistenza, sebbene la guerriglia condotta nella campagne dai boeri continuasse fino alla met\u00e0 del 1902 prima di arrivare al trattato di pace di Vereeniging.\nLa regione divenne parte dell'Impero britannico. Nel 1910 il Transvaal divenne una provincia dell'appena creata Unione del Sud Africa, un Dominion britannico. Nel 1961, l'unione cess\u00f2 di essere parte del Commonwealth e divenne la Repubblica del Sud Africa.\nNel 1994, dopo le prime elezioni sudafricane multirazziali, le ex province vennero ristrutturate, e una distinta provincia del Transvaal cess\u00f2 di esistere. Parti del vecchio Transvaal ora appartengono alle nuove province di Gauteng, North West, Limpopo e Mpumalanga.\nGeografia.\nLa provincia del Transvaal giaceva tra il fiume Vaal a sud, e il fiume Limpopo a nord, all'incirca tra i 22\u00b0 30' e i 27\u00b0 30' Sud, e i 25\u00b0 e i 32\u00b0 Est. A sud confinava con le province dello Stato Libero di Orange e del Natal, ad ovest si trovava la Provincia del Capo e il Protettorato del Bechuanaland (ora Botswana), a nord la Rhodesia (oggi Zimbabwe), e ad est l'Africa Orientale Portoghese (l'odierno Mozambico) e lo Swaziland. Eccetto che a sud-ovest, questi confini sono ben definiti da caratteristiche del terreno.\nDiversi \"bantustan\" erano interamente all'interno del Transvaal: Venda, KwaNdebele, Gazankulu, KaNgwane e Lebowa. Parti del Bophuthatswana erano anch'esse nel Transvaal, mentre altre parti erano nella Provincia del Capo e nello Stato Libero di Orange."}
{"id": "21785", "revid": "119744549", "url": "https://it.wikipedia.org/wiki?curid=21785", "title": "Province del Sudafrica", "text": "Le province del Sudafrica sono la suddivisione territoriale di primo livello del Paese e sono pari a 9. Ciascuna di esse si articola ulteriormente in distretti.\nEvoluzione storica.\nDal 1910 al 1976.\nNel 1910, a seguito della costituzione dell'Unione Sudafricana, l'organizzazione territoriale del Paese si basava quattro province.\nDal 1976 al 1994.\nProvince.\nNel 1976, i confini delle quattro province furono modificati allo scopo di far posto ai bantustan, stati nazionali \"de jure\" istituiti per confinare le diverse etnie del Paese, in accordo con la politica generale dell\"'apartheid\" messa in atto dal governo della minoranza bianca.\nBantustan.\nI bantustan erano pari a 10.\nNel 1976, l'homeland di Transkei dichiar\u00f2 l'indipendenza dal Sudafrica, anche se l'indipendenza non venne mai riconosciuta da altre nazioni. Altre tre altre \"homeland\", tuttavia, seguirono l'esempio: nel 1977 Bophuthatswana, nel 1979 Venda e nel 1981 Ciskei.\nNel 1994, infine, il Sudafrica \u00e8 stato diviso in nove province. Le ex homeland vennero reintegrate nella Repubblica in vista delle elezioni generali dell'aprile 1994, che posero fine al regime dell'apartheid."}
{"id": "21789", "revid": "125277674", "url": "https://it.wikipedia.org/wiki?curid=21789", "title": "Joseph-Louis Lagrange", "text": "Viene unanimemente considerato tra i maggiori e pi\u00f9 influenti matematici europei del XVIII secolo; notevoli anche i suoi innovativi contributi alla fisica matematica. La sua pi\u00f9 importante opera \u00e8 la \"M\u00e9canique analytique\", pubblicata nel 1788, con cui nasce convenzionalmente la meccanica razionale e quella analitica. \nIn matematica, \u00e8 ricordato per i contributi dati alla teoria dei numeri, per essere stato tra i fondatori del calcolo delle variazioni (deducendolo, nella sua \"M\u00e9canique analytique\", attraverso quella formulazione teorica della meccanica razionale nota come meccanica lagrangiana), per i risultati nel campo delle equazioni differenziali e dell'analisi infinitesimale, nonch\u00e9 per essere stato uno dei pionieri della teoria dei gruppi e della teoria classica dei campi.\nNel settore della meccanica celeste, condusse ricerche sul fenomeno della librazione lunare e, in seguito, sui movimenti dei satelliti del pianeta Giove; indag\u00f2, con il rigore del calcolo matematico, il problema dei tre corpi e del loro equilibrio dinamico; si dedic\u00f2 inoltre a studi di scienze naturali. Furono suoi allievi Jean-Baptiste Joseph Fourier, Giovanni Plana e Sim\u00e9on-Denis Poisson.\nBiografia.\nNacque a Torino il 25 gennaio 1736 da Giuseppe Francesco Lodovico Lagrangia (Torino, 1708 \u2013 Torino, 1803), di lontane origini francesi nonch\u00e9 tesoriere dell'Artiglieria del Re di Sardegna, e da Maria Teresa Grosso, figlia unica di un medico benestante di Cambiano. Lagrange era il maggiore di 11 fratelli ma di questi solo lui e un altro riuscirono ad arrivare all'et\u00e0 adulta. Come primogenito, fu chiamato a seguire le orme del padre (laureatosi alla facolt\u00e0 giuridica dell'Universit\u00e0 di Torino nel 1725), iscrivendosi, all'et\u00e0 di quattordici anni, all'Universit\u00e0 per intraprendere gli studi giuridici; tuttavia non sostenne alcun esame.\nEbbe come insegnante il teologo Sigismondo Gerdil, che lo avvi\u00f2 ai grandi classici quali Cicerone e Virgilio. Tuttavia, pur essendo il latino sua materia preferita, l'interesse per la matematica prevalse, iniziando a frequentare le lezioni di geometria di Filippo Antonio Revelli e quelle di fisica sperimentale di Giambattista Beccaria. Per quanto concerne le matematiche superiori, Lagrange fu un autodidatta, e su consiglio del padre scolopio Beccaria inizi\u00f2 a studiare gli \"Elementa matheseos universae\" del filosofo e matematico Christian Wolff. Fu una lettura all'insaputa della famiglia, e poich\u00e9 si trattava di un libro costoso dovette trascrivere e compendiare in diversi quadernetti.\nIn seguito, a partire dal 1752 e sempre da autodidatta, continu\u00f2 nello studio di alcuni dei pi\u00f9 importanti testi di matematica pubblicati in quel periodo: le \"Instituzioni analitiche\" di Maria Gaetana Agnesi (1748), le \"Lectiones mathematicae de calculo integralium\" di Johann Bernoulli (1742), il \"Trait\u00e9 de dynamique\" di d'Alembert (1743), il \"Methodus inveniendi lineas curvas\" di Eulero (1744), le \"Produzioni matematiche\" di Giulio Carlo Fagnano. Delle opere di Eulero, Lagrange lesse anche la sua \"Mechanica, sive motus scientia analytice exposita\", che fu pubblicata in due volumi nel 1736, l'anno della sua nascita. Si trattava di un'importante opera di meccanica del punto materiale esposta, per la prima volta, con i metodi dell'analisi infinitesimale.\nPer Lagrange fu una lettura assai formativa, un vero \"corso universitario a distanza\", al punto che nel corso della sua lunga carriera scientifica, come per Eulero, privilegi\u00f2 sempre i metodi analitici, deprecando il ricorso alle dimostrazioni geometriche, come era d'uso allora. Il suo primo lavoro scientifico fu una lettera a stampa, la \"Lettera a Giulio Carlo da Fagnano\", pubblicato nel 1754; fu l'unico lavoro di ricerca che scrisse in italiano. La notoriet\u00e0 e il positivo apprezzamento della comunit\u00e0 scientifica internazionale per questo primo lavoro gli valse, il 26 settembre 1755, la nomina da parte del re Carlo Emanuele III a \u201cSostituto del Maestro di Matematica\u201d nelle \"Regie Scuole di Teoria d'Artiglieria\" del capoluogo piemontese, all'et\u00e0 di appena diciannove anni.\nDella sua attivit\u00e0 didattica presso questa scuola resta un manoscritto delle sue lezioni intitolato \"Principj di analisi sublime\"; \u00e8 invece andato disperso un trattato di meccanica. Eulero rimase impressionato dalle sue doti e nel 1759 lo fece eleggere membro dell'Accademia di Berlino. Lo stesso anno, in una corrispondenza con Eulero, espose le sue idee sul calcolo delle variazioni. Allievo di quegli anni, e suo primo discepolo, fu il militare e matematico Fran\u00e7ois Daviet de Foncenex, futuro capitano di fregata e luogotenente colonnello di fanteria.\nNel 1758 partecip\u00f2 alla fondazione della Societ\u00e0 Privata (la futura Accademia reale delle Scienze di Torino). I suoi nervi risentirono forse dell'incessante lavoro e divenne ipocondriaco. Nel 1766, su proposta di Eulero e di D'Alembert, venne chiamato da Federico II di Prussia a succedere a Eulero stesso come presidente della classe di scienze dell'Accademia di Berlino. In questo anno, si spos\u00f2 con Vittoria Conti e il matrimonio fu felice. Egli rimase a Berlino fino alla morte del sovrano.\nNel 1783 Vittoria mor\u00ec e nel 1787, nonostante fosse all'apice della sua fama, venne colpito da un periodo di forte depressione. Lo stesso anno si trasfer\u00ec a Parigi su invito di Luigi XVI, che lo nomin\u00f2 direttore della sezione matematica dell'Acad\u00e9mie des Sciences, carica che aveva gi\u00e0 ricoperto a Berlino. Nella capitale francese fu accolto con tutti gli onori, gli fu concessa una pensione di 6\u00a0000 franchi e un appartamento al Louvre. Durante la rivoluzione francese gli fu offerto di tornare a Berlino ma egli rifiut\u00f2. In questo periodo si mosse sempre con prudenza per evitare guai politici e non finire ghigliottinato.\nIl 31 maggio 1792 si rispos\u00f2 con la venticinquenne Ren\u00e9e Fran\u00e7oise Ad\u00e9la\u00efde Le Monnier, figlia dell'astronomo e amico Pierre Charles, acquisendo con questo matrimonio, in base alla Costituzione della Repubblica, il diritto alla cittadinanza francese. Divenne presidente della commissione cui era stato affidato il compito di fissare un nuovo sistema di pesi e misure, il sistema metrico decimale dal quale avr\u00e0 origine l'odierno Sistema Internazionale (SI). Dal 1797, insegn\u00f2 all\"'\u00c9cole polytechnique\", appena fondata. La sua fama rimase comunque immutata sia durante la Rivoluzione sia sotto Napoleone Bonaparte. Con il suo affermarsi al potere, infatti, la posizione di Lagrange si consolid\u00f2: ricevette la Legion d'Onore, venne eletto al Senato di Francia e nominato Conte dell'Impero. Si spense nel 1813 e venne sepolto nel Pantheon.\nFu ricordato fra gli altri da Giambattista Magistrini che ne scrisse una lode.\nIl cognome.\nCi sono diverse grafie del cognome di Lagrange: da giovane si firm\u00f2 \"De la Grangia Tournier\", \"Tournier de la Grangia\" e anche \"Tournier\". In seguito, si trova scritto come \"De la Grangia\", e \"la Grange\". Dopo essersi trasferito a Berlino e soprattutto a Parigi (dove, nel periodo della Rivoluzione francese, un'origine nobile non era vista di buon occhio) si firm\u00f2 sempre \"Lagrange\".\nLo storico della matematica Gino Loria, al fondo della p.\u00a0747 della sua \"Storia delle matematiche\" (1950), scrive testualmente: \nInfatti, Lagrange fu battezzato cinque giorni dopo la sua nascita nella chiesa consacrata ai santi Eusebio e Filippo Neri, in Torino. Nell'atto battesimale trascritto nei registri della chiesa di San Filippo e attualmente depositati presso la parrocchia di San Tommaso in via Pietro Micca, \u00e8 riportato quanto segue:\nLagrange fu chiamato \"Luigi\" come il suo bisavolo che nel secolo precedente (1651) aveva lasciato la Francia di Luigi XIV (mentre era reggente Anna Maria Maurizia d'Asburgo) e si era stabilito a Torino, al servizio di Carlo Emanuele II.\nUna via del centro cittadino torinese e una piazza sono intestate in suo onore (\"Via Giuseppe Luigi Lagrange\" e \"Piazza Giuseppe Luigi Lagrange\").\nIl Dipartimento di Scienze Matematiche (DISMA) del Politecnico di Torino \u00e8 stato intitolato in suo onore.\nOpere.\nComp\u00ec ricerche di fondamentale importanza sul calcolo delle variazioni, sulla teoria delle funzioni e sulla sistemazione matematica della meccanica. Svolse inoltre studi di astronomia, trattando soprattutto il problema della mutua attrazione gravitazionale fra tre corpi, e di scienze naturali. Le sue opere maggiori sono:"}
{"id": "21791", "revid": "122297689", "url": "https://it.wikipedia.org/wiki?curid=21791", "title": "Contestazione", "text": "La contestazione \u00e8 un termine entrato nel linguaggio comune alla fine degli anni sessanta che viene messo in relazione ad un fenomeno che ha preso le mosse sul finire degli anni sessanta, ricordati appunto come \"gli anni della contestazione.\" Il termine denota specificatamente l'azione del criticare determinate idee, istituzioni e norme, di farlo in modo aperto e visibile esternamente, e di passare ad azioni dirette conseguenti: rifiuto collettivo di obblighi, messa in atto di comportamenti proibiti per rifiuto di certe regole, occupazione illegale di spazi e altro. \nStoricamente - e su un piano prettamente sociale e politico - la contestazione ha investito molte nazioni, inclusa l'Italia, in coincidenza con la nascita dei primi movimenti giovanili ed in linea con quanto accadeva contemporaneamente - anche se con motivazioni differenti - in paesi quali gli Stati Uniti (Guerra del Vietnam e battaglie per i diritti civili), la Francia, la Germania e i Paesi Bassi (rivendicazioni studentesche).\nContesto storico.\nLa contestazione \u00e8 un fenomeno strettamente connesso al Sessantotto. Con quest'ultimo termine si identifica, per l'omogeneit\u00e0 di alcuni contenuti e per il contemporaneo focalizzarsi di tutte le sue principali manifestazioni nell'arco di un anno, un insieme di rivolgimenti sociali e culturali, fondati su princ\u00ecpi egualitari e libertari estremamente radicali (comunismo, anarchismo e altri), che tocc\u00f2 paesi con culture e realt\u00e0 politiche molto diverse. Quei principi divennero il riferimento soprattutto di amplissimi settori studenteschi, che li portarono prepotentemente alla ribalta dell'opinione pubblica attraverso un esteso susseguirsi di manifestazioni di piazza nell'anno 1968.\nA slogan contro la guerra del Vietnam e inneggianti ad alcune icone del pensiero rivoluzionario, come Mao Tse Tung, Ho Chi Minh, Lenin, Martin Luther King e Che Guevara, si accompagnava il disagio sociale di un'intera generazione, assai numerosa, che, per la prima volta nella storia, si preparava ad entrare in massa nel mondo del lavoro, senza voler subire la repressione delle generazioni che l'avevano preceduta; repressione espressa da leggi antiquate del tempo anteguerra (II Guerra Mondiale), che era ancora in auge.\nI governi occidentali si trovarono impreparati a fronteggiare una situazione senza precedenti, e, per il breve periodo durante il quale la protesta studentesca si sald\u00f2 con quella operaia, reagirono su due piani distinti: reprimendo con la forza i moti studenteschi e operai di piazza e riformando il sistema scolastico nella direzione richiesta dalle assemblee studentesche e cercando accordi con le organizzazioni sindacali, concedendo aumenti di stipendio, che si vanificarono, a causa di un'inflazione galoppante che i governi non controllarono.\nIn Italia il movimento del '68, in ambito scolastico, apr\u00ec agli studenti le biblioteche riservate dei professori, aument\u00f2 gli aiuti economici e le borse di studio per spese scolastiche alle famiglie con basso reddito, e afferm\u00f2 una novit\u00e0, l'Assemblea d'Istituto, un'assemblea generale degli studenti di una scuola per discutere i propri problemi e decidere in merito. Nella maggior parte dei paesi il fenomeno ebbe breve durata e si sgonfi\u00f2 nel corso del '68 o del '69.\nIn Italia.\nOrigini.\nIn Italia il fenomeno nacque senza un preciso orientamento politico in concomitanza con il crescere del fenomeno dei beatnik, pi\u00f9 che altro come forma di insofferenza giovanile verso le generazioni adulte accusate di essere portatrici di una mentalit\u00e0 chiusa e repressiva. Le contemporanee vicende politiche, tra le quali l'esperienza del governo Tambroni (che nel 1960 caus\u00f2 violenti moti popolari in diverse citt\u00e0 italiane, fra cui Genova), resero progressivamente consapevole il \"movimento\" di essere, oltre che depositario di valori antichi (come l'antifascismo frutto della resistenza), portatore di valori \"altri\" e della possibilit\u00e0 di far sentire la propria voce per condurre rivendicazioni sociali.\nTali rivendicazioni tuttavia non furono espresse nel consueto circuito istituzionale e partitico ma direttamente nelle piazze. Lo stesso PCI, spesso critico con il movimento e comunque incapace di comprenderne appieno le motivazioni, fu oggetto e non soggetto della contestazione.\nPer quanto uniti su alcuni specifici temi quali la pace e l'antifascismo, dal punto di vista organizzativo i giovani rimasero divisi in una miriade di gruppi e formazioni, quando non addirittura nuovi partiti, dai diversi orientamenti e a volte in conflitto tra di loro. Contemporaneamente, anche in reazione al forte impulso della sinistra extraparlamentare, si svilupparono anche alcuni gruppi di giovani di estrema destra. Il fenomeno per\u00f2 non si esaur\u00ec con la fine degli anni '60; ed anzi aument\u00f2 progressivamente di intensit\u00e0 negli anni successivi, raggiungendo livelli di scontro politico unici al mondo. Molte delle organizzazioni e delle persone attive nella \"Contestazione\" si ritroveranno nelle lotte politiche degli anni successivi, talvolta assai sanguinose."}
{"id": "21792", "revid": "2207", "url": "https://it.wikipedia.org/wiki?curid=21792", "title": "Giuseppe Luigi Lagrange", "text": ""}
{"id": "21793", "revid": "2207", "url": "https://it.wikipedia.org/wiki?curid=21793", "title": "Giuseppe Lodovico Lagrangia", "text": ""}
{"id": "21795", "revid": "7", "url": "https://it.wikipedia.org/wiki?curid=21795", "title": "La contestazione", "text": ""}
{"id": "21796", "revid": "984922", "url": "https://it.wikipedia.org/wiki?curid=21796", "title": "Cohenite", "text": "La cohenite \u00e8 un minerale scoperto nel 1889 in un meteorite ritrovato in Slovacchia. Prende il nome da Emil Wilhelm Cohen (1842-1905), professore di mineralogia tedesco. Questo minerale \u00e8 la forma naturale della cementite.\nMorfologia.\nLa cohenite si presenta con abito tabulare imperfetto, in forma aghiforme o concresciuto in maniera dendritica col ferro. Il colore \u00e8 bianco stagno ma con l'ossidazione diventa prima color bronzo chiaro e poi giallo oro.\nOrigine e giacitura.\nLa cohenite si forma nelle rocce mafiche ridotte chimicamente dall'assimilazione della grafite. Si trova nelle meteoriti ferrose e nel ferro terrestre.\nPropriet\u00e0.\n\u00c8 fortemente magnetica."}
{"id": "21800", "revid": "767487", "url": "https://it.wikipedia.org/wiki?curid=21800", "title": "Niobocarbide", "text": "Il niobocarbide \u00e8 un minerale descritto nel 1997 in base ad un ritrovamento avvenuto in Russia sui monti Urali nella zona della citt\u00e0 di Ni\u017enij Tagil ed approvato dall'IMA nel 1998. Prende il nome dalla sua composizione chimica (niobio e carbonio). Questo minerale forma una serie con il tantalcarbide.\nMorfologia.\nIl niobocarbide \u00e8 stato trovato sotto forma di cristalli cubici ed ottaedrici e granuli arrotondati di dimensione fino a 0,2mm.\nOrigine e giacitura.\nIl niobocarbide \u00e8 stato scoperto in un giacimento di platino."}
{"id": "21805", "revid": "1005847", "url": "https://it.wikipedia.org/wiki?curid=21805", "title": "Akureyri", "text": "Akureyri \u00e8 una citt\u00e0 dell'Islanda settentrionale. \u00c8 la seconda area urbana del paese (dopo l'H\u00f6fu\u00f0borgarsv\u00e6\u00f0i\u00f0) ed il quarto comune d'Islanda (dopo Reykjav\u00edk, K\u00f3pavogur e Hafnarfj\u00f6r\u00f0ur).\nChiamata \"Citt\u00e0 del sole di mezzanotte\" o anche \"Capitale dell'Islanda del Nord\", Akureyri \u00e8 un importante porto e centro di pesca, con una popolazione di 18.925 abitanti. Nonostante l'area fosse gi\u00e0 edificata dal IX secolo, Akureyri ricevette lo status di citt\u00e0 solo nel 1786, lo perse nel 1836 e lo guadagn\u00f2 definitivamente nel 1862. La citt\u00e0 \u00e8 stata anche utilizzata dagli alleati della seconda guerra mondiale come base per alcune operazioni. Un'ulteriore crescita si \u00e8 verificata quando, finita la guerra, molti islandesi hanno preferito migrare dalle campagne alle citt\u00e0.\nDal 2009 ha inglobato il comune di Gr\u00edmsey situato sull'omonima isola.\nAkureyri si trova in fondo all'Eyjafj\u00f6r\u00f0ur, il fiordo pi\u00f9 lungo dell'Islanda centro-settentrionale. Attraversata da un fiume, il Gler\u00e1, la citt\u00e0 \u00e8 a meno di 100\u00a0km a sud del Circolo polare artico.\nStoria.\nIl vichingo Helgi \u00abmagri\u00bb (il magro) Eyvindarson fu il primo a stabilirsi nella regione nel IX secolo. La prima menzione scritta di Akureyri risale al 1562 ed \u00e8 un documento giudiziario riguardante la condanna di una donna per adulterio. Nel XVII secolo, alcuni mercanti danesi si stabilirono nell'attuale sito di Akureyri, sia per l'eccezionale porto naturale sia per la fertilit\u00e0 del terreno. I mercanti trascorrevano buona parte dell'anno ad Akureyri, per poi tornare in Danimarca per l'inverno.\nTuttavia, il primo insediamento permanente ad Akureyri risale al 1778, ed otto anni dopo la citt\u00e0 \u00e8 stata riconosciuta come tale da un provvedimento del re di Danimarca, insieme ad altre cinque citt\u00e0. Il re, con questa mossa, sperava di migliorare le condizioni di vita degli abitanti dell'isola, perch\u00e9 a quel tempo l'Islanda non aveva aree urbane. Per quanto riguarda Akureyri, il provvedimento si dimostr\u00f2 ben presto un fallimento, poich\u00e9 la popolazione iniziale di 12 abitanti non era aumentata nel corso degli anni. Akureyri quindi perse il suo status di citt\u00e0 nel 1836, ma lo recuper\u00f2 definitivamente nel 1862. Pertanto, Akureyri ha iniziato a crescere grazie alla posizione strategica del suo porto e anche attraverso la produzione agricola nella regione. I prodotti agricoli hanno dato un contributo importante all'economia locale.\nDurante la seconda guerra mondiale, Akureyri \u00e8 stata una delle tre basi aeree utilizzate in Islanda da una squadra anglo-norvegese. Gli aerei decollavano da Akureyri per proteggere i convogli degli Stati Uniti, che si dirigevano verso il Regno Unito e Murmansk (Russia), dagli attacchi dei sottomarini tedeschi.\nNel XX secolo, l'Islanda vide un esodo di massa dalle campagne verso le citt\u00e0 ed Akureyri progred\u00ec velocemente, grazie soprattutto alla pesca ed al commercio. Oggi, anche l'industria high tech svolge un ruolo importante per l'economia della citt\u00e0. Infine, il turismo ricopre certamente il ruolo pi\u00f9 importante per la crescita dell'economia locale.\nGeografia fisica.\nTerritorio.\nAkureyri \u00e8 situata 100\u00a0km a sud del Circolo polare artico ed \u00e8 posizionata sulla sponda occidentale al termine dell'Eyjafj\u00f6r\u00f0ur, il fiordo pi\u00f9 lungo dell'Islanda centro-settentrionale.\n\u00c8 circondata da montagne, la pi\u00f9 alta delle quali \u00e8 il \"Kista\" (1447 metri) con un altro picco di 1538 metri a capo della \"Gler\u00e1dalur\" (valle del Gler\u00e1). Sorge su una stretta striscia costiera pianeggiante; l'entroterra \u00e8 costituito da colline ripide ma basse. Nei tempi pi\u00f9 antichi, alcune lingue di terra (islandese: \"eyri\", da qui il nome \"Akur-eyri\") sporgevano dalla costa. Si pensa quindi che il nome della citt\u00e0 sia probabilmente derivato dal nome di un campo (islandese: \"akur\"), che potrebbe essere stato vicino ad alcuni dei luoghi pi\u00f9 riparati dal fiume.\nLa parte di mare tra il porto e la fine del fiordo \u00e8 nota come \"Pollurinn\" (\"la Piscina\") ed \u00e8 conosciuta per i venti calmi e la presenza di un discreto porto naturale. Oggi, Akureyri \u00e8 concentrata sulla R\u00e1\u00f0h\u00fastorg (Piazza del Municipio), appena a nord-ovest del \"Pollurinn\". A causa del fatto che la citt\u00e0 \u00e8 situata alla fine di un lungo fiordo ed \u00e8 circondata da alte montagne, il clima \u00e8 in realt\u00e0 pi\u00f9 continentale che oceanico, il che significa maggiori variazioni di temperatura (estati pi\u00f9 calde e inverni pi\u00f9 freddi) che in molte altre parti abitate d'Islanda. Tuttavia le montagne proteggono la citt\u00e0 da forti venti. Il clima estivo relativamente mite consente lo sviluppo dell'Orto Botanico senza bisogno di una serra. L'area intorno ad Akureyri ha uno dei climi pi\u00f9 caldi in Islanda, sebbene disti dal Circolo polare artico circa 100\u00a0km.\nClima.\nAkureyri ha un clima continentale con estati brevi, asciutte e fresche e con inverni lunghi, rigidi e nevosi.\nDurante il corso dell'anno, la temperatura si aggira tra i -5\u00a0\u00b0C e i 15\u00a0\u00b0C, con temperature molto raramente al di sotto dei -13\u00a0\u00b0C o al di sopra dei 19\u00a0\u00b0C. In particolare, la stagione calda dura da met\u00e0 giugno alla fine di agosto, con una temperatura media superiore ai 13\u00a0\u00b0C; invece, la stagione fredda va da settembre agli inizi di aprile, con una temperatura mediamente compresa tra i -5\u00a0\u00b0C e i 2\u00a0\u00b0C.\nLa durata del giorno, invece, cambia in modo significativo nel corso dell'anno. Akureyri \u00e8 estremamente vicina al Circolo polare artico, ad una latitudine appena pi\u00f9 meridionale di esso. Sono presenti, perci\u00f2, fenomeni come il sole di mezzanotte in estate e la notte polare in inverno. Il giorno pi\u00f9 lungo dell'anno \u00e8 il 21 giugno, con oltre 23 ore di luce; invece, il pi\u00f9 corto \u00e8 il 21 dicembre, con appena 3 ore di luce.\nInfine, per quanto riguarda il vento, esso va in genere dagli 0 nodi (\"Calma\" secondo la Scala di Beaufort) ai 9 nodi (\"Brezza tesa\" secondo la stessa scala), superando raramente i 15 (\"Vento moderato\"). Nella maggior parte dei casi, il vento soffia, come detto in precedenza, da sud, causando la scarsit\u00e0 di piogge; tuttavia, capita anche che il vento soffi da nord o nord-ovest, portando gli effetti opposti.\nPopolazione.\nA differenza delle altre zone al di fuori della capitale Reykjav\u00edk e dei suoi dintorni, la popolazione di Akureyri \u00e8 in crescita (dal 1997 al 2006: + 10 %).\nAkureyri conta una popolazione di 17.754 persone al censimento del 2011. La popolazione nel 1910 era di 2.239 persone, salendo a 7.711 nel 1950 e 16.756 nel 2005. Il 20% della popolazione attiva \u00e8 impiegato nel settore dei servizi. Al 1\u00ba gennaio 2008, ad Akureyri si contavano 8.541 persone di sesso maschile e 8.779 persone di sesso femminile; in quello stesso anno, i decessi ad Akureyri sono stati appena 123 (44 uomini, 79 donne). Nel 2008, 1.098 persone sono migrate da Akureyri verso altri luoghi, ma questa migrazione \u00e8 stata compensata dall'arrivo di 78 immigrati.\nIstruzione superiore.\nCi sono due scuole secondarie ad Akureyri: la Verkmenntask\u00f3linn \u00e1 Akureyri e la Menntask\u00f3linn \u00e1 Akureyri, che \u00e8 la seconda pi\u00f9 antica d'Islanda e una della pi\u00f9 prestigiose del Paese. La citt\u00e0 ospita anche un'universit\u00e0, la \"H\u00e1sk\u00f3linn \u00e1 Akureyri\", fondata nel 1987. Ci sono tre facolt\u00e0: la Facolt\u00e0 di Economia, la Facolt\u00e0 di Studi umanistici e Scienze Sociali e la Facolt\u00e0 di Medicina. L'Accademia delle Scienze di energia rinnovabile, fondata nel 2006 e che offre corsi di formazione nel campo delle energie rinnovabili, ha sede proprio ad Akureyri. Questa scuola offre lauree in collaborazione con due universit\u00e0 in Islanda.\nCriminalit\u00e0.\nLe statistiche sulla criminalit\u00e0 sono state pubblicate dalla polizia nazionale nel 2000. La citt\u00e0 di Akureyri ha riportato un totale di 2.891 infrazioni delle regole stradali ogni 10.000 abitanti contro una media nazionale di 2.397. Akureyri dispone di cinque centrali di polizia. Tuttavia, a parte sporadici episodi, tutta l'Islanda, compresa Akureyri, ha uno dei tassi di criminalit\u00e0 pi\u00f9 bassi al mondo.\nAmministrazione comunale.\nAkureyri \u00e8 governata da un consiglio comunale eletto direttamente dai residenti maggiorenni. Il consiglio comunale \u00e8 composto da 11 membri, eletti per un mandato di quattro anni. Il sindaco \u00e8 nominato dal consiglio: la scelta ricade solitamente su un membro del consiglio stesso, ma pu\u00f2 essere incaricata anche una persona esterna ad esso.\nLe ultime elezioni comunali si sono svolte il 31 maggio 2014. La \"Lista del Popolo\" (\"Listi f\u00f3lksins\"), che nel 2010 ottenne la maggioranza in Consiglio comunale portando 6 degli 11 membri, si un\u00ec dopo la vittoria alla \"Lista cittadina\" (\"B\u00e6jarlistinn\") nella \"Lista-L\", la quale contava in totale sette membri. Dopo le elezioni del 2014, il numero di membri della \"Lista-L\" \u00e8 crollato a due. Una maggioranza risicata \u00e8 stata ottenuta dal Partito dell'Indipendenza (\"Sj\u00e1lfst\u00e6\u00f0isflokkurinn\") con 3 membri col 25,8% dei voti. Invece, l'Alleanza Socialdemocratica (\"Samfylkingin\") e il Partito Progressista (\"Frams\u00f3knarflokkurinn\") hanno ottenuto due membri a testa, mentre Sinistra - Movimento Verde (\"Vinstrihreyfingin - gr\u00e6nt frambo\u00f0\") e Futuro Luminoso (\"Bj\u00f6rt Framt\u00ed\u00f0\") ne hanno ottenuto uno solo. La Lista-L, l'Alleanza Socialdemocratica e il Partito Progressista hanno formato la maggioranza e hanno deciso che Eir\u00edkur Bj\u00f6rn Bj\u00f6rgvinsson, sindaco dal 2010, restasse in carica.\nIl Comune di Akureyri comprende anche l'isola di Gr\u00edmsey, situata sul Circolo polare artico.\nEconomia.\nL'industria della pesca \u00e8 sempre stata una parte importante dell'economia locale. Negli ultimi anni, il settore dei servizi e delle industrie \u00e8 cresciuto. L'istruzione superiore \u00e8 anche un settore in crescita nell'economia locale. Il 20% della popolazione attiva \u00e8 impiegato nel settore dei servizi.\nDue delle cinque pi\u00f9 grandi compagnie di pesca in Islanda hanno sede ad Akureyri. Altre societ\u00e0 di grandi dimensioni hanno la loro sede ad Akureyri: \"Samherji\", \"Nor\u00f0urmj\u00f3lk\", \"hf Brim\", e \"V\u00edfilfell\", la pi\u00f9 grande fabbrica di birra in Islanda.\nLe societ\u00e0 pagano un'aliquota del 18% al governo, che \u00e8 uno dei tassi pi\u00f9 bassi al mondo. A parte questa, non ci sono ulteriori imposte sul reddito delle societ\u00e0.\nInfrastrutture e trasporti.\nTrasporto aereo.\nAkureyri possiede un aeroporto (codice IATA: AEY). L'aeroporto di Akureyri \u00e8 uno dei quattro aeroporti internazionali d'Islanda e l'unico aeroporto internazionale situato nel nord del paese. L'aeroporto attualmente viene utilizzato principalmente per voli nazionali, mentre i voli internazionali sono limitati all'estate. Air Iceland (in patria nota anche come \"Flugf\u00e9lag \u00cdslands\") effettua numerosi voli quotidiani da/per Reykjav\u00edk, ma ci sono voli anche verso Vopnafj\u00f6r\u00f0ur, l'isola di Gr\u00edmsey e verso T\u00f3rshavn (in islandese: \"\u00de\u00f3rsh\u00f6fn\"), capitale delle Isole F\u00e6r \u00d8er. Dal 2006, Iceland Express effettua ogni estate voli internazionali tra Akureyri e Copenaghen, capitale della Danimarca. Nel 2007, l'aeroporto ha visto il passaggio di passeggeri.\nTrasporto stradale.\nLa Hringvegur o \"strada Anello\" (in islandese: \u00dej\u00f3\u00f0vegur 1) collega la citt\u00e0 con altre parti del paese, tra cui Reykjav\u00edk, che si trova a 390\u00a0km.\nTrasporto urbano.\nCi sono diverse linee di autobus gestiti dalla SVA. Dal 2008 il servizio di autobus \u00e8 gratuito e ci\u00f2 ha causato un incremento del 130% del numero di passeggeri rispetto all'anno precedente.\nTrasporto marittimo.\nIl porto di Akureyri \u00e8 di vitale importanza per la citt\u00e0, poich\u00e9 buona parte dell'economia \u00e8 basata sulla pesca. Il porto \u00e8 importante anche per il trasporto di merci e per il turismo, con navi da crociera che fanno scalo ad Akureyri durante i mesi estivi. Il fatto che il porto sia libero dal ghiaccio anche in inverno ha giocato un ruolo importante nella storia della citt\u00e0.\nCultura.\nAkureyri \u00e8 una citt\u00e0 molto importante dal punto di vista culturale. Durante l'estate, ci sono molti festival nella citt\u00e0 e nei suoi dintorni. Questi includono anche il \"festival medievale\" che si tiene ogni anno a G\u00e1sir. In citt\u00e0 c'\u00e8 anche una delle pi\u00f9 grandi biblioteche d'Islanda.\nArchitettura e monumenti.\nAl centro della citt\u00e0 spicca certamente l'Akureyrarkirkja (\"chiesa di Akureyri\"). La grande chiesa, conosciuta anche come \"la Cattedrale del ghiaccio\", \u00e8 ben visibile sulla collina della citt\u00e0. Fu costruita dall'architetto islandese Gu\u00f0j\u00f3n Samu\u00e9lsson. Secondo le sue intenzioni, il colore e la struttura in cemento dovrebbero ricordare la natura circostante. Le vetrate raffigurano scene della storia ecclesiastica dell'Islanda. Si possono trovare alcuni rilievi notevoli del famoso scultore \u00c1smundur Sveinsson. Anche un'altra chiesa, la Gler\u00e1rkirkja, progettata dall'architetto Svanur Eir\u00edksson, si distingue per la sua architettura moderna. La prima parte della chiesa fu inaugurata nel 1985, mentre la navata centrale fu costruita nel 1987. Infine, una piccola chiesa di legno, la L\u00f6gmannshl\u00ed\u00f0arkirkja, si trova sulle alture del comune.\nMolte celebrit\u00e0 islandesi hanno vissuto ad Akureyri. La \"Nonnah\u00fas\" \u00e8 la casa dove \u00e8 vissuto il noto autore di libri per bambini J\u00f3n Sveinsson (1857-1944). Egli scrisse una serie di romanzi incentrati su una sola figura, il giovane Nonni, che lasci\u00f2 l'Islanda per esplorare il mondo. Oggi la casa \u00e8 un museo con mobili risalenti al XIX secolo e con varie reminiscenze dell'autore. La \"Sigurh\u00e6\u00f0ir\"' fu la casa del poeta Matth\u00edas Jochumsson che compose, tre le altre cose, il testo del Lofs\u00f6ngur, l'inno nazionale islandese. \u00c8 inoltre possibile visitare la casa dello scrittore e bibliotecario David Stefansson, la \"Davi\u00f0sh\u00fas\". Infine, il \"Laxdalsh\u00fas\" \u00e8 uno degli edifici pi\u00f9 antichi di Akureyri, in quanto costruito nel 1795.\nMusei.\nCi sono diversi musei ad Akureyri: il Museo dell'Arte (\"Listasafni\u00f0 \u00e1 Akureyri\"), dove sono presenti soprattutto opere d'arte moderna, un ecomuseo (\"Minjasafni\u00f0 \u00e1 Akureyri\") interamente dedicato alla storia dell'Eyjafj\u00f6r\u00f0ur, e il museo d'arte naturale (\"N\u00e1tt\u00farufr\u00e6\u00f0istofnun Nor\u00f0urlands\"), dove sono presenti piante ed animali della zona.\nAltri siti d'interesse.\nIl giardino botanico (\"Lystigar\u00f0ur Akureyrar\") si trova vicino alla Akureyrarkirkja e possiede 6.000 diversi tipi di fiori, alberi e piante di tutto il mondo e circa 400 tipi di piante tipiche dell'Islanda.\nI dintorni di Akureyri.\nSpesso Akureyri \u00e8 utilizzata dai turisti come base per le escursioni nell'Islanda settentrionale. Tra i siti naturali nelle vicinanze ci sono il lago M\u00fdvatn, la cittadina di H\u00fasav\u00edk che offre la possibilit\u00e0 di ammirare le balene, le isole di Gr\u00edmsey e Hr\u00edsey e le cascate Dettifoss e Go\u00f0afoss. In inverno, si pu\u00f2 praticare lo sci sul monte Hl\u00ed\u00f0arfjall.\nMedia.\nIl giornale \"Vikudagur\" \u00e8 pubblicato ad Akureyri.\nSport.\nNella citt\u00e0 risiedono due squadre di calcio professionistico il \"KA Akureyri\" e il \"\u00de\u00f3r Akureyri\". Nella stagione 2017, la prima milita in \"\u00darvalsdeild' (la prima serie del calcio islandese), mentre la seconda in \"1. deild karla\" (la seconda serie)."}
{"id": "21807", "revid": "767487", "url": "https://it.wikipedia.org/wiki?curid=21807", "title": "Reykjahlid", "text": "Reykjahlid \u00e8 una piccolissima localit\u00e0 islandese sulle sponde del lago Myvatn. L'attivit\u00e0 \u00e8 orientata molto al turismo legato alle bellezze naturalistiche del lago e suoi dintorni."}
{"id": "21815", "revid": "363629", "url": "https://it.wikipedia.org/wiki?curid=21815", "title": "Cuordipietra Famedoro", "text": "Cuordipietra Famedoro (\"Flintheart Glomgold\"), talvolta chiamato anche Cuoredipietra Famedoro, \u00e8 un personaggio immaginario dei fumetti e cartoni animati Disney, ideato da Carl Barks nel 1956, anno in cui esordisce nella storia \"Zio Paperone e il torneo monetario\".\nMagnate del Sudafrica, \u00e8 uno dei peggiori nemici di Paperon de' Paperoni nel campo degli affari, ossessionato dal desiderio di essere il papero pi\u00f9 ricco del mondo o comunque di surclassarlo; risulta essere spietato, subdolo, disonesto e presuntuoso, impegnato anima e corpo per distruggere (anche uccidere) Paperone, anche se, in fin dei conti, \u00e8 per molti aspetti simile a lui. Mentre in America diventer\u00e0 l'antagonista principale di Paperone, in Italia trover\u00e0 pochissimo spazio in confronto a John D. Rockerduck (creato sempre da Barks ma da lui usato un'unica volta), pi\u00f9 giovane e meno crudele di Famedoro.\nStoria editoriale e caratteristiche.\nSin dal suo esordio, avvenuto su \"Paperino e il torneo monetario\" (prima pubblicazione italiana: \"Topolino\" n. 152 del 1956), si dimostra un individuo privo di scrupoli, non troppo diverso da come era lo stesso Paperone degli esordi.\nFa la sua seconda apparizione (sempre con Barks) tre anni dopo, su \"Uncle Scrooge\" del settembre 1959 nella storia \"Zio Paperone e il campionato di quattrini\". Sette anni dopo, nel gennaio 1966, Carl Barks lo user\u00e0 per la terza e ultima volta nella storia \"Zio Paperone - Tutto per la concessione\", per poi recuperarlo nei suoi oli. Mentre viene utilizzato da alcuni epigoni statunitensi di Barks, in Italia, come in molti altri paesi del mondo, ha maggiore fortuna il personaggio di John Rockerduck, non pi\u00f9 fortunato di Cuordipietra nelle sue sfide con Paperone. In Italia, comunque, le sue sporadiche apparizioni sono caratterizzate da frequenti cambi di nome: \"Polidoro Orifiamma\", \"Rupedor\" e \"Mac Gold\" in una storia di produzione italiana realizzata da Martina e Carpi (\"Paperino e i candidati al CIAO\"). Vanno citate poi \"Zio Paperone e il bisbilione\" (in cui compare anche Rockerduck) e la saga \"I paperi di Paperopoli alla conquista del mitico ticket\", scritta e disegnata da Romano Scarpa nel 1992: in questa avventura al soldo di Cuordipietra c'\u00e8 la Banda Bassotti.\nDon Rosa lo utilizza gi\u00e0 nella sua prima storia \"Zio Paperone e il figlio del sole\" (1987), finendo per consacrarlo ad antagonista principale di Zio Paperone. In una storia di Vicar, che pure condivide la versione che lo vuole residente in Sudafrica, viene rivelata una sua lontana parentela con Paperon de Paperoni, e quindi una sua lontana origine scozzese, nel tentativo forse di conciliare le due versioni del personaggio. Il paese che produce pi\u00f9 storie in cui \u00e8 protagonista Cuordipietra \u00e8 la Danimarca, grazie anche al grande successo delle opere di Don Rosa. Queste storie sono state ristampate in numerosi stati e anche in Italia, come la storia intitolata \"Cuordipietra Famedoro e i rischi del business\", scritta da Byron Erickson e disegnata da Flemming Andersen.\nIn Italia ritorna nel 2013, su \"Topolino\" n. 2985 in \"Zio Paperone e l'ultima avventura\" scritta da Francesco Artibani e disegnata da Alessandro Perina. Nel numero 3141 di \"Topolino\", del 2016, riappare nella storia \"Zio Paperone e la monetona nella terra dei talpuri\", scritta da Sio e disegnata da Stefano Intini, poi riappare ancora nel sequel di \"Zio Paperone e l'Ultima Avventura\", \"Zio Paperone e il segreto di Cuordipietra\" nel 2017, su \"Topolino\" n. 3230, scritta da Francesco Artibani e disegnata da Alessandro Perina.\nCuordipietra \u00e8 un papero con barba e dei capelli bianchi molto folti. Nella maggior parte delle storie veste con una giacca nera (o alle volte blu) e un foulard (di vari colori). Il cappello \u00e8 un tam o' shanter e pu\u00f2 essere nero oppure verde. Anche Famedoro come Paperone porta le ghette ed un bastone (solo di forma diversa). Alle volte Famedoro sfoggia un \"look\" scozzese, poi abbandonato, salvo qualche rara eccezione, con l'avvento di Don Rosa. Vive in un deposito in Sudafrica nella valle del Limpopo, praticamente identico a quello di Zio Paperone tranne per il fatto che sulla facciata principale dell'edificio non campeggia il simbolo del dollaro bens\u00ec quello della sterlina. Anche lui possiede il cannone davanti all'ufficio e il suo primo diamante in una teca (mentre Zio Paperone custodisce al sicuro la numero uno). A differenza di Paperone, che ha costruito la sua fortuna sull'onest\u00e0 e il duro lavoro, Famedoro presumibilmente si \u00e8 fatto strada con metodi poco leciti, arrivando ad essere uno dei paperi pi\u00f9 ricchi del mondo. Nella storia \"Zio Paperone e l'ultima avventura\" si evidenzia la differenza tra Rockerduck e Famedoro: mentre Rockerduck vuole solo sconfiggere Paperone nel campo degli affari, Famedoro vuole vederlo in ginocchio (o eliminarlo fisicamente), risultando cos\u00ec malvagio che persino Rockerduck arriva ad averne paura.\nLe sfide tra Paperone e Cuordipietra.\n\"Saga di Paperon de Paperoni\".\nA differenza di Paperone non \u00e8 stata creata una biografia su Famedoro, di lui si sa soltanto che presumibilmente ha fatto fortuna grazie al ritrovamento di diamanti in Sudafrica e con attivit\u00e0 al limite della legalit\u00e0; originariamente, come raccontato in \"Il terrore del Transvaal\" \u00e8 un boero sudafricano di modeste origini. Nel 1886, quando incontra per la prima volta Paperone che si era recato nel Transvaal per la corsa all'oro, \u00e8 un povero cercatore che si barcamena tra furtarelli di diamanti verso i colleghi minatori, ma viene scoperto e legato sul dorso di un bufalo; sar\u00e0 proprio il giovane Paperone a salvare il suo futuro rivale, e va ricordato che i due paperi non si presentano, per questo quando si rincontreranno anni dopo da miliardari non si riconosceranno. Inizialmente amici, Paperone coglie la vera natura del boero quando questi lo abbandona in mezzo alla savana portandosi via il suo carro; quindi, giunto a Johannesburg in groppa a un leone, lo rintraccia e lo fa rinchiudere in prigione. Questa esperienza sembra aver segnato profondamente Famedoro, inizialmente semplice truffatore e ladruncolo da poco, visto che Paperone lo umili\u00f2 dinanzi a tutti cospargendolo di piume e melassa per poi costringerlo a danzare sotto una pioggia di proiettili: invece di trarne insegnamento per migliorare la sua condotta, egli giur\u00f2 a Paperone che avrebbe proseguito le sue ruberie fino a diventare \"qualcuno in grado di mangiare i piccoli nessuno come lui\", in una spirale di odio e vendetta mai sopita. Per quanto riguarda Paperone, l'esperienza in Sudafrica contribu\u00ec, tra le altre, a \"indurirlo\" e a fargli perdere la fiducia verso il prossimo; successivamente, Paperone ceder\u00e0 anch'egli almeno una volta alla tentazione di sconfinare nell'illegalit\u00e0, quando, ne \"Il cuore dell'impero\", si approprier\u00e0 di un terreno in Africa dopo aver ingannato lo stregone di un villaggio e terrorizzato gli indigeni, semplicemente perch\u00e9, attraversando un periodo di particolare disillusione, si lamentava del fatto che tutti sembrassero arricchirsi facilmente con l'inganno e non avesse senso che solo a lui questa via rimanesse preclusa; la sua coscienza per\u00f2 gli \"chieder\u00e0 il conto\".\nNelle storie di Barks.\nNella sua prima apparizione (\"Zio Paperone e il torneo monetario\" del 1956) Cuordipietra Famedoro \u00e8 un ricco magnate che possiede la stessa quantit\u00e0 di monete d'oro, di diamanti e di terreni di Paperone, e si \u00e8 autoproclamato \"il papero pi\u00f9 ricco del mondo\" su tutti i giornali dopo aver superato la vetta dell\"'obsquatumatilione\"; Paperone decide di fargli visita in Sudafrica per verificare che possegga effettivamente tutte le ricchezze di cui parla, e dopo che i due hanno confrontato i propri patrimoni sotto ogni aspetto, trovandosi sempre beffardamente \"alla pari\", dirimeranno la questione srotolando nella savana africana i grossi gomitoli che entrambi hanno formato risparmiando lo spago. Cuordipietra, ancorch\u00e9 sleale e misantropo, viene qui descritto come una sorta di alter-ego di Paperone: essi hanno le stesse abitudini, gli stessi possedimenti, persino lo stesso vestiario, come condannati ad assomigliarsi in tutto; Barks fa arridere la vittoria a Paperone per \"premiarlo\" di non aver giocato sporco, ma anch'egli viene complessivamente ritratto come un \"avido accumulatore di denaro\" senza distinzione con il suo rivale. Nella sua seconda apparizione (\"Zio Paperone e il campionato di quattrini\" del 1959), \u00e8 Famedoro a recarsi a Paperopoli per sfidare nuovamente Paperone (che non si ricordava nemmeno la sua faccia). Poco a poco si viene a scoprire che \"Cuordip\u00ec\" (\"Flinty\") ha pianificato lo scontro da molto tempo, facendo in modo di danneggiare economicamente Paperone nei mesi precedenti imbrogliandolo con affari fallimentari. I due comunque si cimentano nel \"folle\" proposito di vendere tutte le loro propriet\u00e0 e ricavarne monete d'argento, in modo poi da ammucchiarle per vedere chi forma la pila pi\u00f9 alta. Anche durante il confronto finale, Cuordipietra continua a giocare sporco, fino a tentare di miniaturizzare il denaro di Paperone grazie a un liquido magico fornitogli da uno stregone. Da questa vicenda Paperone emerge nuovamente come vincitore morale, e i due fantastiliardari sono ora contrapposti da un'attitudine radicalmente diversa: mentre Paperone conduce una vita abbastanza tranquilla ed \u00e8 relativamente felice di ci\u00f2 che ha, Famedoro non ha mai dimenticato la precedente sconfitta e, come dice lui stesso, ha persino \"deluso tutte le aspettative della madre diventando un furfante\" pur di raggiungere lo status di pi\u00f9 ricco del mondo.\n\"Zio Paperone e l'ultima avventura\".\nTorna in grande stile come antagonista nel 2013 su \"Topolino\" n.2985, nella storia di quattro puntate \"Zio Paperone e l'ultima avventura\"; elabora un astuto piano per rovinare Paperon de' Paperoni, alleandosi con Rockerduck, Amelia e la Banda Bassotti. Similmente a Rockerduck, Famedoro usa mezzi scorretti per raggiungere i propri scopi, ma a differenza di questi si dimostra persino capace di uccidere (come ha provato a fare con gli stessi Bassotti quando questi minacciavano lui e Rockerduck di confessare alla polizia il loro accordo). Rockerduck col tempo comincia a provare rimorso verso Paperone per l'efficienza della loro comune vendetta, e proprio questo lo porter\u00e0 a tradire Famedoro.\nApparizioni nei cartoni animati.\n\"DuckTales - Avventure di paperi\".\nCuordipietra appare come uno degli antagonisti principali della serie animata \"DuckTales - Avventure di paperi\", insieme ad Amelia e Mamma Bass della Banda Bassotti. In questa serie animata il papero viene considerato a tutti gli effetti scozzese e non boero (questo cambiamento, adottato pure in passato, fu reso necessario molto probabilmente a causa del delicato assetto politico del Sudafrica ai tempi della realizzazione della serie, con lo scopo di evitare controversie riguardo l'apartheid). Quindi viene annullata tutta la biografia che autori come Carl Barks avevano costruito su questo personaggio; la saga di Don Rosa non era ancora stata pubblicata, essendo uscita la prima storia nel 1992, mentre il primo episodio di \"Duck Tales\" \u00e8 del 1987.\n\"Darkwing Duck\".\nDopo \"DuckTales\", appare in cameo nell'episodio \"Dalla missione alla pensione\" dello spin-off \"Darkwing Duck\", insieme ad Amelia e la Banda Bassotti.\n\"DuckTales\".\nIl personaggio riappare come uno degli antagonisti principali nella serie \"DuckTales\", reboot dell'omonima serie (insieme ad Amelia, Mamma Bass della Banda Bassotti, il Generale Lunaris e Bradford Buzzard della F.O.W.L.), \u00e8 doppiato in originale da Keith Ferguson e in italiano da Stefano Brusa. In questa versione il personaggio unisce alla perfidia anche una vena comica, dovuta alla passione per piani articolati e complessi, mentre fisicamente appare pi\u00f9 corpulento rispetto ad altre versioni e la sua barba si rivela essere finta. In questa versione il personaggio \u00e8 sudafricano ed il suo vero nome \u00e8 Duke Salame (\"Duke Baloney\" in originale, omaggio al personaggio del Duca di Baloney apparso nella storia \"Paperino e il cenone di Natale\" del 1953), mentre \"Famedoro\" \u00e8 solo una falsa identit\u00e0 da lui creata per poter surclassare Paperone in tutto, compreso nell'essere scozzese. Le origini del suo odio per il vecchio cilindro risalgono al loro primo incontro: il giovane Duke era allora un lustrascarpe di Johannesburg, che pul\u00ec le ghette di Paperone. Rivedendosi in lui, il miliardario decise di donargli un decino americano per insegnarli il valore del credere in se stessi, ma il piccolo Duke percep\u00ec per\u00f2 tale gesto come una truffa, e - non visto - derub\u00f2 Paperone di alcuni dollari che us\u00f2 poi per costruire la sua fortuna e il personaggio di Famedoro."}
{"id": "21816", "revid": "245802", "url": "https://it.wikipedia.org/wiki?curid=21816", "title": "Jack Bradbury", "text": "Come moltissimi artisti degli esordi del mondo dei comics, anche Bradbury ha iniziato la carriera come animatore.\nBiografia.\nNato nello stato di Washington, John Morin Bradbury, detto Jack, perch\u00e9 lo preferiva al suo vero nome, inizia la sua carriera in Disney, come detto, nell'animazione. Inizia la gavetta come \"intercalatore\", lavorando tra gli altri al primo cortometraggio a colori su Topolino (\"The Band Concert\", 1935) e a \"Biancaneve e i sette nani\" del 1937. Collabora anche a \"Pinocchio\" del 1940, per il quale si occupa principalmente del gattino \"Figaro\".\nSempre in Disney collabora a \"Fantasia\", del 1940, e a \"Bambi\", distribuito nel 1942. Inoltre, per conto di Friz Freleng realizza anche alcuni corti con Bugs Bunny protagonista. Nel 1943 Bradbury sceglie di proseguire la sua carriera nel mondo dei fumetti con personaggi da lui creati, come il leprotto Footsy Hare. A questo primo personaggio, seguono poi il fantasma Spencer Spook e Spunky.\nI fumetti Disney.\nArriva il 1950 e nel gennaio di quell'anno esce, sul 113 di \"Walt Disney's Comics and Stories\", la sua prima storia Disney che ha Paperino come protagonista: ha dovuto sostituire nientemeno che il grande Carl Barks, che aveva lasciato da poco la produzione delle storie brevi per dedicarsi esclusivamente alle avventure di ampio respiro. La storia, \"Paperino e la lotteria del pianoforte\", esordisce sul \"Topolino\" n.16. La sua prima storia con Paperone \u00e8 invece del 1952, \"Paperino cerca impiega\", sul 394 di \"Four Color Comic\", in Italia il 320 dell'Albo d'Oro dello stesso anno.\nAl pari di altri autori suoi contemporanei, come ad esempio Paul Murry, le sue storie con Paperone presentano un ricco magnate disposto anche a spendere e spandere anche quando non \u00e8 strettamente necessario. Certo non dimentica di essere parsimonioso, e questo alternarsi di un aspetto rispetto all'altro dimostra quanto il nuovo personaggio Disney non fosse ancora ben assimilato dagli autori in generale. Dal punto di vista grafico il Paperon de Paperoni di Bradbury spicca rispetto agli altri e per l'uso del pennino e per un tratto estremamente dinamico e ricco di particolari, dovuto anche al sapiente uso delle ombre che lo strumento di lavoro scelto dal \"cartoonist\" gli consente. Tratti simili possono essere ritrovati anche nel miglior Hubbard, anch'egli abile disegnatore dal tratto dinamico.\nNel 2004, dopo il decesso, restano le sue storie, ristampate periodicamente sulle pagine di \"Zio Paperone\", il mensile di critica disneyana edito da Disney Italia.\nBibliografia.\nLe informazioni biografiche sul \"cartoonist\" si basano sull'articolo pubblicato sul n.112 del gennaio 1999 di \"Zio Paperone\"."}
{"id": "21822", "revid": "1543377", "url": "https://it.wikipedia.org/wiki?curid=21822", "title": "Salizzole", "text": "Salizzole (\"Saliss\u00f3l, o Saniz\u00f3l,\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nSalizzole dista circa 25 chilometri da Verona ed altrettanti da Legnago. Una parte del suo abitato \u00e8 contigua con l'abitato di Bovolone. Rispetto al capoluogo di provincia \u00e8 in posizione sud. Ha tre frazioni, Bionde, Engazz\u00e0 e Valmorsel, che si sviluppano nella parte meridionale del territorio comunale e distano circa 4\u00a0km dal capoluogo. Il corso d'acqua principale \u00e8 il Tregnon che, come altri fiumi della zona, \u00e8 affluente del Tartaro\nOrigini del nome.\nL'ipotesi pi\u00f9 accreditata sull'origine del nome di Salizzole \u00e8 quella che fa derivare il toponimo dalla pianta del salice (latino \"salix\"). Questo arbusto doveva ricoprire il territorio dove oggi sorge la citt\u00e0, fra paludi ed altri tipi di vegetazione.\nLa fonte viene considerata la pi\u00f9 valida in quanto anche altri paesi della bassa Veronese fanno derivare il proprio toponimo dal nome di alberi o piante presenti nella zona.\nStoria.\nIl primo insediamento nella zona si ha a partire dall'et\u00e0 del bronzo. Importanti costruzioni sono tuttora visibili a testimonianza di un passato ricco di storia e di avvenimenti. La storia di Salizzole rimane tuttavia legata e quindi dipendente da quella di Verona.\nIl 29 dicembre e il 30 dicembre 2020 una serie di terremoti (il pi\u00f9 forte con una magnitudo locale di 4.4) ha avuto epicentro a pochi chilometri dall'abitato senza provocare danni a persone o cose.\nSimboli.\nLo stemma del Comune di Salizzole \u00e8 un'arma parlante ed \u00e8 stato concesso con il decreto del presidente della Repubblica del 21 marzo 1997.\nMonumenti e luoghi d'interesse.\nEdifici religiosi.\nLa chiesa \u00e8 stata costruita attorno al 1951 per volont\u00e0 degli abitanti della frazione che dovettero cercare fondi (soprattutto uova, farina) per l'acquisto di materiale edile che sarebbero serviti per erigerla. Per questo \u00e8 soprannominata \"la chiesetta impastata di uova\". La struttura \u00e8 molto semplice e povera. La facciata presenta un piccolo rosone e solo una piccola porta fa accedere dentro l'edificio sacro dove \u00e8 presente un'unica navata. Non presenta alcuna forma di campanile. All'interno si trova un altare in marmo della Valpolicella che sorregge una statua in legno raffigurante la Madonna. \u00c8 inoltre presente una statua, sempre di legno dedicata al Santo patrono (San Rocco) che \u00e8 stata prelevata all'epoca della costruzione della chiesa, da un capitello di Valmorsel. La chiesa a partire dagli anni ottanta \u00e8 stata dichiarata inagibile e quindi chiusa. Solo verso la fine degli anni novanta \u00e8 iniziato il restauro e la messa in sicurezza, incentivati da imprenditori locali ed enti pubblici facendo s\u00ec che il piccolo e umile tempietto di San Rocco \u00e8 stato finalmente riaperto nel 2005.\nEdifici militari.\nLa struttura architettonica comprende due torri di et\u00e0 diversa unite da un corpo centrale. La torre occidentale, merlata, risale al XII secolo; quella orientale con l'adiacente portale d'ingresso \u00e8 da attribuire da un intervento di Alberto I della Scala, risalente alla fine del XIII secolo. Fu la dimora della famiglia della madre di Cangrande della Scala: Donna Verde dei conti di Salizzole. Attualmente il Castello Scaligero \u00e8 sede della Biblioteca Comunale di Salizzole e dell'Associazione Anziani \"Il Sole\". Nel castello si trova anche la Sala Civica, ricavata da un'ala restaurata di recente.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune di Salizzole erano 264 e costituivano il 6,99% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nAppuntamenti.\nSagra di paese e mostra dell'Artigianato, in Piazza Castello a Salizzole il primo fine settimana di giugno.\nEconomia.\nFa parte dell'area di produzione del Riso Nano Vialone Veronese che viene coltivato su terreni della pianura veronese irrigati con acqua di risorgiva.\nFa inoltre parte della zona di produzione del \"Mobile d'Arte\" assieme ad altri pochi comuni limitrofi."}
{"id": "21826", "revid": "466539", "url": "https://it.wikipedia.org/wiki?curid=21826", "title": "L'elisir d'amore", "text": "L'elisir d'amore \u00e8 un'opera lirica di Gaetano Donizetti, su libretto di Felice Romani. Si compone di due atti, il primo composto da dieci scene e il secondo da nove.\nAnd\u00f2 in scena per la prima volta il 12 maggio del 1832 al Teatro della Cannobiana di Milano. Romani deriv\u00f2 il libretto dal testo \"Le Philtre\" (\"Il filtro\"), scritto l'anno prima da Eug\u00e8ne Scribe per il compositore Daniel Auber. Alla prima scena cantarono Sabine Heinefetter (nel ruolo di Adina), Giuseppe Frezzolini (Dulcamara), Henri-Bernard Dabadie (Belcore), Giovan Battista Genero (Nemorino) e Marietta Sacchi (Giannetta) diretti da Alessandro Rolla. Donizetti ebbe a disposizione solo quattordici giorni per consegnare il lavoro e sette a Romani per adattare il testo di Scribe. Nonostante la gravosissima pressione, riusc\u00ec a confezionare uno degli esempi pi\u00f9 alti dell'opera comica ottocentesca.\nDefinita in partitura \u00abmelodramma giocoso\u00bb, in essa trova spazio anche l'elemento patetico, che raggiunge la punta pi\u00f9 alta nel brano pi\u00f9 noto, l'aria \"Una furtiva lagrima\". Fin dal suo apparire ebbe un grande successo, con trentadue repliche consecutive. A farla immediatamente amare \u00e8 in particolare l'inventiva melodica donizettiana, che sposa a meraviglia la vena buffa dell'opera e che \u00e8 talvolta velata di malinconia, in particolare, come detto, nell'aria pi\u00f9 celebre.\nTrama.\nL'azione ha luogo in un villaggio dei paesi baschi alla fine del XVIII secolo.\nAtto I.\nMentre i mietitori stanno riposando all'ombra, la loro fittavola Adina legge in disparte un libro che narra la storia di Tristano e Isotta. Intanto, il contadino povero Nemorino la osserva ed esprime per lei tutto il suo amore e la sua ammirazione, dolendosi della propria incapacit\u00e0 di conquistarla (\"Quanto \u00e8 bella, quanto \u00e8 cara\"). I contadini chiedono ad Adina di leggere ad alta voce e lei riferisce la storia di Tristano che, innamorato della regina Isotta, ricorre a un filtro magico che lo aiuta ad attirare il suo affetto e la sua fedelt\u00e0 (\"Della crudele Isotta\").\nMentre Nemorino sogna di trovare questo magico elisir, arriva al paese il sergente Belcore con lo scopo di arruolare nuove leve. Egli corteggia Adina e le propone di sposarlo (\"Come Paride vezzoso\"), ma la bella fittaiuola risponde di volerci pensare un po'. Segue un duetto tra Adina e Nemorino in cui la donna espone la sua teoria sull'amore: l'amore fedele e costante non fa per lei (\"Chiedi all'aura lusinghiera\").\nArriva poi il dottor Dulcamara, un truffatore, che, spacciandosi per medico di grande fama, sfoggia alla gente i propri portentosi preparati (\"Udite, udite, o rustici\"): Nemorino gli chiede se per caso abbia l'elisir che fa innamorare e il ciarlatano gli offre per uno zecchino una bottiglia di vino \"bordeaux\", spiegando che l'effetto si far\u00e0 sentire dopo un giorno (quando egli sar\u00e0 gi\u00e0 lontano da quel villaggio). Nemorino beve l'elisir e si ubriaca: ci\u00f2 lo fa diventare disinvolto quel tanto che basta per mostrarsi indifferente nei confronti di Adina, che subito prova un certo fastidio, abituata com'\u00e8 a sentirsi desiderata.\nAdina, per vendicarsi dell'indifferenza di Nemorino, accetta di sposare il sergente Belcore, che per\u00f2 dovr\u00e0 partire il giorno dopo; pertanto, le nozze vengono fissate per il giorno stesso. Nemorino cerca di convincere Adina ad attendere fino al giorno successivo (lui sa che solo il giorno dopo avr\u00e0 effetto l'elisir), ma Adina se ne va con Belcore.\nAtto II.\nFervono i preparativi per le nozze. Dulcamara e Adina improvvisano una barcarola a due voci (\"Io son ricco e tu sei bella\"). Quando giunge il notaio, Adina dice di voler aspettare la sera, perch\u00e9 vuole sposarsi in presenza di Nemorino, per punirlo della sua indifferenza. Nemorino vuole comperare un'altra bottiglia di elisir ma non avendo pi\u00f9 denaro si arruola tra i soldati di Belcore per avere la paga (\"Ai perigli della guerra\"). Belcore cos\u00ec ottiene di allontanare il suo rivale.\nNel frattempo, per\u00f2, Giannetta sparge la notizia che Nemorino ha ottenuto una grande eredit\u00e0 da uno zio deceduto da poco (\"Saria possibile?\"). Questo non lo sanno n\u00e9 l'interessato, n\u00e9 Adina, n\u00e9 Dulcamara: la notizia fa s\u00ec che le ragazze del paese incomincino a corteggiare Nemorino, il quale per parte sua pensa sia l'effetto dell'elisir. A vedere quel che succede, Dulcamara resta sbigottito, e comincia a pensare che il suo elisir faccia realmente effetto, mentre Adina si ingelosisce.\nDulcamara le racconta di aver venduto a Nemorino l'elisir e lei capisce di essere da lui amata (\"Quanto amore! Ed io spietata\"). Nemorino gioisce quando si accorge di una lacrima negli occhi di Adina, che gli rivela che anche la ragazza lo ama (\"Una furtiva lagrima\"). Adina riacquista il contratto di arruolamento di Nemorino e glielo consegna, invitandolo a restare nel paese. Nemorino \u00e8 deluso, vorrebbe una dichiarazione d'amore che non arriva e allora dichiara di volersene andare: solo allora Adina cede e dichiara di amarlo (\"Prendi, per me sei libero\"). Belcore si consola in fretta del matrimonio sfumato, affermando che in un altro paese trover\u00e0 qualche altra ragazza da corteggiare, mentre Dulcamara parte dal paese di Nemorino tutto gongolante per il successo del suo elisir (\"Ei corregge ogni difetto\").\nOrganico orchestrale.\nDonizetti prevede per i recitativi secchi l'uso del pianoforte (con violoncello e contrabbasso \"ad libitum\") e sul palco cornetta, tamburo e banda (non specificata)"}
{"id": "21859", "revid": "400694", "url": "https://it.wikipedia.org/wiki?curid=21859", "title": "Emilio Artom", "text": "Biografia.\nNacque da una famiglia ebrea di modeste condizioni economiche, ma ricca di cultura. Inizialmente animato alla ricerca scientifica, a pi\u00f9 riprese abbandon\u00f2 poi quelle che egli chiamava le sue \"velleit\u00e0 scientifiche\". Subito dopo la laurea in matematica con Corrado Segre a Torino, fu per due anni all'Universit\u00e0 di Bologna come assistente di Federigo Enriques, ma rinunci\u00f2 subito a questo incarico, nel 1911, convinto che, per la poca produzione scientifica, fosse meglio passare all'insegnamento.\nNel 1911 vinse quindi il concorso a cattedra nelle scuole e divenne professore all'Istituto magistrale di Aosta. Nel 1914 si spos\u00f2 con Amalia Artom (anch'ella una matematica) da cui ebbe due figli: Emanuele Artom, nato nel 1915, storico e partigiano, morto nel 1944, ed Ennio (1920-1940), morto durante una gita in montagna. \nNel 1920 pass\u00f2 all'Istituto tecnico di Torino e poi al Liceo scientifico \"Galileo Ferraris\", sempre di Torino.\nSubito dopo la prima guerra mondiale, dopo aver tentato di trasferirsi a Roma per ottemperare meglio all'incarico di segretario dell'Enciclopedia per le Matematiche elementari, a cui comunque contribu\u00ec con suoi articoli, riprese alcune sue precedenti pubblicazioni scientifiche grazie alle quali vinse, nel 1930, il premio Mathesis per un lavoro sulle sezioni coniche.\nSembrava finalmente deciso a un impegno pi\u00f9 continuo in questa direzione, ma l'impossibilit\u00e0 di ottenere la libera docenza per motivi politici, non avendo mai voluto iscriversi al Partito Nazionale Fascista, spense definitivamente queste \"velleit\u00e0\", orientando quindi i suoi impegni verso studi linguistici.\nInvero, le vicende tragiche della propria famiglia e della comunit\u00e0 ebraica italiana dopo le leggi razziali del 1938, gli tolsero la necessaria tranquillit\u00e0, distogliendolo definitivamente dallo studio della matematica, a cui comunque contribu\u00ec validamente con una cinquantina di lavori e numerosi manuali scolastici. \nMor\u00ec a Torino nel 1952."}
{"id": "21860", "revid": "830939", "url": "https://it.wikipedia.org/wiki?curid=21860", "title": "Cesare Arzel\u00e0", "text": "Biografia.\nSi form\u00f2 alla Scuola Normale Superiore di Pisa, dove si laure\u00f2 nel 1869, e successivamente insegn\u00f2 presso le Universit\u00e0 di Palermo (cattedra di algebra) nel 1878 e di Bologna (cattedra di calcolo) dal 1880 fino alla sua morte.\nIndividu\u00f2 per la continuit\u00e0 della somma di una serie di funzioni continue."}
{"id": "21861", "revid": "124016311", "url": "https://it.wikipedia.org/wiki?curid=21861", "title": "Ferdinando Aschieri", "text": "Biografia.\nAllievo di Eugenio Beltrami, si laure\u00f2 all'Universit\u00e0 di Pisa nel 1867, citt\u00e0 in cui nel 1869 ottenne l'abilitazione all'insegnamento alla Scuola Normale.\nNel 1870 fu nominato professore di Matematica al Liceo di Parma e nel 1874 si trasfer\u00ec all'Istituto Tecnico di Pavia. All'Universit\u00e0 degli Studi di Pavia a partire dal 1875 (inizialmente come incaricato, dal 1876 come straordinario e dal 1884 come ordinario) tenne vari corsi, principalmente di geometria descrittiva, proiettiva e superiore, tanto nella Facolt\u00e0 di Scienze Matematiche, Fisiche e Naturali, quanto nella Scuola di Applicazione per ingegneri e nella Scuola Normale o Scuola di Magistero destinata alla formazione degli insegnanti.\nFu dal 1899 membro effettivo del Regio Istituto Lombardo di Scienze e Lettere.\nLa sua attivit\u00e0 di ricerca fu dedicata principalmente alla geometria proiettiva e alla geometria non euclidea.\nVita privata.\nFu sposato con Giulia Galvani, il figlio Emilio Carlo fu architetto e professore di Disegno all'Universit\u00e0 di Pavia."}
{"id": "21863", "revid": "604594", "url": "https://it.wikipedia.org/wiki?curid=21863", "title": "Giulio Ascoli", "text": "Biografia.\nSi laure\u00f2 nel 1868 alla Scuola Normale di Pisa. Nel 1872 inizi\u00f2 a insegnare Algebra e Calcolo nel biennio preparatorio del Regio Istituto Tecnico Supetiore (futuro Politecnico di Milano). Insegn\u00f2 pure nell'Istituto Tecnico \"Cattaneo\" dove una lapide del 1901, lo ricorda.\nTra i suoi principali contributi ricordiamo: la teoria delle funzioni di variabile reale e la nozione di successione di funzioni continue \"in ugual grado\" con il connesso teorema, la possibilit\u00e0 di estrarre da una successione di funzioni, ugualmente continue ed uniformemente limitate, una successione parziale uniformemente convergente.\nDivenne socio corrispondente dell'Istituto Lombardo."}
{"id": "21864", "revid": "125252301", "url": "https://it.wikipedia.org/wiki?curid=21864", "title": "Guido Ascoli", "text": "Biografia.\nLaureatosi in matematica a Pisa nel 1907 con Luigi Bianchi, subito dopo vince un posto di perfezionamento \"Lavagna\" all'Universit\u00e0 di Pisa che conclude nel 1908. Dal 1909 al 1932, escluso il periodo in cui fu mobilitato per la prima guerra mondiale, fu insegnante in varie scuole secondarie d'Italia, fin quando, nel 1920, si stabil\u00ec definitivamente a Torino, dove riprese l'attivit\u00e0 scientifica che mai aveva comunque abbandonato dopo la laurea, con risultati che gli permetteranno, nel 1932, di vincere un concorso a cattedra di analisi matematica dell'Universit\u00e0 di Pisa, dove rimase fino al 1934, quando pass\u00f2 all'Universit\u00e0 di Milano.\nNel 1938, a causa dei \"Provvedimenti per la difesa della razza nella scuola fascista\" che facevano parte delle leggi razziali, venne espulso dall'universit\u00e0 nonch\u00e9 da tutte le accademie scientifiche e dall'Unione Matematica Italiana, insieme a molti altri docenti. Rimase a Milano fino al 1949, anno in cui ritorn\u00f2 a Torino, alla cattedra di Matematiche complementari dell'Universit\u00e0 di Torino, dove rimase sino alla morte. Qui organizz\u00f2 anche un \"corso di cultura matematica\" post-universitario per la preparazione degli insegnanti di scuola media, che tenne fino alla morte; insegn\u00f2 pure analisi superiore e teoria delle funzioni.\nLa produzione scientifica di Guido Ascoli non \u00e8 molto vasta, ma di grande qualit\u00e0 e riguarda soprattutto temi centrali dell'analisi matematica, in particolare le equazioni differenziali alle derivate parziali e quelle ordinarie in relazione anche alle loro possibili applicazioni in fisica, con particolare attenzione allo studio asintotico delle equazioni differenziali lineari ed ai metodi di approssimazione; si occup\u00f2 pure di analisi funzionale, tra cui l'approssimazione di funzioni mediante altre assegnate e gli spazi funzionali.\nFu presidente della Mathesis, sezione piemontese, e della Commissione Italiana per l'Insegnamento Matematico; fu anche socio corrispondente dell'Accademia dei Lincei, e dell'Istituto Lombardo di Scienze e Lettere.\nIl 29 aprile 1953 divenne membro dell'Accademia delle Scienze di Torino."}
{"id": "21865", "revid": "765341", "url": "https://it.wikipedia.org/wiki?curid=21865", "title": "Giuseppe Avondo Bodino", "text": "Biografia.\nSi laure\u00f2 in Matematica nel 1948. Entr\u00f2 nell'insegnamento universitario nel 1970 a Torino. La sua produzione scientifica, di oltre 45 opere, \u00e8 incentrata sulla statistica.\nA lui \u00e8 dedicato l'Istituto di Matematica e Statistica dell'Universit\u00e0 di Ancona. Le ultime pubblicazioni furono edite in lingua inglese negli Stati Uniti."}
{"id": "21866", "revid": "1934238", "url": "https://it.wikipedia.org/wiki?curid=21866", "title": "Mattia Azzarelli", "text": "Biografia.\nPrima di diventare professore di meccanica e idraulica a Roma nel 1855, fu seminarista e poi ufficiale dell'esercito pontificio. Fu licenziato nel 1871 perch\u00e9 non voleva prestare giuramento al nuovo Stato italiano, e continu\u00f2 l'insegnamento nelle scuole cattoliche.\nPrincipalmente si occup\u00f2 di questioni geodetiche e scrisse una cinquantina di lavori di vario argomento matematico.\nNel 1895 fu nominato presidente dell'Accademia pontificia dei nuovi lincei, carica che manterr\u00e0 fino alla morte."}
{"id": "21903", "revid": "2194416", "url": "https://it.wikipedia.org/wiki?curid=21903", "title": "Zenit", "text": "Lo zenit, nell'astronomia osservativa indica il punto di intersezione tra la retta perpendicolare al piano dell'orizzonte, passante per l'osservatore con la superficie dell'emisfero celeste visibile, punto immaginario, anche definito sfera celeste, intercettato dalla retta verticale all'osservatore, la verticale \u00e8 a 90\u00b0 dall'orizzonte del luogo, ovvero, il piano dell'osservatore (semplicemente dove l'osservatore poggia i piedi); altrimenti situato sopra la testa dell'osservatore come il sole nei paesi in prossimit\u00e0 o in corrispondenza dell'equatore. Il punto diametralmente opposto allo zenit (o il suo \"antipodo\") \u00e8 il nadir (individuabile in modo analogo). I punti sulla sfera celeste dello zenit e del nadir al Polo Nord individuano i poli celesti nord e sud di detta sfera.\nEtimologia.\nIl termine deriva dalla locuzione araba \"samt al-ra's\" /\"-ru'\u016bs\" ('via o direzione della testa / delle teste'), ove \"samt\" \u00e8 un calco sul greco \"semeion\". Traslitterato in latino con \"zamt al-ra's\" e quindi con \"zan 'athe\", il termine sar\u00e0 impiegato nel XII secolo da Platone Tiburtino sotto la forma \"zenith capitis\" o \"z. capitum\".\nUn esempio pratico del suo uso \u00e8 quando il sole si trova allo zenit rispetto a un punto della superficie terrestre, fenomeno che si verifica (sempre alle 12:00 ora locale) ad esempio all'equatore, durante gli equinozi, oppure ai tropici, durante i rispettivi solstizi."}
{"id": "21908", "revid": "599013", "url": "https://it.wikipedia.org/wiki?curid=21908", "title": "Jarno Trulli", "text": "Carriera.\nLe formule minori.\nTrulli entr\u00f2 in contatto con il mondo dei motori fin dall'et\u00e0 di nove anni, quando cominci\u00f2 a guidare kart. L'abruzzese ottenne vari successi sia nelle categorie italiane, con la conquista di tre titoli consecutivi, dal 1988 al 1990 nella classe 100 SA, che in quelle internazionali con la vittoria del mondiale nel 1991 nella medesima categoria e in 125 nel 1994.\nRiusc\u00ec anche a imporsi nelle prime due edizioni del Memorial Senna e in nordamerica. Nel 1995 fece il suo esordio nella F3 tedesca, guidando per il team KMS e cogliendo due vittorie nelle dodici gare del campionato. Termin\u00f2 poi al quarto posto nella classifica piloti e secondo al Gran Premio di Macao. Il 1996 vide invece il dominio del pilota italiano che si aggiudic\u00f2 il titolo di categoria con 206 punti.\nFormula 1.\n1997: Minardi.\nNel 1996 l'abruzzese aveva preso degli accordi per disputare il campionato di Formula 3000 del 1997 in Giappone, ma fu ingaggiato dalla Minardi, con la quale debutt\u00f2 in Formula 1. Flavio Briatore, subentrato come socio di maggioranza all'interno della scuderia faentina, intendeva usare la squadra come \"Junior Team\" della Benetton e decise di ingaggiare Trulli come secondo pilota nonostante avesse sulle spalle appena sessanta giri di test con la vettura dell'anno precedente.\nL'italiano, che alternava i suoi impegni automobilistici alla leva militare che svolgeva presso la caserma di Cecchignola, gi\u00e0 dall'inizio stagione si dimostr\u00f2 competitivo, ottenendo i migliori risultati del team e battendo regolarmente il suo compagno di squadra, Ukyo Katayama. Con la Minardi corse le prime sette gare, giungendo due volte nono e sfiorando i punti al Gran Premio del Canada, quando venne fermato da un guasto. Le sue prestazioni gli valsero anche la stima di Alain Prost. Proprio durante l'appuntamento mondiale in terra canadese, Olivier Panis ebbe un grave incidente e fu costretto a saltare diverse gare. Trulli sostenne quindi un test con la Prost, che lo vide opposto ad Emmanuel Collard, in ballottaggio con lui per il posto di pilota titolare, e lo vinse facendo registrare un tempo inferiore a quello del suo rivale di circa due o tre decimi.\n1997-1999: Prost.\nCon la scuderia francese, in quell'anno al debutto, il pilota pescarese seppe mettersi in luce ottenendo ottime prestazioni, non sempre per\u00f2 finalizzate da punti. Ad Hockenheim ottenne i primi punti iridati con un quarto posto, nelle altre gare si limit\u00f2 a fare esperienza. Ma la corsa che lanci\u00f2 Trulli nei grandi fu il Gran Premio d'Austria, quando, scattato dalla terza posizione, comand\u00f2 autorevolmente il gran premio per 37 giri, sino a che il motore non cedette.\nRientrato dopo l'infortunio, Panis torn\u00f2 al suo posto e l'abruzzese dovette farsi da parte negli ultimi tre gran premi della stagione, avendo per\u00f2 in tasca la riconferma per l'anno successivo. \nLa stagione part\u00ec quindi con alte aspettative da parte della squadra francese. Alla presentazione della nuova AP01, Alain Prost espresse grande ottimismo e la squadra disponeva di un budget cospicuo. Nei fatti, la monoposto si rivel\u00f2 scarsamente competitiva e affidabile: sia Trulli sia Panis andarono incontro a prestazioni opache e a frequenti ritiri. Il miglior risultato per la squadra fu il sesto posto colto dal pilota abruzzese nel Gran Premio del Belgio che consent\u00ec di ottenere l'unico punto stagionale.\nNel Trulli continu\u00f2 a correre per la Prost, ma ancora una volta la stagione fu difficile: l'unico exploit fu il secondo posto conquistato al Gran Premio d'Europa, sul circuito del N\u00fcrburgring, al termine di una gara rocambolesca segnata dalla pioggia. Al termine del campionato Trulli divorzi\u00f2 dalla Prost e pass\u00f2 alla Jordan.\n2000-2001: Jordan.\nIl passaggio alla Jordan non diede a Trulli i risultati sperati: l'abruzzese, infatti, non and\u00f2 oltre sei punti conquistati. Dopo un ritiro al Gran Premio d'Australia conquist\u00f2 un quarto posto in Brasile. Segu\u00ec un sesto posto in Gran Bretagna e alcuni modesti risultati fino al Gran Premio di Monaco, nel quale il pilota italiano mise la sua vettura in prima fila, al fianco del ferrarista Michael Schumacher. Durante la gara riusc\u00ec a mantenere la seconda posizione fino a quando non fu costretto al ritiro per un guasto. Nelle due gare seguenti Trulli giunse due volte sesto, ma nelle restanti gare ebbe risultati deludenti sia per la scarsa competitivit\u00e0 delle vetture che per un errore di Jenson Button, che al Gran Premio del Belgio lo elimin\u00f2 mentre i due combattevano per la terza piazza, e dei commissari di gara in Germania, che gli comminarono uno \"stop&amp;go\" erroneamente, privandolo del secondo posto. L'abruzzese fin\u00ec la stagione decimo dietro al compagno di squadra Frentzen a quota sei punti.\nLeggermente migliore fu il campionato . Dopo un inizio stagione con due gare deludenti Trulli riusc\u00ec a conquistare tre piazzamenti a punti consecutivi, che lo portarono al sesto posto in classifica piloti, ma una seconda parte di stagione caratterizzata da frequenti ritiri non gli permise di andare oltre un quinto posto al Gran Premio di Francia e ad un quarto negli Stati Uniti. Il pescarese concluse la stagione con dodici punti a pari merito con Jacques Villeneuve e Nick Heidfeld.\n2002-2004: Renault.\nNel avvenne il passaggio alla Renault, team con il quale gareggi\u00f2 per tre anni con risultati in crescendo. La prima stagione fu comunque abbastanza difficile: la vettura non si rivel\u00f2 sempre affidabile e l'italiano fu spesso costretto al ritiro (9 volte in 17 gare). Nonostante ci\u00f2 riusc\u00ec a ottenere anche qualche buon risultato giungendo due volte quarto, una volta quinto e agguantando un sesto posto. A fine stagione Trulli fu ottavo dietro al suo compagno di squadra Jenson Button, con nove punti conquistati. Nel una maggiore competitivit\u00e0 della vettura gli permise di ottenere discreti risultati: concluse a punti le prime tre gare e, dopo un tredicesimo posto ed un ritiro, giunse ancora nella zona punti per due volte. Fu in seguito costretto all'abbandono della competizione nei tre gran premi successivi per guasti e rotture, ma a tornare sul podio al Gran Premio di Germania classificandosi terzo.\nTrulli termin\u00f2 la stagione all'ottavo posto con 33 punti ottenuti. Nel i risultati migliorarono ancora. Trulli concluse infatti i primi sette gran premi a punti, conquistando un podio in Spagna e la sua prima vittoria a Monaco, interrompendo dopo lungo tempo una striscia vincente di Michael Schumacher e ritrovandosi al quarto posto in classifica davanti al compagno di squadra Fernando Alonso. A Silverstone fu poi vittima di uno spettacolare incidente dovuto al cedimento della sospensione.\nA met\u00e0 del campionato 2004 nacquero tensioni fra Trulli e Flavio Briatore (manager della squadra francese e del compagno di squadra Fernando Alonso) per questioni contrattuali e che furono all'origine del divorzio anticipato fra il pilota abruzzese e la squadra. Briatore prese poi come pretesto il sorpasso subito dal pilota italiano da Rubens Barrichello alla penultima curva dell'ultimo giro al Gran Premio di Francia. L'abruzzese corse cos\u00ec le ultime due gare del mondiale 2004 con la Toyota, squadra con cui aveva gi\u00e0 firmato un contratto per il campionato .\n2005-2009: Toyota.\nDal , Jarno Trulli fu, quindi, pilota del team Toyota. Fu lui a regalare i primi podi al team nipponico, grazie ai due secondi posti conquistati in Malesia e in Bahrain e al terzo in Spagna. Ottenne inoltre una pole position, al Gran Premio degli Stati Uniti, inutile in quanto fu costretto, al pari di tutti gli altri piloti che allora montavano gomme Michelin, a rientrare ai box dopo il giro di ricognizione causa problemi di tenuta che avevano reso pericolosa, per i gommati francesi, il curvone sopraelevato. In generale, il pilota abruzzese fu protagonista di un'ottima prima parte di campionato, mentre nella seconda scont\u00f2 un calo prestazionale della Toyota, non in grado di contrastare i progressi degli avversari.\nPi\u00f9 tribolata, invece, la stagione , avara di soddisfazioni e contrassegnata solo da qualche modesto piazzamento. Dopo otto gran premi senza punti Trulli riusc\u00ec a conquistare un sesto posto in Canada, seguito da una quarta piazza negli Stati Uniti. Dopo un ritiro al Gran Premio di Francia l'abruzzese torn\u00f2 a punti in Germania con un settimo posto, replicato anche a Monza. Trulli conquist\u00f2 anche un sesto posto in Giappone concludendo la stagione al dodicesimo posto con quindici punti. Il campionato fu, per il pilota italiano, ancora peggiore dell'anno precedente, a causa della scarsa competitivit\u00e0 della vettura. L'inizio stagione vide, per\u00f2, Trulli conquistare due settimi posti in Malesia e Bahrain.\nI tre gran premi successivi videro l'italiano costretto a due ritiri e a un quindicesimo posto. Solamente al Gran Premio degli Stati Uniti il pilota della Toyota riusc\u00ec a concludere a punti, con un sesto posto, dopo essere partito ottavo; risultato che Trulli defin\u00ec pari, come importanza, ad una vittoria per il mezzo a disposizione. Due settimane dopo, in Francia, l'italiano replic\u00f2 il risultato in qualifica, ma la sua gara fin\u00ec dopo pochi metri a causa di un incidente con Heikki Kovalainen. A fine gara, Trulli ammise, comunque, il suo errore. La seconda parte di stagione, invece, vide il pilota continuamente fuori dalla zona punti. Solo all'ultima gara, in Brasile, Trulli riusc\u00ec a conquistare un punto, giungendo ottavo. A fine stagione si parl\u00f2 di una sostituzione dell'italiano con Kovalainen per il campionato , ma il tutto si \u00e8 poi rilevato infondato con il passaggio del finlandese alla McLaren.\nPi\u00f9 incoraggiante sembra l'inizio della successiva stagione , anche se il gran premio inaugurale, in Australia, si \u00e8 concluso con un ritiro, seguito per\u00f2 da un quarto posto in Malesia e da una sesta piazza in Bahrein. Nel Gran Premio di Spagna, Trulli \u00e8 stato penalizzato da un errore dei tecnici Toyota, che l'hanno richiamato ai box negli ultimi giri, confondendolo con il compagno di squadra Timo Glock, che aveva danneggiato la vettura; nonostante ci\u00f2, Trulli ha guadagnato il punto dell'ottavo posto, perdendo per\u00f2 due posizioni. Nei due gran premi successivi, l'abruzzese non \u00e8 riuscito a mettersi in evidenza, concludendo in entrambe le occasioni fuori dalla zona punti. Torna a punti in Canada grazie ad un ottimo sesto posto, frutto di un'assai intelligente strategia, partito infatti dalla quattordicesima posizione il pilota francavillese decide di realizzare una sola sosta, al contrario della maggior parte delle autovetture che optano per le due, nello stesso gran premio va per la prima volta a punti anche il compagno Timo Glock, che termina la gara quarto. L'ottimo momento di Jarno continua anche nel Gran Premio di Francia, dove riesce ad arrivare terzo dietro alle due imprendibili Ferrari, e nel Gran Premio di Gran Bretagna dove chiude con un buon settimo posto.\nLa stagione ha un avvio positivo: Trulli conquista infatti il terzo posto nell'inaugurale Gran Premio d'Australia, dopo essere stato retrocesso in fondo alla griglia di partenza per un'irregolarit\u00e0 della sua Toyota. Al termine della gara, l'abruzzese viene penalizzato di 25 secondi per aver superato Lewis Hamilton in regime di safety car, venendo cos\u00ec retrocesso alla 13\u00aa posizione, salvo poi una revisione del giudizio da parte dei commissari FIA e la conseguente restituzione del terzo posto a Trulli. La stagione prosegue in modo positivo al Gran Premio della Malesia: qui Trulli si qualifica secondo in prova e conclude la gara al quarto posto, alle spalle del compagno di squadra Timo Glock. Inoltre, il 25 aprile 2009, al Gran Premio del Bahrain conquista la pole position, dedicandola ai suoi corregionali abruzzesi colpiti dal terremoto; otterr\u00e0 un altro terzo posto dopo la gara. Torner\u00e0 sul podio a Suzuka, nel Gran Premio del Giappone dove, dopo un secondo posto in qualifica, mantiene la posizione ottenendo il secondo posto sul podio.\n2010-2011: Lotus.\nDopo l'abbandono della Toyota, dal Trulli fu ingaggiato dalla neoentrata scuderia Lotus Racing al fianco del finlandese Heikki Kovalainen, ex pilota della McLaren. Come le altre vetture dei team esordienti, la Lotus accusava pesanti distacchi dal resto del gruppo e una certa mancanza di affidabilit\u00e0, che interessava soprattutto cambio e sistema idraulico. Trulli in particolare fu costretto al ritiro per problemi meccanici in ben dieci occasioni (pur venendo classificato in alcuni gran premi per aver completato pi\u00f9 del 90% della distanza di gara), chiudendo la stagione senza far segnare punti per la prima volta in carriera; il miglior risultato in gara fu un tredicesimo posto nel Gran Premio del Giappone.\nIl 17 febbraio 2012 risolve il contratto che lo legava alla sua scuderia (nel frattempo rinominata in Caterham), venendo rimpiazzato dal russo Vitalij Petrov sorretto da munifici sponsor russi e appoggiato anche da Bernie Ecclestone. Trulli lascia cos\u00ec di fatto la Formula 1 dopo 16 anni avendo ottenuto in carriera una sola vittoria (quella del Gran Premio di Monaco 2004 a bordo della Renault) e quattro pole position.\nDopo la Formula 1.\nTerminata l'esperienza in Formula 1, nell'estate 2014 viene annunciata la partecipazione di Jarno Trulli al Campionato di Formula E 2014-2015 competizione dedicata a vetture sportive ad alte prestazioni 100% elettriche. Il pilota abruzzese parteciper\u00e0 alla serie con una scuderia di sua propriet\u00e0, affiancato dalla connazionale Michela Cerruti. Jarno \u00e8 cofondatore dell'omonima scuderia svizzera. Nella scuderia figurano anche Lucio Cavuto, nel ruolo di direttore sportivo del team e Francesco Guarnieri, presidente e amministratore delegato. Nelle prime due gare, il pescarese \u00e8 costretto al ritiro da problemi tecnici mentre nella terza gara riesce a ottenere dei punti giungendo quarto. A Berlino il pilota abruzzese conquista la pole position ma in gara, a causa di un problema alla gestione dell'energia, precipita al 20\u00ba posto.\nDalla stagione 2018 \u00e8 ospite a StudioF1 su TV8 a commentare le gare con i colleghi Ivan Capelli, Giancarlo Fisichella e l'ingegner Giancarlo Bruno."}
{"id": "21914", "revid": "767487", "url": "https://it.wikipedia.org/wiki?curid=21914", "title": "Krist Novoselic", "text": "Biografia.\nKrist Anthony Novoselic \u00e8 nato il 16 maggio 1965 a Compton, California, USA. I suoi genitori Marija e Kristo Novoselic emigrarono negli Stati Uniti da Zara nell'odierna Croazia. Il padre si trasfer\u00ec negli Stati Uniti nel 1963 e un anno pi\u00f9 tardi lo raggiunse anche la moglie. Comprarono una casa a Compton, California e il signor Novoselic inizi\u00f2 a lavorare come conducente di autobotti.\nNel 1967, quando Krist aveva due anni, nacque suo fratello Robert. Nel 1973, alla nascita della sorella Diana, i genitori di Krist decisero di cambiare casa, per spostarsi in una decisamente pi\u00f9 adatta per una famiglia che ormai era cresciuta di numero.\nNel 1979, la sua famiglia si trasferisce ad Aberdeen. La citt\u00e0 era popolata da una numerosa comunit\u00e0 croata ed il padre trov\u00f2 lavoro in uno dei tanti mulini della citt\u00e0. Nel 1980, i suoi genitori lo mandarono a vivere con gli zii a Zara, allora parte della Jugoslavia, per tornare ad Aberdeen nel 1981.\nA quel tempo gli ascolti di Krist spaziano dai Led Zeppelin ai Devo ai Black Sabbath ai Sex Pistols ai Ramones e Aerosmith, nonch\u00e9 al rock jugoslavo degli Azra.\nCon i suoi 2,01\u00a0m di altezza, Novoselic \u00e8 tra i pi\u00f9 alti musicisti viventi.\nNirvana.\nAlla fine del 1985 Krist riceve un demo registrato da Kurt Cobain e da Dale Crover con alcuni pezzi che poi sarebbero finiti in \"Bleach\" e nel cofanetto antologico \"With the Lights Out\".\nAl bassista piacque tanto che decise di unirsi ai due come bassista stabile. A quel punto Kurt e Krist divennero una coppia fissa nella scena musicale di Aberdeen, all'interno di diverse band e coverband.\nUn'interruzione alla loro collaborazione si avr\u00e0 nella primavera del 1986, quando Krist e la sua ragazza, Shelli, si trasferiranno a Phoenix per lavoro. Al suo ritorno per\u00f2 lui e Kurt troveranno un nuovo batterista in pianta stabile: Aaron Burckhard con cui daranno vita al primo embrione di quello che saranno i Nirvana. Tuttavia sul batterista Cobain e Novoselic hanno affermato: \u00absuonavamo con lui solo perch\u00e9 era l'unico stronzo in citt\u00e0 a saper suonare decentemente la batteria\u00bb.\nIl 30 dicembre 1989 si sposa con Shelli, sua fidanzata storica. \nIl dopo Nirvana.\nSweet 75 (1995-1997).\nL'anno seguente la morte di Cobain, Krist si mise alla ricerca di band dove avrebbe potuto continuare a suonare il basso elettrico. Novoselic rifiut\u00f2 l'offerta dell'amico ed ex compagno Dave Grohl, batterista con lui nei Nirvana, il quale aveva appena formato la sua nuova band dal nome Foo Fighters, perch\u00e9 temeva che la gente avrebbe potuto pensare che questo gruppo sarebbe stata una reincarnazione dei Nirvana senza Cobain.\nCos\u00ec Novoselic decise di formare un gruppo, gli Sweet 75, insieme a Yva Las Vegas, una cantante e musicista di origine venezuelane che aveva conosciuto alla sua festa di compleanno, grazie alla moglie, la quale l'aveva ingaggiata per la serata. La band tuttavia si sciolse due anni dopo, nel 1997, dopo aver pubblicato un solo album.\nRegista (1998).\nNel 1998 Novoselic diresse il suo primo film \"L7: The Beauty Process\", uno pseudo-documentario creato con l'utilizzo di un video-concerto nel 1997 in tre citt\u00e0 americane.\nEyes Adrift (1999-2003).\nFonda la band Eyes Adrift con Curt Kirkwood dei Meat Puppets gi\u00e0 con lui nel \"MTV Unplugged in New York\" con i Nirvana e Bud Gaugh dei Sublime. Collabora con Kim Thayil dei Soundgarden e Jello Biafra dei Dead Kennedys in una band estemporanea legata all'iniziativa \"No WTO Combo\", che contestava il Meeting del WTO del 1999.\nFlipper (2006-2008).\nNel mese di novembre 2006, era stato annunciato che Novoselic si sarebbe unito ai Flipper, sostituendo Bruno DeSmartas al basso, per un tour nel Regno Unito e Irlanda. Egli ha partecipato alle sessioni di registrazione del nuovo album in uscita nel 2008. Il 22 settembre 2008, Novoselic annuncia il suo addio alla band in seguito a circostanze non del tutto chiarite. I Flipper sono stati costretti ad annullare il loro tour.\nFoo Fighters (2011).\nNel 2011 ha collaborato con Dave Grohl e i Foo Fighters, componendo e registrando la linea di basso della canzone \"I Should Have Known\" dell'album \"Wasting Light\". La canzone \u00e8 il risultato di una jam session organizzata dal produttore Butch Vig, produttore anche dell'album \"Nevermind\" dei Nirvana, come spiegato nell'intervista rilasciata da Dave Grohl a MTV nel 2011.\nGiants in the Trees (2017-presente).\nNella primavera del 2017 fonda la band Giants in the Trees assieme ai musicisti Jillian Raye, Erik Friend e Ray Prestegard. Il 23 novembre 2017 esce il loro album omonimo.\nStrumenti.\nHa usato un basso Gibson modello Ripper per le registrazioni di \"Nevermind\" e \"In Utero\".\nVita personale.\nCita Paul McCartney, Geezer Butler, John Entwistle e Gene Simmons come suoi bassisti preferiti che hanno influenzato il suo stile.\nSi \u00e8 sposato due volte. La sua prima moglie era Shelli Dilley, che incontr\u00f2 alle scuole superiori. I due, conosciutisi nel 1985, si sposarono nel dicembre del 1989, ma divorziarono alla fine del 1999. Nei primi mesi del 2004, Krist si \u00e8 sposato con l'artista Darbury Ayn Stenderu.\nPolitica.\nKrist Novoselic \u00e8 anche noto per il suo impegno politico, in relazione al quale ad esempio organizz\u00f2 il concerto dei Nirvana contro la violenza sessuale in Bosnia ed Erzegovina. Nel 2004, egli ha deciso di candidarsi a vice-governatore dello Stato di Washington.\nHa sostenuto il Partito Libertariano nel 2006, alle elezioni presidenziali del 2008 ha sostenuto il candidato Barack Obama.\nCinema.\nNel 2009 appare nel film \"Il pap\u00e0 migliore del mondo\" con Robin Williams, interpretando un venditore ambulante di riviste pornografiche."}
{"id": "21915", "revid": "24019", "url": "https://it.wikipedia.org/wiki?curid=21915", "title": "Cronologia dell'informatica", "text": ""}
{"id": "21918", "revid": "1048993", "url": "https://it.wikipedia.org/wiki?curid=21918", "title": "Alberto Rabagliati", "text": "Biografia.\nAlberto Rabagliati nacque a Milano nel quartiere di Porta Venezia, il 27 giugno 1906, da genitori piemontesi: il padre Leandro Valentino Rabagliati e la madre Delfina Besso erano entrambi originari di Casorzo, un comune sulle colline del Monferrato, in provincia di Asti. Suo padre Leandro era un commerciante di vini. Nel 1927 risult\u00f2 vincitore del concorso indetto dalla Fox Film Corporation per la ricerca di un sosia che potesse sostituire Rodolfo Valentino scomparso l'anno precedente. Si trasfer\u00ec quindi da Milano a Hollywood, entrando in un ambiente per lui sconosciuto: \nRimase negli Stati Uniti quattro anni, ma la sua carriera di attore nel cinema americano non decoll\u00f2 mai e si interruppe bruscamente quando il suo produttore Fox lo licenzi\u00f2 in tronco per averlo trovato a letto con la sua amante. Durante la sua permanenza oltreoceano ebbe per\u00f2 la possibilit\u00e0 di familiarizzare con i nuovi generi musicali che stavano prendendo piede in America: il jazz, lo swing, lo scat.\nRientrato in Europa, intraprese la carriera di cantante. Dopo una breve e positiva esperienza con l'orchestra Blue Star di Pippo Barzizza, lavor\u00f2 con l'orchestra cubana Lecuona Cuban Boys, esibendosi con il volto tinto di nero e portando al successo la canzone \"Maria la O\".\nDivo della radio.\nDurante una serata con i Lecuona Cuban Boys, Rabagliati incontr\u00f2 Giovanni D'Anzi, che gli propose di fare un'audizione per l'EIAR. Super\u00f2 il provino, entrando a far parte dei cantanti dell'Orchestra Cetra diretta da Pippo Barzizza. In breve tempo divenne una celebrit\u00e0 della radio italiana, al punto da arrivare ad avere, nel 1941, una trasmissione tutta sua. \nOgni luned\u00ec sera l'EIAR mandava in onda \"Canta Rabagliati\", nel corso della quale trasmissione il cantante riproponeva i suoi pezzi pi\u00f9 famosi, come \"Ma l'amore no\", \"Mattinata fiorentina\", \"Ba ba baciami piccina\", \"Silenzioso slow\", \"Bambina innamorata\", \"Amigos vamos a baillar\", \"Guarda un po\"', \"Ho perduto i tuoi baci\". Divenne cos\u00ec famoso da essere addirittura citato nei testi delle canzoni \"La famiglia canterina\", \"Quando canta Rabagliati\", \"Quando la radio\" (scritta dal maestro Carlo Prato).\nIl pubblico femminile andava in visibilio per lui e lo ricopriva di rose a ogni esibizione. In un'epoca in cui l'esterofilia era bandita, al divo Rabagliati fu concesso di mantenere uno stile americaneggiante e il regime fascista decise di sfruttare la sua popolarit\u00e0, scegliendo una sua canzone, \"C'\u00e8 una casetta piccina (sposi)\", come inno della campagna demografica. Benito Mussolini tuttavia disprezzava la musica di Rabagliati: una volta, vedendo che Claretta Petacci stava ascoltando un suo disco, lo prese e lo spacc\u00f2, urlando: \u00abMi hanno detto che questo Rabagliati \u00e8 stato in America! Ci torni! In Italia possiamo benissimo fare a meno di Rabagliati e di Toscanini!\u00bb\nL'enorme fama raggiunta come cantante fece ripartire la sua carriera di attore. Dal 1940 al 1965 recit\u00f2 in una ventina di film, tra cui \"La contessa scalza\", \"Montecarlo\", \"Il vedovo\", \"Signore &amp; signori\". Nel 1954 venne scelto dalla Disney per doppiare le parti cantate da Kirk Douglas nel film \"Ventimila leghe sotto i mari\".\nRabagliati fu molto attivo anche in teatro fino a met\u00e0 degli anni cinquanta, con la rivista e le commedie musicali di Garinei e Giovannini. La sua ultima apparizione pubblica fu nel 1974 al fianco di Mina e Raffaella Carr\u00e0 nella prima puntata del programma televisivo \"Milleluci\". L'8 marzo, poco tempo dopo la registrazione, Rabagliati mor\u00ec a causa di una trombosi cerebrale. La puntata fu trasmessa postuma il 16 marzo 1974.\n\u00c8 sepolto nel Cimitero Flaminio di Roma, accanto alla madre.\nVita privata.\nRabagliati spos\u00f2 Maria Antonietta Tonnini a Roma nel 1954.\nRicorrenza.\nA Casorzo nel paese di origine dei genitori di Rabagliati si svolge da quasi vent'anni ad agosto la manifestazione benefica \"Non Professional Festival\" organizzata dal comune di Casorzo, dalla proloco del paese e dall'associazione \"Arcobaleno\". I partecipanti sono tutti giovani ballerini e cantanti non professionisti.\nTelevisione.\nCarosello.\nAlberto Rabagliati ha partecipato a due serie di \"sketch\" della rubrica televisiva \"Carosello\": nel 1965 con Pippo Baudo, Gisella Sofio e Maria Teresa Orsini per la carne in scatola Simmental e nel 1967 con Caterina Caselli per il burro Optimus, il latte Stemag e lo Stelat della Polenghi Lombardo."}
{"id": "21919", "revid": "123317761", "url": "https://it.wikipedia.org/wiki?curid=21919", "title": "Cronologia dei sistemi operativi", "text": "Questa voce presenta una lista di sistemi operativi in ordine cronologico, dalla nascita avvenuta nel 1957 ad oggi."}
{"id": "21923", "revid": "486946", "url": "https://it.wikipedia.org/wiki?curid=21923", "title": "NAFTA", "text": ""}
{"id": "21924", "revid": "30610", "url": "https://it.wikipedia.org/wiki?curid=21924", "title": "Nome dei numeri", "text": "Differenti culture hanno differenti sistemi di numerazione tradizionali usati per scrivere e pronunciare i numeri.\nSebbene la maggior parte dei sistemi tradizionali di numerazione si basi sulla base decimale, in diverse regioni sono state sviluppate diverse varianti che includono:\nSistemi a base dodici sono stati raramente usati in modo sistematico. Un esempio di sistema dodecimale si ha nella lingua chepang nel Nepal. Tuttavia la loro influenza pu\u00f2 essere vista in molte culture come nel sistema di unit\u00e0 imperiale, degli Inglesi, basta guardare le unit\u00e0 di misura della sterlina, lo scellino e il pence, la suddivisione delle ore del giorno e i termini come \"dozzina\".\nIn molte lingue asiatiche, la sovrabbondanza di termini legati ai numeri della lingua inglese \u00e8 evitata.\nPer numeri molto grandi (e molto piccoli), i sistemi tradizionali sono stati sostituiti dalla notazione scientifica e dal sistema SI. I sistemi tradizionali vengono utilizzati soprattutto nella vita di tutti i giorni."}
{"id": "21925", "revid": "339392", "url": "https://it.wikipedia.org/wiki?curid=21925", "title": "Michelangelo Merisi", "text": ""}
{"id": "21926", "revid": "287204", "url": "https://it.wikipedia.org/wiki?curid=21926", "title": "Nadir (disambigua)", "text": ""}
{"id": "21941", "revid": "125389286", "url": "https://it.wikipedia.org/wiki?curid=21941", "title": "Papa Clemente I", "text": "La Chiesa cattolica e quelle ortodosse lo venerano come santo. Delle sue opere si conoscono uno scritto autentico, la \"Lettera alla Chiesa di Corinto\", e molti altri di dubbia attribuzione, come la Seconda Lettera di Clemente. \u00c8 considerato il primo papa della storia ad aver rinunciato al suo incarico, ma le fonti storiografiche sono dubbie e imprecise. \u00c8 considerato un Padre della Chiesa.\nBiografia.\nOrigene Adamanzio identificava papa Clemente con l'aiutante di Paolo di Tarso (\"Lettera ai Filippesi\", IV, 3, e 80), cos\u00ec facevano Eusebio, Epifanio, e Girolamo, ma questo Clemente, probabilmente, era un filippese. Secondo un\u2019antica tradizione Clemente venne inviato dallo stesso san Pietro in Sardegna, pi\u00f9 precisamente a Cagliari, per operare la prima evangelizzazione dell\u2019isola. A met\u00e0 del XIX secolo si identificava il Papa col console del 95, Tito Flavio Clemente che fu martirizzato da suo cugino, l'imperatore Domiziano, alla fine del consolato. Ma i testi antichi, tuttavia, affermano che il papa visse fino al regno di Traiano. \u00c8 improbabile anche che fosse un membro della famiglia imperiale. Probabilmente era un liberto o figlio di un liberto della famiglia imperiale, che ne includeva migliaia o decine di migliaia.\nMorte, abdicazione e sepoltura.\nSulla data della morte, diverse fonti sembrano propendere per l'anno 99 o 100, mentre \u00e8 generalmente accettato che il successore Evaristo abbia preso il suo posto come vescovo di Roma nel 97, all'epoca dell'esilio ordinato da Traiano. In tal caso si tratterebbe della prima rinuncia all'ufficio di romano pontefice di un papa, sebbene dovuta a cause di forza maggiore.\nQuestione del martirio.\nDella vita e morte di Clemente non si conosce nulla. Gli Atti, apocrifi in lingua greca, del suo martirio furono stampati nel \"Patres Apostolici\" del 1724, basato sugli studi di Jean-Baptiste Cotelier. Questi, ricchi di narrazioni ampiamente leggendarie, riferiscono di come convert\u00ec Teodora, moglie di Sisinnio, un cortigiano di Nerva e, dopo alcuni presunti \"miracoli\", Sisinnio stesso ed altre 423 persone di un certo rango. Traiano band\u00ec il papa in Crimea dove, secondo la leggenda miracolistica, avrebbe dissetato 2000 persone. Molte persone di quel paese si convertirono ed edificarono 75 chiese.\nTraiano, per tutta risposta, ordin\u00f2 che Clemente fosse gettato in mare con un'ancora di ferro al collo. Dopo questi avvenimenti, ogni anno, il mare recedeva di due miglia, fino a rivelare un sacrario costruito \"miracolosamente\" che conteneva le ossa del martire e permetteva ai fedeli di recarvisi. Questa leggenda non \u00e8 antecedente al IV secolo ed era sicuramente conosciuta da Gregorio di Tours nel VI. Intorno all'868, San Cirillo, che si trovava in Crimea per evangelizzare i popoli slavi, rinvenne in un tumulo (non in una tomba subacquea) delle ossa e un'ancora. Immediatamente si credette che queste fossero le reliquie di Clemente. Trasportate a Roma da Cirillo, furono deposte da papa Adriano II, insieme a quelle di Ignazio di Antiochia, sotto l'altare maggiore della basilica inferiore di San Clemente. La storia di questa traslazione \u00e8 piuttosto verosimile, ma esistono anche altre tradizioni sulla antica venerazione delle reliquie a Cherson (Crimea) e la loro traslazione a Kiev. Clemente venne menzionato per la prima volta come martire da Tirannio Rufino (circa 400).\nPapa Zosimo, in una lettera del 417 ai vescovi africani, riferiva del processo e della parziale assoluzione dell'eretico Celestio svoltisi nella basilica di San Clemente; il papa scelse questa chiesa perch\u00e9 Clemente aveva appreso la fede da Pietro in persona, e aveva dato la vita per lui. Venne annoverato tra i martiri anche dallo scrittore noto come \"Praedestinatus\" (circa 430) e dal Sinodo di Vaison del 442. Critici moderni ritengono possibile che il suo martirio fosse stato suggerito da una confusione con il suo omonimo, il console martirizzato. Comunque, non essendoci tradizioni di una sua sepoltura a Roma, si suppone che sia morto in esilio per cause naturali.\nPontificato.\nSecondo Tertulliano, che scriveva intorno al 199, la Chiesa di Roma sosteneva che Clemente fosse stato ordinato da Pietro e Girolamo affermava che ai suoi tempi la maggior parte dei latini \"era convinta che Clemente fosse l'immediato successore dell'Apostolo\". Epifanio di Salamina riferisce che Clemente fu ordinato da Pietro, gli successe ma lasci\u00f2 la carica a Lino, per poi riprenderla, forse costretto, alla morte di Cleto. Gli antichi documenti, comunque, mostrano grande incertezza nella sua collocazione temporale.\nL'elenco pi\u00f9 antico dei papi fu stilato da Egesippo durante il pontificato di papa Aniceto, l'11\u00b0, solo verso il 160. Questo elenco sembra sia stato usato da Ireneo di Lione (\"Adversus Haereses\", III, 3), da Sesto Giulio Africano autore di una cronologia nel 222, dall'ignoto scrittore del III o IV secolo di un poema in latino contro Marcione, da Ippolito di Roma (che estese questa cronologia fino al 234) e, probabilmente, dall'autore del \"Catalogo Liberiano\" del 354. Quest'ultimo fu preso a riferimento per la stesura del \"Liber Pontificalis\". Eusebio di Cesarea, per la sua cronaca e per la sua storia, si bas\u00f2 sui dati dell'Africano; nella seconda opera, per\u00f2, corresse leggermente le date. La \"Cronaca\" di Girolamo \u00e8 una traduzione di Eusebio, ed \u00e8 l'unico mezzo a disposizione per risalire agli originali greci perduti del grande autore. Di seguito le variazioni di ordine dei primi papi, dopo san Pietro:\nA oggi nessun critico dubita che Cleto, Anacleto e An\u00e8ncleto siano la stessa persona. Anacleto \u00e8 infatti la forma latina di An\u00e8ncleto, mentre Cleto \u00e8 un diminutivo (pi\u00f9 cristiano) di An\u00e8ncleto. Il Lightfoot riteneva che la trasposizione di Clemente nel Catalogo Liberiano fosse un mero errore, simile all'errore \"Anicetus, Pius\" (che in realt\u00e0 era \"Pius Anicetus\") che si trova pi\u00f9 avanti nello stesso elenco. Ma potrebbe essere stata una modifica intenzionale voluta da Ippolito, sulla base della tradizione riportata da Tertulliano. Ireneo affermava che Clemente \"vide gli apostoli benedetti e convers\u00f2 con loro, e aveva ancora nelle orecchie il suono della predicazione degli apostoli e aveva la loro gestualit\u00e0 davanti agli occhi, e non era il solo vivente a cui fosse stato insegnato dagli apostoli\". Similmente Epifanio narrava (da Egesippo) che Clemente era un contemporaneo di Pietro e di Paolo di Tarso. Entrambi attribuivano 12 anni di pontificato sia a Lino che a Cleto.\nSe Ippolito nel \"Poema contro Marcione\" trov\u00f2 Cleto due volte per un errore, l'ascesa di Clemente sembrerebbe essere avvenuta 36 anni dopo la morte degli apostoli, dove si colloca Anacleto (il \"secondo Cleto\"). Ci\u00f2 significherebbe che sarebbe stato quasi impossibile per Clemente essere loro contemporaneo (si arriva all'anno 103 circa e Clemente avrebbe dovuto essere gi\u00e0 molto anziano al momento dell'elezione), per cui Ippolito lo spost\u00f2 a una posizione precedente, quella dov'era il \"primo Cleto\" per conciliare la sua successione con le informazioni secondo cui conobbe gli apostoli. Ancora, affermava Epifanio: \u00abSe ricevette l'ordinazione episcopale da Pietro al tempo degli apostoli, e declin\u00f2 l'ufficio, dato che in una delle sue epistole affermava 'mi ritiro, parto, lasciate che il popolo di Dio sia in pace' (Memorie di Egesippo), o se fu consacrato da Anacleto dopo la sua successione agli apostoli, non lo sappiamo.\u00bb Sembra improbabile che Epifanio faccia questa affermazione solo per citare l'Epistola; probabilmente Epifanio voleva dire che Egesippo riportava che Clemente era stato s\u00ec ordinato vescovo da Pietro ma aveva rifiutato di succedergli, ma ventiquattro anni pi\u00f9 tardi, scelto a succedergli da Anacleto, esercit\u00f2 realmente quell'ufficio per nove anni. Epifanio non era in grado di conciliare questi due fatti; Ippolito, tuttavia, sembra avere rifiutato la seconda tesi. L'ipotesi che Clemente fosse stato consacrato vescovo da Pietro e poi da lui scelto per succedergli nell'ufficio ma avesse rifiutato, per essere di nuovo scelto da Anacleto come successore ventiquattro anni dopo, sembra l'unica soluzione per conciliare questi dati.\nCronologia.\nNon \u00e8 difficile risalire alle date indicate da Egesippo. Epifanio indicava che il martirio degli Apostoli ebbe luogo nel dodicesimo anno del regno di Nerone. L'Africano lo calcol\u00f2 al quattordicesimo anno (aveva attribuito un anno in meno ai regni di Caligola e Claudio), e aggiunse la data imperiale per l'ascesa di ogni papa; ma, avendo calcolato due anni in meno fino ad Aniceto, il suo calcolo non poteva coincidere con gli anni di episcopato forniti da Egesippo. Ebbe anche difficolt\u00e0 analoghe per il suo elenco dei vescovi di Alessandria.\nSe si inizia, come intese Egesippo, con Nerone 12 (vedasi l'ultima colonna della seguente tabella), la somma dei suoi anni ci porta in maniera corretta fino agli ultimi tre Papi. Ma l'Africano part\u00ec con un errore di due anni, e, per trovarsi con la data corretta per Igino, dovette considerare un anno di pontificato in meno a ognuno dei papi precedenti, Sisto e Telesforo. Ma c'\u00e8 una data in contraddizione, Traiano 2 che considera, per Clemente ed Evaristo, sette e dieci anni invece di nove e di otto.\nEvidentemente si sent\u00ec di inserire una data riportata dalla tradizione, ed infatti la data di Traiano 2 \u00e8 la data riportata da Egesippo. Ora, sappiamo che Egesippo parl\u00f2 della conoscenza diretta di Clemente con gli Apostoli e non disse niente su altri papi martiri a eccezione di Telesforo. Non \u00e8 sorprendente, poi, notare che l'Africano aveva, oltre alle lunghezze dell'episcopato, due date fisse riprese da Egesippo, quella della morte di Clemente nel secondo anno del regno di Traiano e quella del martirio di Telesforo nel primo anno del regno di Antonino Pio. Pertanto possiamo supporre che, intorno al 160, si credesse che Clemente fosse morto nel 99.\nScritti.\nA papa Clemente I \u00e8 attribuita la cosiddetta \"Prima lettera di Clemente\", indirizzata alla Chiesa di Corinto e con la quale rispondeva a una richiesta di dirimere una questione originatasi dalla ribellione di alcuni fedeli della Chiesa di Corinto, i quali avevano destituito i loro presbiteri e nominati altri. Clemente esortava i membri della Chiesa corinzia alla concordia, biasimando i personalismi e le ambizioni dei singoli. \u00c8 stato rilevato che questa lettera \u00e8 di grande importanza poich\u00e9, oltre a fornire preziose informazioni sulla vita delle prime comunit\u00e0 cristiane, attesta che gi\u00e0 a quei tempi la Chiesa di Roma godeva di una particolare autorit\u00e0 rispetto alla altre comunit\u00e0 cristiane, dato che Corinto, Chiesa fra le prime fondate, si rivolgeva a quella di Roma per dirimere una questione interna. Tale importanza venne riconosciuta molto presto, tanto che la lettera venne inserita nel \"Codex Alexandrinus\" ed era considerata dalla Chiesa Siriaca fra gli scritti canonici. Tuttavia, non tutti gli studiosi ritengono che sia stata la Chiesa di Corinto a rivolgersi al vescovo di Roma: non essendoci notizie certe in merito, \u00e8 stata anche avanzata l'ipotesi che il vescovo di Roma sia stato informato da alcuni cristiani romani presenti a Corinto e spettatori delle divisioni nella Chiesa locale.\nMolti scritti sono invece stati falsamente attribuiti a papa Clemente I:\nCulto.\nLa Chiesa cattolica celebra la sua memoria liturgica il 23 novembre, giorno della tumulazione a Roma. Le Chiese ortodosse e le Chiese cattoliche orientali di rito bizantino, invece, lo ricordano il 24 novembre.\nIl suo corpo, all'epoca di papa Adriano II, fu traslato a Roma dai Santi Cirillo e Metodio, e sepolto nella Basilica di San Clemente al Laterano, che gi\u00e0 prima era stata edificata sotto il suo nome.\nDal Martirologio Romano:\n\u00c8 patrono della citt\u00e0 di Velletri nella quale sembra abbia portato la fede in Cristo, \u00e8 venerato nella citt\u00e0 di Casamarciano . \u00c8, inoltre, compatrono della Diocesi di Velletri - Segni, insieme a San Bruno vescovo (patrono di Segni). Nella citt\u00e0 di Santa Cruz de Tenerife, in Spagna, si trova la penna di San Clemente, dono del signor Sidotti (Patriarca di Antiochia) alla Chiesa Madre della Concezione. Storicamente \u00e8 stata una delle reliquie pi\u00f9 venerate della citt\u00e0.\nIconografia.\nNell'arte, San Clemente pu\u00f2 essere riconosciuto come un papa con un'\u00e0ncora e un pesce. Talvolta c'\u00e8, in aggiunta, una pietra miliare, chiavi, una fontana che spruzza alle sue preghiere o un libro. \u00c8 anche raffigurato mentre giace in un tempio sul mare.\nLa basilica di San Clemente a Roma.\nLa basilica di San Clemente a Roma sorge nella valle tra l'Esquilino e il Celio, sulla direttrice che unisce il Colosseo al Laterano. Fu ricostruita nei primi anni del XII secolo da papa Pasquale II sulle fondamenta di una chiesa pi\u00f9 antica, edificata sotto Costantino I (morto nel 337) o poco dopo.\nNegli affreschi della basilica sono raffigurati alcuni miracoli attribuiti a Clemente.\nL'abbazia di San Clemente a Casauria.\nLa chiesa fu costruita al limite della valle del Tirino, lungo il feudo longobardo di Casauria (Torre de' Passeri), concesso nell'871 da Ludovico II, salvato da papa Adriano II. In segno di riconoscimento, Ludovico fece costruire il monastero lungo la Via Valeria, presso la vecchia chiesa di San Quirico, punto di radicale importanza per i traffici commerciali tra la Maiella e il mare, lungo il fiume Aterno. La scoperta delle ossa di papa Clemente e la successiva provvisoria conservazione presso il monastero abruzzese fecero assumere all'abbazia il nome di \"San Clemente a Casauria\". La vecchia chiesa romana sopra il Laterano fu costruita nel XII secolo sopra un preesistente edificio, e solo in quel periodo le reliquie del papa santo furono nuovamente traslate.\nPatronati.\nSan Clemente I \u00e8 il patrono dei seguenti comuni:"}
{"id": "21942", "revid": "123867285", "url": "https://it.wikipedia.org/wiki?curid=21942", "title": "Papa Alessandro I", "text": "Biografia.\nIreneo di Lione, alla fine del II secolo, lo indic\u00f2 come il quinto Papa. Il suo pontificato \u00e8 stato variamente datato dagli storici: secondo Eusebio di Cesarea regn\u00f2 dal 108 al 119, mentre il \"Catalogo Liberiano\" afferma che il pontificato di Alessandro sia durato sette anni, due mesi e un giorno, dal 109 al 116; infine il \"Liber pontificalis\" riporta solo l'ultimo anno di pontificato, il 116, ma indica la durata del medesimo in dieci anni, sette mesi e due giorni.\nSecondo una tradizione della Chiesa di Roma, risalente alla fine del V secolo e riportata sul \"Liber Pontificalis\", era romano di nascita e svolse il suo ufficio durante il regno di Traiano (98-117). La stessa tradizione afferma che pat\u00ec il martirio per decapitazione sulla Via Nomentana, a Roma, il 3 maggio.\nGli si attribuisce l'introduzione nel canone del \"Qui Pridie\", le parole commemorative dell'istituzione dell'Eucaristia. Si dice anche che abbia introdotto l'uso di benedire con acqua e sale le case dei cristiani per preservarle dal maligno (\"constituit aquam sparsionis cum sale benedici in habitaculis hominum\", trad: istitu\u00ec l'aspersione di acqua col sale per benedire le abitazioni degli uomini)\nTraiano e Plinio il Giovane.\nDurante il suo pontificato intercorse (circa 112) la nota corrispondenza fra Plinio il Giovane, procuratore in Bitinia, e l'imperatore Traiano a seguito di denunce anonime contro i cristiani:\nTraiano rispondeva che\nSepolcro e culto.\nNel 1855, nel luogo dove un'antica tradizione faceva avvenire il martirio di Alessandro, fu scoperto un cimitero semisotterraneo dei santi martiri Alessandro, Eventolo, e Teodolo. Secondo alcuni archeologi questo Alessandro corrisponderebbe al Papa e quest'area funeraria segnerebbe il luogo del suo martirio. Duchesne, tuttavia, negava l'identit\u00e0 tra il martire ed il papa, affermando che la confusione fra i due personaggi risalirebbe agli inizi del VI secolo, data di compilazione del \"Liber Pontificalis\". Anche Sant'Ireneo di Lione non faceva alcuna menzione di un suo martirio.\nSi dice che le sue reliquie siano state traslate a Frisinga, in Baviera nell'834. La catena con cui secondo la tradizione fu tenuto prigioniero \u00e8 stata invece collocata a Lucca attorno al 1060, nella chiesa di Sant'Alessandro Maggiore dal vescovo di Lucca Anselmo da Baggio, divenuto poi papa col nome di Alessandro II.\nTradizionalmente venerato come santo, \u00e8 riportato alla data del 3 maggio in tutti i vecchi martirologi (Martirologio geronimiano, martirologio di Usuardo e Martirologio romano del Baronio), tuttavia la sua memoria non compare pi\u00f9 nel nuovo Martirologio romano. La sua festa liturgica viene celebrata il 3 maggio a Barrafranca, ad Alessandria del Carretto e a Corfinio dove \u00e8 venerato come santo patrono."}
{"id": "21943", "revid": "599013", "url": "https://it.wikipedia.org/wiki?curid=21943", "title": "Puya", "text": ""}
{"id": "21944", "revid": "656701", "url": "https://it.wikipedia.org/wiki?curid=21944", "title": "51 (numero)", "text": "Cinquantuno (cf. latino \"quinquaginta unus\", greco \"\u03b5\u1f37\u03c2 \u03ba\u03b1\u1f76 \u03c0\u03b5\u03bd\u03c4\u03ae\u03ba\u03bf\u03bd\u03c4\u03b1\") \u00e8 il numero naturale dopo il 50 e prima del 52."}
{"id": "21945", "revid": "124594100", "url": "https://it.wikipedia.org/wiki?curid=21945", "title": "Papa Sisto I", "text": "Biografia.\nEra figlio di un certo Pastor, romano della regione di via Lata. Il suo nome, \"Xystus\", probabilmente di origine greca, \u00e8 stato in seguito erroneamente confuso con \"Sistus\" (che ne ha proseguito la numerazione) in riferimento al fatto che fu il sesto successore di Pietro.\nSecondo il \"Catalogo Liberiano\" dei papi, svolse il suo pontificato sotto l'imperatore Adriano, \u00ab\"a consulatu Nigri et Aproniani usque Vero III et Ambibulo\"\u00bb (\u00abdal consolato di Nigro e Aproniano a quello di Vero III e Ambibulo\u00bb), ovvero dal 117 al 126.\nLo storico Eusebio di Cesarea invece, in due scritti diversi riporta due periodi diversi: nel \"Chronicon\" dice che fu papa dal 114 al 124, mentre nell'\"Historia ecclesiastica\" afferma che regn\u00f2 dal 114 al 128. In ogni caso, tutti gli studiosi concordano sul fatto che regn\u00f2 circa 10 anni.\nSecondo il \"Liber Pontificalis\", durante il suo pontificato eman\u00f2 3 disposizioni:\nAl periodo del suo papato forse, risalgono le prime divergenze tra la Chiesa di Roma e le chiese d'Oriente. Infatti si ha notizia da Ireneo di Lione, che papa Sisto I non impose alla Chiese che celebravano la pasqua secondo il calendario giudaico, cio\u00e8 il giorno 14 del mese di \"Nisan\", di cambiare data seguendo la prassi della Chiesa di Roma.\nA lui furono attribuite due lettere, sulla dottrina della Trinit\u00e0 e sul primato del vescovo di Roma, che sono considerate apocrife.\nAlla sua morte, il suo corpo fu inumato nella Necropoli vaticana.\nIl \"Catalogo Feliciano\" dei Papi e i vari martirologi lo citano come martire, ma poich\u00e9 non vi sono dettagli sul tipo di martirio, n\u00e9 altri documenti, il \"Calendario Universale della Chiesa\" attualmente non lo annovera nell'elenco dei martiri.\nCulto e reliquie.\nLa memoria liturgica di San Sisto I ricorre il 3 aprile.\nDal Martirologio Romano:\nViene venerato come patrono di Alife e di Alatri, nelle diocesi di Alife e di Alatri. Variegate sono le tradizioni locali per cui le reliquie di san Sisto I si trovino in queste due citt\u00e0.\nDal Medioevo, fino a pochi anni or sono, la questione delle reliquie ha diviso le citt\u00e0 di Alife e di Alatri, ognuna delle quali riteneva di detenere per intero il corpo di san Sisto. Recenti studi, condotti sia ad Alife che ad Alatri negli anni ottanta, mostrano che entrambe le citt\u00e0 hanno circa il 50% del corpo del Santo..\nQueste tradizioni locali hanno solide origini medievali\nAlcune altre reliquie sono conservate in San Sisto a via Appia, dove, nella parete sinistra della chiesa, \u00e8 murato, dietro una lapide, un cofanetto che le contiene, insieme a quelle di altri martiri.\nRisulta inoltre che il capo e gran parte del corpo siano conservati a Savona nella cattedrale di Nostra Signora Assunta, in una teca sopra l'altare della cappella in testata alla navata laterale destra. Le reliquie, come riporta una lapide murata nella parete sinistra della cappella, sono state donate sotto il pontificato di papa Paolo V e trasferite a Savona il 12 agosto 1612 in un primo momento nella chiesa di San Giacomo. Da qui furono poi traslate in cattedrale nel 1801 e collocate nella loro posizione attuale nel 1814."}
{"id": "21946", "revid": "2043251", "url": "https://it.wikipedia.org/wiki?curid=21946", "title": "Papa Telesforo", "text": "Biografia.\nSarebbe nato a Terranuova di Calabria attuale Terranova da Sibari, oggi nel territorio della Diocesi di Rossano, ma all'epoca era nell'agro Thurino, e, prima di giungere a Roma, avrebbe vissuto da anacoreta, per un lungo periodo in Palestina ed in Egitto. Forse fu tra gli eremiti del Monte Carmelo, per questo motivo i carmelitani lo annoverano tra i loro santi.\nIl suo pontificato inizi\u00f2 durante il regno di Adriano, e termin\u00f2 durante il regno di Antonino Pio.\nPoich\u00e9 la capitale dell'impero era un luogo che permetteva una ampia diffusione di idee, durante il suo pontificato si trasferirono a Roma molti eretici.\nIn questo periodo la principale dottrina eretica fu la gnosi che Telesforo combatt\u00e9 vigorosamente poich\u00e9 riteneva che potesse indirizzare la religione verso un misticismo lontano dalla realt\u00e0 in quanto per gli gnostici Dio era completamente separato dall'uomo.\nIl principale esponente di questa dottrina fu il filosofo Valentino che proprio in questo periodo si trasfer\u00ec dall'Egitto a Roma riuscendo ad avere anche un gran numero di seguaci nella capitale dell'impero per pi\u00f9 di vent'anni.\nIn base a quanto riportato dal Liber Pontificalis, si devono a Telesforo l'istituzione della \"messa di mezzanotte\", della \"liturgia dell'aurora\" e della \"liturgia della terza ora\" a Natale, della celebrazione della Pasqua di domenica, del digiuno durante la Quaresima, e del canto del \"Gloria in excelsis Deo\", secondo alcuni composto proprio da Telesforo.\nIreneo di Lione, nella sua opera \"Adversus haereses\", affermava che Telesforo sub\u00ec un \"glorioso martirio\". Tale affermazione fu ripresa, in seguito, da Eusebio di Cesarea nella sua \"Historia ecclesiastica\".\nFu sepolto nella Necropoli vaticana, accanto ai suoi predecessori.\nCulto.\nLa Chiesa cattolica celebra la sua memoria liturgica il 2 gennaio o il 5 gennaio nella messa tridentina; le Chiese ortodosse, invece, lo ricordano il 22 febbraio.\nDal Martirologio Romano (ed. 2005):"}
{"id": "21947", "revid": "124784722", "url": "https://it.wikipedia.org/wiki?curid=21947", "title": "Interazione gravitazionale", "text": "L'interazione gravitazionale (o gravitazione o gravit\u00e0 nel linguaggio comune) \u00e8 una delle quattro interazioni fondamentali note in fisica.\nNella fisica classica newtoniana, la gravit\u00e0 \u00e8 interpretata come una forza conservativa di attrazione a distanza agente fra corpi dotati di massa, secondo la legge di gravitazione universale; la sua manifestazione pi\u00f9 evidente nell'esperienza quotidiana \u00e8 la forza peso. \nNella fisica moderna, l'attuale teoria pi\u00f9 completa, la relativit\u00e0 generale, interpreta l'interazione gravitazionale come una conseguenza della curvatura dello spazio-tempo creata dalla presenza di corpi dotati di massa o energia. Una piccola massa a grande velocit\u00e0 o una grande massa in quiete hanno lo stesso effetto di deformazione sulla curvatura dello spazio-tempo circostante. Il campo gravitazionale che ne deriva \u00e8 rappresentato matematicamente da un tensore metrico legato alla curvatura dello spazio-tempo attraverso il tensore di Riemann. In tale contesto, la forza peso diventa una forza apparente, conseguenza della geometria dello spazio-tempo indotta dalla massa terrestre.\nStoria.\nLe prime spiegazioni di una forza agente capace di aggregare i corpi vennero formulate, nella filosofia greca, all'interno di una visione animistica della natura, come nella dottrina di Empedocle, in cui domina l'alternanza di due princ\u00ecpi, Amore e Odio, o in quella di Anassagora, dove prevale l'azione ordinatrice di una Mente suprema (\"Nous\"). \nPlatone riteneva che la materia fosse pervasa da una \"dynamis\", cio\u00e8 un'energia intrinseca, che spinge il simile ad attrarre il simile; concezione ripresa da Aristotele, per il quale tutto l'universo anela alla perfezione del primo motore immobile (Dio). Questo anelito si esprime nel movimento circolare di stelle, Sole, Luna e pianeti, giungendo tuttavia a corrompersi progressivamente fino a diventare rettilineo nella dimensione terrestre sublunare. Soltanto in quest'ambito, dunque, alcuni corpi, quelli che Platone e Aristotele chiamavano \"gravi\", risultano soggetti alla gravit\u00e0: si trattava di composti dei quattro elementi fondamentali (fuoco, aria, acqua, terra), mentre l'etere fluttuava al di sopra di essi. Secondo la teoria aristotelica dei luoghi naturali, tutto ci\u00f2 che \u00e8 terra tende a ritornare l\u00ec dove risiede la terra, ovvero al centro dell'universo; al di sopra vi \u00e8 la sfera dell'acqua che attrae tutto ci\u00f2 che \u00e8 liquido; analogamente si comportano i cerchi dell'aria e del fuoco. \nCome i suoi contemporanei, Aristotele interpretava la fisica dell'universo deducendola dalla fisiologia umana, sostenendo ad esempio che oggetti di peso diverso cadessero a velocit\u00e0 diverse, in analogia all'esperienza dell'uomo che tenti di contrastare il peso di un sasso, adottando cos\u00ec una prospettiva che, seppur contraddetta nel VI secolo d.C. da Giovanni Filopono, continuer\u00e0 ad essere insegnata fino all'epoca di Galileo. Con lo stoicismo lo studio della gravit\u00e0 port\u00f2 a scoprire una relazione tra il moto delle maree e i movimenti del Sole della Luna: l'universo \u00e8 infatti concepito dagli stoici come un unico organismo vivente, animato dal \"pneuma\", forza vitale che tutto pervade, e che si esprime nella reciproca azione di un elemento attivo (\"heghemonik\u00f2n\") e di uno passivo (\"hyp\u00e0rchon\") che ne subisce l'attrazione.\nAnche per la dottrina neoplatonica, ripresa dalla teologia cristiana, il cosmo \u00e8 animato dal \"Logos\" divino, dal quale le stelle e i pianeti risultano attratti: nel Medioevo il loro movimento viene spiegato in particolare con l'azione di intelligenze motrici, ordinate gerarchicamente in un coro di angeli. Si tratta di un universo retto da un principio armonico che si irradia in ogni sua parte, e strutturato perci\u00f2 in maniera concentrica secondo l'insegnamento aristotelico. A fondamento di quest'ordine geometrico \u00e8 posto Dio, il quale lo governa attraverso un atto d'amore: la gravit\u00e0, dunque, come forza d'amore, cos\u00ec descritta ad esempio da Dante nell'ultimo verso della \"Divina Commedia\".\nL'analogia neoplatonica tra Dio e il Sole condurr\u00e0 tuttavia la filosofia rinascimentale a fare di quest'ultimo il centro di attrazione della Terra e dei pianeti. In Keplero, il primo a descrivere in maniera ellittica le loro orbite, permane la concezione animistica e astrologica dell'universo, basata sulla corrispondenza armonica tra i cieli e la terra; egli interpretava la forza immateriale della gravit\u00e0 come una sorta di emanazione magnetica.\nA partire dal Seicento la visione animistica della gravit\u00e0 verr\u00e0 progressivamente sostituita da una puramente meccanicista; Galileo Galilei ne forn\u00ec una descrizione limitata all'aspetto quantitativo, e riprendendo l'antica idea di Filopono teorizz\u00f2 che, facendo cadere due corpi di masse differenti nello stesso momento, entrambi sarebbero arrivati al suolo in contemporanea. \nCartesio neg\u00f2 che la gravit\u00e0 consistesse in una forza intrinseca, spiegandola sulla base di vortici di etere, e riconducendo ogni fenomeno fisico al principio di conservazione del moto, dato dalla massa per la velocit\u00e0 (\"mv\"). Leibniz obietter\u00e0 a Cartesio che la quantit\u00e0 di moto non bastava a definire l'essenza di una forza, e ripristin\u00f2 il concetto vitalistico di energia o \"vis viva\", espressa dal prodotto della massa per la velocit\u00e0 al quadrato (\"e=mv2\"): era questa per lui ad essere conservata in natura.\nUn concetto di forza affine a quello di Cartesio era stato peraltro espresso da Newton, che fece della massa, cio\u00e8 della quantit\u00e0 di materia (data dal volume per la densit\u00e0) il concetto fondamentale della meccanica gravitazionale: quanto pi\u00f9 \u00e8 grande la massa di un corpo, tanto pi\u00f9 potente \u00e8 la sua forza di gravit\u00e0. Newton cap\u00ec che la stessa forza che causa la caduta di una mela sulla Terra mantiene i pianeti in orbita attorno al Sole, e la Luna attorno alla Terra. Egli cos\u00ec riabilitava in parte le concezioni astrologiche di Keplero:\nNel libro \"Philosophiae Naturalis Principia Mathematica\", del 1687, Newton enunci\u00f2 pertanto la legge di gravitazione universale, che dimostr\u00f2 con il \u00abmetodo delle flussioni\u00bb, un procedimento analogo alla derivazione. In seguito Huygens, nel suo \"Horologium oscillatorium\", chiarific\u00f2 la natura delle forze centrifughe che impediscono ai pianeti di cadere sul sole pur essendone attratti.\nRestava aperto tuttavia il problema di spiegare l'azione a distanza tra i corpi celesti, priva di contatto materiale, al quale verr\u00e0 data una soluzione soltanto ai primi del Novecento da parte di Einstein, che sostitu\u00ec l'etere con la tessitura dello spazio-tempo.\nLa gravitazione in fisica classica.\nIn meccanica classica l'interazione gravitazionale \u00e8 generata da un campo vettoriale conservativo e descritta da una forza, detta forza peso, che agisce sugli oggetti dotati di massa.\nLa legge di gravitazione universale.\nLa legge di gravitazione universale afferma che due punti materiali si attraggono con una forza di intensit\u00e0 direttamente proporzionale al prodotto delle masse dei singoli corpi e inversamente proporzionale al quadrato della loro distanza. Questa legge, espressa vettorialmente, diventa:\ndove formula_2 \u00e8 la forza con cui l'oggetto 1 \u00e8 attratto dall'oggetto 2, formula_3 \u00e8 la costante di gravitazione universale, che vale circa formula_4, formula_5 e formula_6 sono le masse dei due corpi, formula_7\n\u00e8 il vettore congiungente i due corpi (supposti puntiformi) e formula_8 \u00e8 il suo modulo; nella seconda espressione della forza (che evidenzia il fatto che il modulo della forza \u00e8 inversamente proporzionale al quadrato della distanza) formula_9 rappresenta il versore che individua la retta congiungente i due punti materiali.\nDefinito il vettore accelerazione di gravit\u00e0:\nla legge di gravitazione universale pu\u00f2 essere espressa come:\nIn prossimit\u00e0 della superficie terrestre il valore di formula_12 \u00e8 convenzionalmente:\nanche espressa in newton su chilogrammo.\nIl campo gravitazionale.\nIl campo gravitazionale \u00e8 un campo di forze conservativo. Il campo generato nel punto formula_14 nello spazio dalla presenza di una massa nel punto formula_15 \u00e8 definito come:\ndove formula_3 \u00e8 la costante di gravitazione universale e formula_18 la massa. \u00c8 quindi possibile esprimere la forza esercitata sul corpo di massa formula_19 come:\nL'unit\u00e0 di misura del campo gravitazionale nel Sistema internazionale \u00e8:\nIl campo gravitazionale \u00e8 descritto dal potenziale gravitazionale, definito come il valore dell'energia gravitazionale rilevato da una massa posta in un punto dello spazio per unit\u00e0 di massa. L'energia gravitazionale della massa \u00e8 il livello di energia che la massa possiede a causa della sua posizione all'interno del campo gravitazionale; pertanto il potenziale gravitazionale della massa \u00e8 il rapporto tra l'energia gravitazionale e il valore della massa stessa, cio\u00e8:\nEssendo il campo gravitazionale conservativo, \u00e8 sempre possibile definire una funzione scalare formula_23 il cui gradiente, cambiato di segno, coincida con il campo:\nCampo gravitazionale in vicinanza della superficie terrestre.\nNel precedente paragrafo si \u00e8 detto che il valore medio dell'accelerazione di gravit\u00e0 nei pressi della superficie terrestre \u00e8 stimato in formula_25. In realt\u00e0 questo valore \u00e8 diverso da quello reale perch\u00e9 non tiene conto di fattori, come la forza centrifuga causata dalla rotazione terrestre e la non perfetta sfericit\u00e0 della terra (la terra ha la forma di un geoide). Il valore convenzionalmente assunto \u00e8 quindi formula_26, deciso nella terza CGPM nel 1901 e corrisponde all'accelerazione subita da un corpo alla latitudine di formula_27.\nPer molte applicazioni fisiche e ingegneristiche \u00e8 quindi utile utilizzare una versione approssimata della forza di gravit\u00e0, valida nei pressi della superficie terrestre:\ndove formula_29 \u00e8 un versore diretto lungo la \"verticale\". In sostanza la forza di gravit\u00e0 \u00e8 approssimata con una forza di modulo costante, indipendente dalla quota del corpo, e come direzione il \"basso\", nel senso comune del termine. Naturalmente anche in questa approssimazione corpi con masse diverse hanno la stessa accelerazione di gravit\u00e0.\nL'energia potenziale gravitazionale formula_30 \u00e8 data da:\ndove formula_32 \u00e8 la quota del corpo rispetto a un riferimento fisso.\nIn questo caso approssimato \u00e8 molto semplice ricavare le leggi del moto, mediante integrazioni successive: per un corpo in caduta libera, chiamando \"z\" l'asse verticale (sempre diretto verso il basso) e proiettando il moto su di esso, valgono le seguenti leggi:\nInoltre, dalla conservazione dell'energia meccanica si ottiene un risultato notevole per corpi in caduta libera inizialmente fermi. Scriviamo l'energia meccanica del sistema a un tempo generico:\ndove formula_37 \u00e8 la velocit\u00e0 del corpo e formula_38 la sua quota. Supponiamo ora che all'istante iniziale formula_39 il corpo si trovi a una quota formula_40 e all'istante finale formula_41 abbia una velocit\u00e0 formula_42 e si trovi a quota formula_43; scriviamo quindi l'energia del sistema ai due istanti:\nDato che l'energia meccanica si conserva possiamo uguagliare le due ultime equazioni e ricavarci il modulo della velocit\u00e0 dopo una caduta di una quota formula_32:\nIl problema generale della gravitazione.\nIl problema generale della gravitazione, cio\u00e8 la determinazione del campo gravitazionale creato da un insieme di masse, si pu\u00f2 esprimere con il teorema di Gauss e il teorema della divergenza.\nEssendo la forza di gravit\u00e0 conservativa, si pu\u00f2 esprimere formula_12 come:\ndove formula_50 \u00e8 proporzionale all'energia potenziale gravitazionale come segue:\nDal teorema di Gauss:\nPer il teorema della divergenza, il primo integrale, cio\u00e8 il flusso della forza gravitazionale, \u00e8 esprimibile come integrale di volume della sua divergenza:\nSostituendo a formula_12 la sua espressione come gradiente:\nche, dovendo valere per ogni volume di integrazione, implica:\nQuest'ultima \u00e8 una equazione differenziale alle derivate parziali del secondo ordine, detta equazione di Poisson, da completare con le opportune condizioni al contorno.\nLa gravitazione nella teoria della relativit\u00e0 generale.\nLa teoria di Newton della gravitazione ha permesso di descrivere con accuratezza la grande maggioranza dei fenomeni gravitazionali nel Sistema Solare.\nTuttavia, da un punto di vista sperimentale essa presenta alcuni punti deboli, successivamente affrontati a partire dalla teoria della relativit\u00e0 generale: \nEinstein svilupp\u00f2 una nuova teoria della gravitazione, denominata relativit\u00e0 generale, pubblicata nel 1915.\nNella teoria di Einstein, la gravit\u00e0 non \u00e8 una forza, come tutte le altre, ma \u00e8 la propriet\u00e0 della materia di deformare lo spazio-tempo. Propriamente, la gravit\u00e0 non \u00e8 un'interazione a distanza fra due masse, ma \u00e8 un \"fenomeno mediato\" da una deformazione dello spazio-tempo. La presenza di massa (pi\u00f9 in generale, di energia e impulso) determina una curvatura della geometria (pi\u00f9 esattamente, della struttura metrica) dello spazio-tempo: poich\u00e9 i corpi che si muovono in \"caduta libera\" seguono nello spazio-tempo traiettorie geodetiche, e queste ultime non sono rettilinee se lo spazio-tempo \u00e8 curvo, ecco che il moto degli altri corpi (indipendentemente dalla loro massa) subisce le accelerazioni che classicamente sono attribuite alla \"forza di gravit\u00e0\".\nI pianeti del Sistema Solare quindi hanno orbite ellittiche non per effetto di una forza di attrazione esercitata direttamente dal Sole, ma perch\u00e9 la massa del Sole incurva lo spazio-tempo. Il campo gravitazionale attorno a una stella \u00e8 rappresentato dalla soluzione di Schwarzschild delle equazioni di Einstein, soluzione che si ottiene semplicemente assumendo le propriet\u00e0 di simmetria sferica nello spazio tridimensionale di indipendenza dal tempo. Le equazioni del moto geodetico nella metrica di Schwarzschild permettono di calcolare l'orbita di un pianeta attorno a una stella: per quasi tutti i pianeti del Sistema Solare, la differenza fra queste orbite e i moti descritti dalle leggi di Keplero (soluzioni delle equazioni di Newton) non \u00e8 osservabile in quanto \u00e8 molto pi\u00f9 piccola degli effetti perturbativi dovuti all'interazione dei pianeti fra loro. L'unica eccezione \u00e8 rappresentata dal moto di Mercurio, in cui la precessione dell'asse dell'orbita che si osserva \u00e8 molto maggiore di quanto previsto dalla gravit\u00e0 newtoniana (anche tenendo conto dell'influenza degli altri pianeti), ed \u00e8 invece in perfetto accordo con la previsione delle equazioni relativistiche. L'osservazione della precessione del perielio di Mercurio \u00e8 quindi una delle evidenze a favore della relativit\u00e0 generale rispetto alla teoria gravitazionale newtoniana.\nUn'ulteriore evidenza osservativa, riscontrata per la prima volta nel corso dell'eclissi solare del 1919, ma definitivamente confermata da osservazioni su scala extragalattica a partire dal 1980) consiste nell'effetto detto lente gravitazionale: l'immagine di un corpo celeste visto dalla Terra appare spostata rispetto alla posizione reale del corpo, talvolta anche sdoppiata, a causa della deflessione che la luce subisce quando rasenta una regione dello spazio con alta densit\u00e0 di massa. Questo conferma il fatto che la gravitazione deforma lo spazio-tempo, e che tale deformazione \u00e8 avvertita anche da particelle prive di massa, i fotoni.\nTeorie alternative.\nSono state sviluppate alcune teorie (ancora non provate sperimentalmente) che hanno lo scopo di descrivere l'interazione gravitazionale nell'ambito della meccanica quantistica. Alcune di queste sono la gravit\u00e0 quantistica a loop e la teoria delle stringhe.\nIl fisico matematico Erik Verlinde propone, rivedendo idee gi\u00e0 in circolazione, che la gravit\u00e0 sia interpretabile come la manifestazione di una forza emergente in senso entropico: citando le sue parole la gravit\u00e0 altro non \u00e8 che un \"\u00abeffetto collaterale della propensione naturale verso il disordine.\u00bb\"\nDerivazione delle leggi della gravitazione dalla meccanica statistica applicata al principio olografico.\nNel 2009, Erik Verlinde formalizz\u00f2 un modello concettuale che descrive la gravit\u00e0 come una forza entropica, che suggerisce che la gravit\u00e0 \u00e8 una conseguenza del comportamento statistico dell'informazione associata alla posizione dei corpi materiali. Questo modello combina l'approccio termodinamico della gravit\u00e0 con il principio olografico, e implica che la gravit\u00e0 non sia una interazione fondamentale, ma un fenomeno che emerge dal comportamento statistico dei gradi di libert\u00e0 microscopici codificati su uno schermo olografico.\nLa legge di gravit\u00e0 pu\u00f2 essere derivata dalla meccanica statistica classica applicata al principio olografico, che afferma che la descrizione di un volume di spazio pu\u00f2 essere rappresentato come formula_57 bit d'informazione binaria, codificata ai confini della regione, una superficie di area formula_58. \nL'informazione \u00e8 distribuita casualmente su tale superficie e ciascun bit immagazzinato in una superficie elementare dell'area.\ndove formula_60 \u00e8 la lunghezza di Planck.\nIl teorema statistico di equipartizione lega la temperatura formula_61 di un sistema (espressa in joule, basandosi sulla costante di Boltzmann) con la sua energia media:\nQuesta energia pu\u00f2 essere identificata con la massa formula_18 per la relazione di equivalenza di massa ed energia:\nLa temperatura effettiva sperimentata da un rivelatore uniformemente accelerato in un campo di vuoto o stato di vuoto \u00e8 data dall'effetto Unruh.\nQuesta temperatura \u00e8:\ndove formula_66 \u00e8 la costante di Planck ridotta e formula_67 \u00e8 l'accelerazione locale, che \u00e8 legata alla forza formula_68 dalla seconda legge di Newton del moto:\nAssumendo ora che lo schermo olografico sia una sfera di raggio formula_8, la sua superficie \u00e8 data da:\nDa questi principi si deriva la legge di gravitazione universale di Newton:\nL'iter \u00e8 reversibile: leggendolo dal basso, dalla legge di gravitazione, risalendo per i principi della termodinamica si ricava l'equazione che descrive il principio olografico."}
{"id": "21948", "revid": "125834042", "url": "https://it.wikipedia.org/wiki?curid=21948", "title": "Papa Igino", "text": "Biografia.\nFilosofo di origini ateniesi, nel suo breve papato istitu\u00ec, secondo il \"Liber Pontificalis\", gli Ordini minori e ordin\u00f2 la gerarchia ecclesiastica, portando ad una pi\u00f9 chiara distinzione degli incarichi tra presbiteri e diaconi e istituendo la figura del suddiacono. Secondo la tradizione si deve a lui l'istituzione della figura del padrino e della madrina nel battesimo.\nStando a Sant'Ireneo di Lione, durante il suo pontificato giunse a Roma lo gnostico Valentino, che si trattenne in citt\u00e0 fino all'elezione di papa Aniceto, ma altre fonti segnalano Valentino a Roma gi\u00e0 al tempo del precedente papa Telesforo. In questo periodo viveva a Roma anche Cerdone, un altro gnostico, che dopo aver confessato i suoi errori e abiurato l'eresia, venne riammesso in seno alla Chiesa, salvo poi esserne nuovamente espulso per esservi ricaduto. Ci \u00e8 ignoto, in questo periodo, quanti casi simili possano essersi ripetuti.\nIl suo pontificato si colloca durante la costruzione del mausoleo di Adriano (Castel Sant'Angelo).\nSecondo un'antica tradizione mor\u00ec durante la persecuzione dell'imperatore Antonino Pio, ma non ci sono prove del suo martirio. Fu sepolto vicino a San Pietro.\nCulto.\nLa sua memoria liturgica ricorre l'11 gennaio.\nDal Martirologio Romano:"}
{"id": "21949", "revid": "125628559", "url": "https://it.wikipedia.org/wiki?curid=21949", "title": "Papa Pio I", "text": "Biografia.\nIl \"Liber Pontificalis\" riporta che Pio era nato ad Aquileia da un certo Rufino, ma si tratta, con molte probabilit\u00e0, di una semplice congettura dell'autore che aveva sentito parlare di Rufino di Aquileia (fine del IV secolo).\nSecondo quanto scritto nel Catalogo Liberiano e confermato dal Canone muratoriano - copia di un originale greco risalente al 170 - Pio sarebbe stato fratello di Hermas, l'autore del Pastore di Erma, l'opera pi\u00f9 diffusa e rilevante fra quelle dei padri apostolici:\nSe le informazioni che l'autore fornisce sulle sue condizioni personali (prima schiavo, poi liberto) fossero storicamente vere, si avrebbero pi\u00f9 notizie sulle origini del papa, suo fratello. \u00c8 molto probabile, per\u00f2, che la storia che Hermas riferisce di se stesso sia da considerarsi un artificio letterario.\nCome giunse in contatto con la nuova religione \u00e8 sconosciuto; forse incontr\u00f2 il Cristianesimo proprio a Roma, dove giunse insieme al fratello.\nPontificato.\nDella sua vita clericale non si sa nulla, salvo che alla morte di papa Igino, dopo tre giorni di digiuno e di preghiere, fu proclamato papa. Secondo il pi\u00f9 antico elenco dei Papi, stilato da Ireneo di Lione, fu il nono successore di Pietro e quindi il decimo Papa della Chiesa cattolica.\nIl suo pontificato fu segnato dalla presenza a Roma di vari eretici che cercavano di propagare le loro dottrine tra i fedeli della capitale. Lo gnostico Valentino, che aveva fatto la sua comparsa quando la Chiesa era ancora retta da papa Igino, e forse anche prima, continuava a fare proseliti ed era ancora attivo lo gnostico Cerdone. In questo periodo giunse a Roma anche Marcione, che fond\u00f2 la sua setta (detta dei Marcioniti).\nPio prosegu\u00ec la lotta contro le eresie iniziata dal suo predecessore, aiutato da san Giustino, uno dei pi\u00f9 grandi predicatori cattolici dell'epoca, che continu\u00f2 la sua opera anche sotto il pontificato del successivo papa Aniceto.\nImportanti furono anche i rapporti con i giudei: Pio I prescrisse che gli appartenenti a sette giudaiche che si fossero convertiti al cristianesimo dovevano essere accolti dalle comunit\u00e0 cristiane e battezzati. Cosa questo implicasse \u00e8 difficile saperlo; .\nPio I stabil\u00ec, inoltre, che la Pasqua dovesse essere celebrata la prima domenica successiva al plenilunio di marzo, per distinguerla dalla Pasqua ebraica, che si celebrava il giorno del plenilunio. Questa data sar\u00e0 in futuro fonte di contrasti tra la chiesa d'occidente e la chiesa d'oriente.\nUna tradizione pi\u00f9 tarda assegna a Pio I il merito della fondazione di due chiese, il \"titulus Pudentis\" (la Basilica di Santa Pudenziana) ed il \"titulus Praxedis\" (la Basilica di Santa Prassede). Sempre secondo questa tradizione, Pio avrebbe esercitato l'ufficio episcopale ed avrebbe fatto erigere un battistero accanto al \"titulus Pudentis\". In realt\u00e0 queste due chiese sorsero nel IV secolo, anche se non \u00e8 impossibile che avessero sostituito case cristiane nelle quali i fedeli di Roma si riunivano in assemblea per il servizio divino prima del regno di Costantino. In ogni caso, la leggenda non pu\u00f2 assurgere a prova di questo fatto. In molti scritti successivi (il \"Liber Pontificalis\") il \"Pastore\" dell'opera di Hermas viene scambiato per l'autore e, dato che un sacerdote romano, Pastore, ebbe un ruolo importante nella fondazione di queste chiese, \u00e8 possibile che lo scrittore della leggenda fu fuorviato da questo particolare, e conseguentemente inser\u00ec papa Pio nel suo resoconto leggendario.\nLe \"Lettere a Giusto\".\nLe due lettere scritte a Giusto, vescovo di Vienna ed attribuite a lui, non sono autentiche.\nMartirio e data della morte.\nSecondo la tradizione venne martirizzato nella citt\u00e0 di Roma; sembra, tuttavia, che non ci siano sufficienti prove per questa affermazione, anche perch\u00e9 nel periodo del suo pontificato sotto il tollerante imperatore Antonino Pio non risultano persecuzioni di cristiani. Alcune infondate tradizioni molto pi\u00f9 tarde azzardano l'ipotesi che, a causa dell'eccessivo rigorismo che lo rendeva particolarmente inviso in certi ambienti, venne assassinato, ma non si riscontra alcun indizio documentario in tal senso.\nL'unico dato cronologico di cui siamo in possesso per stabilire la durata del suo regno \u00e8 l'anno di morte di Policarpo di Smirne, che, con un certo grado di sicurezza, pu\u00f2 essere il 155 o il 156. Nella sua visita a Roma, l'anno precedente alla sua morte, Policarpo trov\u00f2 come vescovo di Roma papa Aniceto, il successore di Pio; di conseguenza, Pio dovrebbe essere morto verso il 154.\nFu sepolto vicino alla Tomba di Pietro.\nCulto.\nLa sua memoria liturgica si celebra l'11 luglio.\nSan Pio I non ebbe culto nell'antichit\u00e0 e perci\u00f2 il suo nome manca negli antichi Martirologi, finch\u00e9 Adone di Vienne lo inser\u00ec per primo nel suo \"Martirologio\" all'11 luglio.\nDal Martirologio Romano (ed. 2005):\n\u00c8 il santo patrono del piccolo centro di Roccaspinalveti (CH) dove si trovano tre statue che lo raffigurano di cui una, a mezzo busto, al suo interno contiene una sua reliquia, co-patrono della Arcidiocesi di Udine e patrono dell'Arcidiocesi di San Juan di Porto Rico."}
{"id": "21951", "revid": "2134786", "url": "https://it.wikipedia.org/wiki?curid=21951", "title": "Sport di squadra", "text": "Si definisce sport di squadra una disciplina sportiva in cui pi\u00f9 atleti gareggiano unitamente per un obiettivo comune, formando una squadra guidata dall'allenatore.\nDefinizione.\nI singoli sport definiscono \u2013 all'interno del regolamento \u2013 i criteri per l'assegnazione dei punti (per esempio i gol nel calcio oppure i canestri nel basket), con la vittoria dell'incontro che va alla squadra capace del maggior numero di realizzazioni. Oltre a cercare di marcare i punti, la squadra tenta di impedire alla formazione avversaria di fare altrettanto. La maggior parte degli sport di squadra sono sport con la palla, prevedendo l'utilizzo di una palla, o altro oggetto simile, che viene colpita con parti del corpo o attrezzi (mazze, bastoni, racchette) e che permette alle squadre di segnare i punti.\nGli esempi pi\u00f9 noti di sport collettivi includono il calcio, la pallacanestro, la pallavolo, l'hockey e il baseball. Non ricadono invece sotto la casistica le discipline che in origine sono individuali, come il canottaggio e le staffette.\nSport di squadra olimpici.\nI seguenti sport assegnano una medaglia ai Giochi olimpici:\nNel corso della storia dei giochi olimpici anche i seguenti sport hanno assegnato una medaglia:"}
{"id": "21952", "revid": "22475", "url": "https://it.wikipedia.org/wiki?curid=21952", "title": "Sistema di numerazione giapponese", "text": "Il sistema di numerazione giapponese \u00e8 la tecnica tradizionale di numerazione usata nella lingua giapponese. La scrittura dei numeri giapponesi \u00e8 interamente basata sui corrispondenti numeri cinesi e i numeri molto grandi seguono la tradizione cinese del raggruppamento per 10.000. Esistono due modalit\u00e0 per la pronuncia dei numeri in lingua giapponese: la prima \u00e8 basata sulla pronuncia sino-giapponese on'yomi (letture dei caratteri in cinese) e l'altra \u00e8 basata sul giapponese kun'yomi.\nModernamente, in Giappone, viene generalmente preferita la numerazione araba a quella tradizionale, tuttavia nel parlato i numeri vengono pronunciati come se si stesse leggendone i kanji: ad esempio 1 000 000 (un milione) viene letto \u767e\u4e07 (hyakuman), \"cento decine di migliaia\".\nNumerazione.\nIn giapponese per i numeri esistono due modalit\u00e0 di scrittura: in cifre indo-arabe (1, 2, 3) o in numeri cinesi (\u4e00,\u4e8c,\u4e09). Le cifre indo-arabe sono pi\u00f9 spesso utilizzate nella scrittura orizzontale, le cifre cinesi sono pi\u00f9 comuni nella scrittura verticale.\nGeneralmente i numeri si scrivono con due simboli diversi: uno derivato dal cinese utilizzato per i numeri cardinali e uno giapponese utilizzato per i numeri ordinali, anche se esistono eccezioni in cui la versione giapponese \u00e8 preferita per entrambi gli usi.\nI numeri intermedi vengono ottenuti combinando i vari kanji. Le decine dal 20 al 90 vengono formate anteponendo i numeri dal 2 al 9 al kanji per \"10\", ad esempio \u4e8c\u5341 \u00e8 20, \u56db\u5341 40 e cos\u00ec via. Lo stesso avviene per gli altri numeri: nel caso delle centinaia, i numeri dall'1 al 9 vengono anteposti al kanji per \"100\": \u4e09\u767e \u00e8 300, \u4e09\u767e\u516d\u5341 360, \u4e03\u767e\u56db\u5341\u4e8c 742. Lo stesso avviene per le migliaia (\u5343), le decine di migliaia (\u4e07) e cos\u00ec via. \u5104 (oku) e \u5146 (ch\u014d) sono piuttosto rari, mentre \u4eac (kei) e \u5793 (gai) non vengono praticamente mai utilizzati.\nNell'espressione delle percentuali, il numero viene letto in giapponese, mentre il \"percento\" viene letto con la pronuncia inglese (\"percent\", pronunciato \"p\u0101sento\" dai giapponesi). Ad esempio 50% viene letto \"goj\u016bp\u0101sento\".\nPer rappresentare un tasso o una rata sono usate queste parole:\nper esempio:\n\u4e00\u5272\u4e94\u5206\u5f15\u304d ichi-wari go-bu biki \"15% di sconto\"\n\u6253\u7387\u4e09\u5272\u516b\u5206\u4e5d\u5398 daritsu san-wari hachi-bu ky\u016b-rin \"media di battuta .389\"\nNell'uso moderno le frazioni decimali sono scritte coi numeri arabi e le cifre vengono lette in successione, con la convenzione occidentale."}
{"id": "21953", "revid": "125476115", "url": "https://it.wikipedia.org/wiki?curid=21953", "title": "Papa Aniceto", "text": "Biografia.\nAniceto (o Anicito) proveniva da Emesa in Siria. Non si sa per quale motivo Aniceto si fosse ritrovato a Roma; sembra, tuttavia, che fosse stato allontanato dalla Chiesa di Antiochia quale eretico mentre si opponeva al movimento gnostico.\nIn quegli anni a Roma era particolarmente ascoltata la predicazione di Marcione e nei primi anni del suo episcopato, Aniceto, appoggiato dalla scuola che aveva fondato san Giustino, concentr\u00f2 i suoi sforzi per opporvisi. Durante il suo episcopato contrast\u00f2 tali movimenti filosofici ergendosi a difensore della fede apostolica. Secondo il \"Liber Pontificalis\", inoltre, Aniceto decret\u00f2 che ai sacerdoti non fosse permesso portare i capelli lunghi, in nome di una moralit\u00e0 degli ecclesiastici che doveva anche essere visibile.\nFu durante il suo episcopato che Policarpo di Smirne, l'ultimo dei discepoli degli apostoli, all'et\u00e0 di 80 anni, decise di recarsi a Roma. La visita di Policarpo fu dovuta alla controversia sulla data in cui celebrare la Pasqua. Policarpo e la sua chiesa di Smirne celebravano la Pasqua nel quattordicesimo giorno del mese di \"Nisan\", come gli ebrei, indipendentemente dal giorno della settimana, mentre secondo la Chiesa Romana bisognava celebrare la Pasqua di domenica. Policarpo ed Aniceto non si accordarono su una data comune, ma si lasciarono in buoni rapporti, evitando quindi un doloroso scisma tra la Chiesa Romana e quella Greca, bench\u00e9 ciascuna adottasse una propria liturgia. Secondo Eusebio di Cesarea: \u00abPolicarpo non poteva persuadere Aniceto, n\u00e9 Aniceto Policarpo. La controversia non fu risolta, ma le relazioni non furono interrotte\u00bb. La questione, per\u00f2, si sarebbe protratta nei secoli successivi.\nLo stesso Eusebio riportava che, durante l'episcopato di Aniceto, anche lo storico cristiano Egesippo visit\u00f2 Roma. Questa visita veniva spesso citata come segno dell'importanza della sede romana gi\u00e0 dagli albori del cristianesimo.\nDopo il 161, sotto l'imperatore Marco Aurelio, prese vigore un nuovo movimento cristiano: il Montanismo. Questa eresia, portando ad una ascesi estrema, faceva tenere ai suoi appartenenti dei comportamenti antisociali che irritavano la componente non cristiana di Roma (che deteneva il potere statale) che non si preoccupava di distinguere tra cristiani \"ortodossi\" e cristiani \"eretici\". A causa di queste esagerazioni moltissimi vescovi furono condannati a morte e le persecuzioni ripresero a ritmi accelerati. Gli stessi san Policarpo e san Giustino patirono il martirio.\nMorte e sepoltura.\nGli storici successivi sostenevano che anche Aniceto avesse patito il martirio, ma la data varia tra il 16, il 17 e il 20 aprile, e nessun dettaglio \u00e8 conosciuto sul tipo di martirio, n\u00e9 se ne hanno conferme documentarie.\nSecondo la tradizione fu il primo vescovo di Roma ad essere sepolto in quelle che poi sarebbero diventate le catacombe di San Callisto.\nNel 1604 il suo corpo fu traslato nella cappella di Palazzo Altemps, dopo che papa Clemente VIII ebbe autorizzato la richiesta di Giovanni Angelo d'Altemps, II duca di Gallese di avere i resti di questo papa nella cappella di famiglia.\nCulto.\nLa sua memoria liturgica si celebra il 20 aprile.\nDal Martirologio Romano (ed. 2004):\nUna tradizione vuole che il padre di Aniceto fosse un certo Giovanni, originario di Vico Morcote, non lontano dal Lago di Lugano, emigrato in Siria in qualit\u00e0 di legionario romano. Una targa posta sulla chiesa parrocchiale di Vico Morcote ricorda la presunta origine del Pontefice: FIGLIO DI QUEST'UMILE VILLAGGIO / MUOVENDO CON L'AQUILE DI ROMA / GIOVANNI LEGIONARIO IN SIRIA / DIEDE DECIMO SUCCESSORE A S. PIETRO / IL FIGLIO PAPA SANT'ANICETO MARTIRE \u2020167."}
{"id": "21956", "revid": "125657778", "url": "https://it.wikipedia.org/wiki?curid=21956", "title": "Associazione italiana per l'informatica ed il calcolo automatico", "text": "L'Associazione italiana per l'informatica ed il calcolo automatico (meglio nota con l'acronimo AICA) \u00e8 la principale organizzazione volta alla promozione e alla diffusione della cultura informatica e digitale in Italia.\nStoria.\nNel 1960 un comitato promotore presieduto dal noto matematico Mauro Picone, ex direttore dell'Istituto nazionale per le applicazioni del calcolo del CNR, e composto da influenti docenti universitari, diram\u00f2 un comunicato nel quale si illustravano i motivi in favore della nascita di un'associazione che raggruppasse gli interessi culturali delle persone coinvolte nei diversi aspetti dell'area scientifica che in quegli anni veniva chiamata \"\"Calcolo automatico\". Un'assemblea costitutiva dell'Associazione venne tenuta il 10 dicembre 1960 a Roma presso il CNR e in tale riunione venne predisposto un progetto di statuto. Il testo del primo statuto viene registrato presso un notaio il 4 febbraio 1961, giorno che pu\u00f2 considerarsi la data di nascita dell'Associazione italiana per il calcolo automatico (nel 1983 l'associazione ha cambiato nome senza cambiare la sua sigla). Nella stessa riunione viene anche nominato un Comitato direttivo provvisorio, presieduto dal prof. Aldo Ghizzetti che avvia le prime attivit\u00e0 dell'AICA, tra le quali la convocazione della prima assemblea generale dei soci.\nQuesta si tiene a Bologna, presso l'Istituto di matematica dell'Universit\u00e0 il 28 maggio 1961. Nel corso di tale riunione viene definito un primo programma di attivit\u00e0 e viene eletto il primo consiglio direttivo. Questo successivamente elegge presidente Aldo Ghizzetti e risulta cos\u00ec composto:\nLa sequenza dei presidenti dell'AICA \u00e8 la seguente:\nDescrizione.\nFinalit\u00e0.\nAICA \u00e8 una associazione senza scopo di lucro che ha come finalit\u00e0 principale lo sviluppo delle conoscenze attinenti alla disciplina informatica in tutti i suoi aspetti scientifici, applicativi, economici e sociali.\nLe principali attivit\u00e0 dell'AICA sono costituite da:\nSezioni.\nSin dall'inizio delle attivit\u00e0 dell'AICA si \u00e8 sentita la necessit\u00e0 di organizzare attivit\u00e0 entro sezioni territoriali.\nLa prima a costituirsi \u00e8 nel 1962 la sezione di Palermo, seguita dalla sezione di Milano nel 1963 e da quella di Torino nel 1967. Successivamente nascono le sezioni di Roma (1974), di Pisa (1977), la sezione Meridionale con attivit\u00e0 a Napoli e Bari (1978), la sezione delle Tre Venezie con sede a Padova (1985), la sezione di Bologna e la sezione Sarda con sede a Cagliari (1991).\nAttualmente sono attive le sezioni di Piemonte, Lombardia, Triveneto, Liguria, Emilia-Romagna, Toscana, Lazio, Campania, Puglia, Calabria, Sicilia, Internazionale.\nCollegamenti con altri organismi.\nL'AICA \u00e8 federata a organismi quali:\nGruppi di lavoro.\nNegli anni settanta e anni ottanta nell'AICA si \u00e8 sentita la necessit\u00e0 di costituire gruppi di lavoro che aggregassero studiosi ed esperti di importanti settori al fine di promuovere in modo organico iniziative di sostegno ai settori stessi.\nNel 1991 erano attivi i seguenti gruppi di lavoro:\nProgetti.\nIl Progetto nazionale per l'informatica, i progetti finanziati dalla UE, la costituzione dei Gruppi GII e il Gruppo di informatica (GRIN) che raccolgono ricercatori universitari, hanno moltiplicato le sedi e le occasioni di interscambio tra gli operatori dei settori che via via presentano le pi\u00f9 interessanti prospettive di crescita. I gruppi di lavoro dell'AICA si sono di conseguenza evoluti nelle iniziative che sono chiamate progetti. Questi, a differenza dei gruppi di lavoro, sono finalizzati a obiettivi precisi, hanno scadenze temporali e un bilancio economico.\nPubblicazioni.\nLe principali pubblicazioni dell'associazione sono \"Mondo digitale\" e \"Bricks\".\n\"Mondo digitale\" \u00e8 una rivista trimestrale edita dall'AICA che si definisce \"Rassegna critica del settore ICT\"\".\nEssa viene inviata gratuitamente ai soci, ma attualmente \u00e8 anche disponibile integralmente in linea, a partire dal Sito dell'Associazione.\nDella rivista sono usciti, a partire dal 2002, 20 numeri. Direttore responsabile \u00e8 Franco Filippazzi e coordinatore del comitato scientifico \u00e8 Giulio Occhini.\n\"Bricks\" \u00e8 una rivista trimestrale rivolta al mondo della scuola sull'uso delle ICT nella didattica, edita da AICA e da SIe-L.\nEventi.\nOlimpiadi italiane di informatica.\nL'AICA \u00e8 stata incaricata dal Ministero dell'istruzione, dell'universit\u00e0 e della ricerca di gestire l'organizzazione delle Olimpiadi italiane di informatica, al fine di stimolare l'interesse dei giovani verso la scienza dell'informazione e le tecnologie informatiche. Queste competizioni vogliono anche selezionare e formare ogni anno una squadra di giovani atleti che rappresenti l'Italia alle Olimpiadi internazionali dell'informatica (IOI), competizioni culturali indette dell' UNESCO fin dal 1989.\nL'Italia ha partecipato alle IOI la prima volta in forma sperimentale nel 2000, e dal 2001 vi partecipa regolarmente.\nNel 2012 l'Italia ha ospitato le Olimpiadi internazionali di informatica.\nCongressi annuali.\nQuasi ogni anno l'associazione organizza un congresso annuale in una diversa citt\u00e0 d'Italia:\nDidamatica.\nDal 1985 l'AICA organizza annualmente il Convegno DIDAMATICA, che si propone di fornire un quadro ampio ed approfondito delle ricerche, degli sviluppi innovativi e delle esperienze in atto nel settore dell\u2019Informatica applicata alla Didattica, nei diversi contesti di apprendimento."}
{"id": "21960", "revid": "125952654", "url": "https://it.wikipedia.org/wiki?curid=21960", "title": "David (Michelangelo)", "text": "Il David \u00e8 una scultura realizzata in marmo (altezza 520\u00a0cm incluso il basamento di 108 cm) da Michelangelo Buonarroti, databile tra il 1501 e l'inizio del 1504 \u00e8 conservata nella Galleria dell'Accademia a Firenze.\nLargamente considerato un capolavoro della scultura mondiale, \u00e8 uno degli emblemi del Rinascimento nonch\u00e9 simbolo di Firenze e dell'Italia all'estero. L'opera, che ritrae l'eroe biblico nel momento in cui si appresta ad affrontare Golia, originariamente fu collocata in Piazza della Signoria, come simbolo della Repubblica fiorentina vigile e vittoriosa contro i nemici.\nDa sempre considerato l'ideale di bellezza maschile nell'arte cos\u00ec come la \"Venere\" di Sandro Botticelli \u00e8 considerata il canone di bellezza femminile, molti ritengono che il \"David\" sia l'oggetto artistico pi\u00f9 bello mai creato dall'uomo.\nStoria.\nIl 16 agosto del 1501 i consoli dell'Arte della Lana e l\u2019Opera del Duomo di Firenze commissionarono a Michelangelo una statua di re David, da collocare in uno dei contrafforti esterni posti nella zona absidale della cattedrale di Santa Maria del Fiore. Si trattava di un'impresa che non aveva precedenti nell'arte rinascimentale e che era gi\u00e0 stata tentata due volte. L'enorme blocco di marmo bianco destinato all'opera era infatti gi\u00e0 stato abbozzato prima da Agostino di Duccio nel 1463-1464 e poi da Antonio Rossellino nel 1476, ma poi era stato abbandonato da entrambi per le caratteristiche non ottimali del pezzo, anche perch\u00e9 era stato sgrossato rozzamente e questo limitava le possibilit\u00e0 di intervento.\nIl problema del marmo.\nIl problema principale dell'abbozzo era la fragilit\u00e0 del marmo, dovuta alla sua scarsa qualit\u00e0, alla presenza di numerose fenditure e fori, detti \"taroli\", e alla tendenza intrinseca, di quella tipologia di marmo, alla cottura, cio\u00e8 alla perdita di coesione dei cristalli. Si riteneva che la forma del blocco fosse un altro ostacolo: troppo alta e stretta, insufficiente per un pieno sviluppo anatomico della figura. Il blocco era friabile specialmente nella zona sotto l'attuale braccio sinistro e si temeva che una volta scolpito non fosse in grado di reggere il peso della figura sulle sole gambe.\nNonostante le fonti tacciano al riguardo, \u00e8 lecito pensare che il blocco dovesse presentare gi\u00e0 alcune forme antropomorfe, per quanto parziali, tanto che i fiorentini erano soliti gi\u00e0 chiamarlo \"il Gigante\".\nLa scolpitura.\nNonostante le difficili premesse, Michelangelo, poco pi\u00f9 che venticinquenne, non si scoraggi\u00f2 e, conscio del prestigio che gli avrebbe garantito un successo, accett\u00f2 la sfida, affrontando il blocco che era definito \"male abbozatum et sculptum\", all'interno dell'Opera (l'attuale cortile del Museo dell'Opera del Duomo).\nL'inizio dei lavori risale al 9 settembre 1501, quando l'artista prov\u00f2 la durezza del blocco sbozzandolo con qualche colpo di scalpello. Si mise effettivamente all'opera il 13. Il 14 ottobre, probabilmente disturbato dagli occhi indiscreti di chi voleva vedere \"il gigante\" in lavorazione, fece costruire un recinto di tavole attorno al suo campo di lavoro.\nIl soggetto sarebbe stato rappresentato nudo, come altre statue religiose dell'artista, e in un'iconografia innovativa, senza la testa di Golia ai piedi (presente come da tradizione nel \"David\" di Donatello e in quello di Verrocchio), quindi prima della micidiale sfida. Michelangelo provvide a stuccare e ricoprire le venature e i taroli della statua con malta di calce restituendo alla superficie la levigatezza tipica delle sue sculture giovanili.\nL'esecuzione dovette essere circondata da un'aura di mistero e da una trepidante attesa nei fiorentini, consci dei successi romani dell'artefice e curiosi di sapere l'esito di una prova cos\u00ec difficoltosa. Lo stretto riserbo venne sciolto solo la vigilia della festa di San Giovanni, patrono cittadino, il 23 giugno 1503, quando venne aperto il recinto e invitata la popolazione ad ammirare il capolavoro ormai in via di completamento.\nIl 26 gennaio 1504 la statua viene definita \"quasi finita\" e si procede a nominare una commissione per deciderne la collocazione.\nA maggio del 1504 la statua fu trasportata nella sua sede definitiva, vi lavor\u00f2 quindi tre anni, creando un'opera leggendaria che conteneva nella sua vicenda tutte le premesse per il mito: l'enorme difficolt\u00e0 tecnica, l'innegabile bellezza del risultato e le numerose vicende che ne hanno segnato la storia.\nLa collocazione.\nEra chiaro che il risultato superava di gran lunga le aspettative e non era pi\u00f9 adatto per i contrafforti del Duomo, ma esigeva una collocazione pi\u00f9 ambiziosa, in piazza dei Priori, il cuore della vita politica cittadina: ci\u00f2 venne proposto dal Gonfaloniere di Giustizia Pier Soderini, evidentemente rifacendosi a un proposito dello stesso Michelangelo, trasferendo il valore simbolico del \"David\" da un contesto religioso a uno civile. Evidentemente le autorit\u00e0 repubblicane avevano immediatamente colto la forte simbologia politica del \"David\": egli incarnava il giusto che, armato solo di una fionda e della fede in Dio, riesce a prevalere sul forte ma iniquo, immagine facilmente accostabile a quella di un buon governo, garante delle libert\u00e0 e del bene comune, protetto dal favore divino. Non si poteva chiedere una migliore \"insegna\" per la Repubblica appena restaurata e per i suoi valori, dopo un periodo di forti turbolenze.\nNella commissione che doveva scegliere il luogo di esposizione dell'opera figuravano, tra gli altri, gli artisti famosi attivi in citt\u00e0: Sandro Botticelli, Filippino Lippi, Leonardo da Vinci, Pietro Perugino, Lorenzo di Credi, Antonio e Giuliano da Sangallo, Simone del Pollaiolo, Andrea della Robbia, Cosimo Rosselli, Davide Ghirlandaio, Francesco Granacci, Piero di Cosimo, Andrea Sansovino. Le ipotesi plausibili erano diverse: Botticelli, isolatamente, preferiva una collocazione nei pressi del Duomo; l'araldo del Comune, sostenuto \"in primis\" da Filippino Lippi, prevedeva una collocazione a lato della porta principale di Palazzo Vecchio, affacciata sulla piazza; altri suggerirono anche al centro del suo cortile; un'altra strada indicava una collocazione sotto la Loggia della Signoria.\nLe ragioni della seconda opzione, proposta da Giuliano da Sangallo, erano essenzialmente conservative, il marmo della statua era debole e \"chotto\", infatti come dal Sangallo ipotizzato, si sarebbe poi rovinato. A questa idea ader\u00ec Leonardo da Vinci, che prese parola per suggerire una collocazione dell'opera a ridosso della parete breve della loggia, incorniciata da una nicchia, \"in modo che non guasti le cerimonie delli ufficiali\". Si trattava di un'ipotesi che relegava la statua in posizione defilata, equivocandone l'essenza fisica e ribaltandone i valori formali. Vi si \u00e8 voluto leggere uno spunto polemico tra i due geni, tra i quali dovevano correre pessimi rapporti. Leonardo infatti scrisse che non apprezzava gli \"eccessi\" anatomici che fanno parte dello stile michelangiolesco e dei suoi seguaci, pur senza mai citare direttamente il rivale: in uno schizzo che fece del \"David\" si vede chiaramente come l'enfasi muscolare, calata nel suo stile morbido e soffuso, appare quanto mai retorica e fuori luogo.\nLa posizione leonardesca rimase minoritaria e alla fine prevalse la posizione di Filippino Lippi, si opt\u00f2 per una collocazione di massimo risalto all'aperto, dominante e autorevole davanti a Palazzo Vecchio, al posto della \"Giuditta\" di Donatello, la statua doveva infatti simboleggiare la forza della nuova repubblica.\nLa sistemazione.\nL'enorme statua venne trasportata, in quattro giorni fino al 18 maggio 1504, con una partecipazione di pi\u00f9 di quaranta uomini, incaricati di trainare e sorvegliare lo scorrimento all'interno di una gabbia lignea, che teneva il marmo prudentemente staccato dal fondo, scorrendo su travi unte di grasso di sego, per evitare vibrazioni che potessero danneggiarlo.\nDurante il tragitto, in una pausa notturna un gruppo di giovani fedeli alla fazione filo-medicea, estromessa dal potere, aggred\u00ec la statua prendendola a sassate, in quanto simbolo riconosciuto del governo repubblicano: il valore simbolico dell'opera era gi\u00e0 estremamente evidente.\nMichelangelo rifin\u00ec la statua sul posto dipingendo in oro il tronco d'albero dietro la gamba destra e aggiungendo delle ghirlande di ottone con foglie in rame dorato che cingevano la testa e la cinghia della fionda.\nLa \"Giuditta\" venne spostata sotto la loggia l'8 giugno. Pochi giorni dopo, l'11, venne affidata l'esecuzione di una base adeguata a Simone del Pollaiolo e Antonio da Sangallo, cos\u00ec che l'8 settembre di quell'anno il \"David\" poteva essere collocato al suo posto, \"fornito e scoperto di tutto\", esposto tuttavia agli agenti atmosferici. Il \"David\" venne rivolto a sud-ovest, in segno di sfida alle popolazioni nemiche pronte ad attaccare Firenze. Accanto a lui doveva essere posta anche un'altra statua, raffigurante \"Ercole\", a simboleggiare la forza sia fisica (Ercole) sia intellettuale (David) dei fiorentini e della Signoria, ma questa seconda statua non fu mai realizzata da Michelangelo e solo in seguito venne scolpita da Baccio Bandinelli.\nAllo scultore vennero pagati 400 fiorini.\nIl mito del \"David\".\nIl successo del \"David\" di Michelangelo fu immediato. L'umanista Pomponio Gaurico nel suo dialogo \"De Sculptura\" del 1504 lo porta come esempio di arte eccelsa, lo stesso fece Benedetto Varchi anni dopo, mentre a testimonianza del mito che la statua incarnava nella cultura umanistica rinascimentale valgono le parole di Giorgio Vasari nelle \"Vite de' pi\u00f9 eccellenti pittori, scultori e architettori\" nell'edizione del 1550 \u00ab[\u2026] e veramente che questa opera ha tolto il grido a tutte le statue moderne et antiche, o greche o latine che elle si fossero [\u2026] perch\u00e9 in essa sono contorni di gambe bellissime et appiccature e sveltezza di fianchi divine; n\u00e9 mai pi\u00f9 s'\u00e8 veduto un posamento s\u00ec dolce n\u00e9 grazia che tal cosa pareggi, n\u00e9 piedi, n\u00e9 mani, n\u00e9 testa che a ogni suo membro di bont\u00e0 d'artificio e di parit\u00e0, n\u00e9 di disegno s'accordi tanto. E certo chi vede questa non dee curarsi di vedere altra opera di scultura fatta nei nostri tempi o ne gli altri da qualsivoglia artefice\u00bb.\nSin dai tempi della sua prima apparizione la statua del \"David\" venne celebrata come l'opera capace di mutare il gusto estetico del suo tempo e di affermarsi quale espressione ideale del Rinascimento, grazie all'applicazione dello studio anatomico al fine di rendere con forme virili possenti e armoniche l'immagine del nudo eroico, la cui forma era la realizzazione fisica, di un complesso insieme di valori filosofici ed estetici. I Fiorentini si immedesimarono con l'aspetto atletico e fiero del giovane eroe, interpretandolo come espressione della forza e della potenza della citt\u00e0 stessa nel momento del suo massimo splendore; per i sostenitori della Repubblica divenne il simbolo della vittoria della democrazia sulla tirannide esercitata in precedenza dalla famiglia Medici.\nDanni e riparazioni.\nNel 1512 una saetta colp\u00ec il basamento, che preoccup\u00f2 per le \"crettature\", cio\u00e8 i segni di cedimento, all'altezza delle caviglie, ma in definitiva non ci furono danni.\nIl 26 aprile del 1527, durante la terza cacciata dei Medici da Firenze, ci furono tumulti in citt\u00e0 e un gruppo di repubblicani, asserragliati in Palazzo Vecchio, per difendersi dagli oppositori lanciarono dalle finestre pietre, tegole e mobili, che andarono a cadere anche sul \"David\", causando gravi danni, quali la frantumazione del braccio sinistro in tre pezzi e la scheggiatura della fionda all'altezza della spalla. Giorgio Vasari e Francesco Salviati, devoti estimatori di Michelangelo, raccolsero i frammenti della statua e li nascosero in casa del padre del Salviati, nel chiasso dei Baroncelli. Con il ritorno del granduca Cosimo I si provvide al restauro. I segni dell'episodio sono ancora visibili.\nNel 1813 il dito medio della mano destra fu ricostruito in seguito a un danneggiamento. Nel 1843 lo scultore Lorenzo Bartolini, direttore delle \"Regie Fabbriche\", incaric\u00f2 Aristodemo Costoli del restauro, che fu eseguito col metodo drastico che allora era comunemente adottato: pulitura a base di acido cloridrico e di ferri taglienti per togliere le croste superficiali. L'intervento nel corso degli anni si rivel\u00f2 nefasto: si registrarono danni irreparabili alla superficie del marmo.\nIl 29 agosto 1846 il fonditore Clemente Papi fece il calco in gesso che serv\u00ec poi come base della futura gettatura in bronzo della copia, che attualmente si trova in piazzale Michelangelo, sulla terrazza che domina Firenze.\nIl trasferimento.\nNel 1872, viste le condizioni precarie di conservazione, fu deciso il ricovero della statua nella Galleria dell'Accademia a Firenze. Per accogliere la grande statua venne incaricato l'architetto Emilio De Fabris di costruire una nuova Tribuna scenograficamente posta al termine della Galleria dei Quadri antichi, con un'illuminazione propria, garantita in alto da un lucernario. Nell'agosto del 1873 la statua venne imbracata in un complesso carro ligneo, il cui modellino \u00e8 visibile nel museo della Casa Buonarroti, e scorse su rotaie per le vie del centro fino all'Accademia, ancora una volta tra imponenti misure di sicurezza, accompagnata dal clamore popolare.\nNel museo rest\u00f2 per\u00f2 chiusa nella sua cassa per nove anni, in attesa del termine dei lavori alla Tribuna. Nel 1875, con le celebrazioni del IV centenario della nascita di Michelangelo si decise di creare una mostra con le riproduzioni in gesso dei suoi capolavori scultorei, e per l'occasione il David venne spacchettato provvisoriamente, entro la tribuna allestita con tendaggi che coprissero la zona al di sopra della trabeazione ancora in fase di edificazione.\nIl 22 luglio 1882 il Museo michelangiolesco venne finalmente inaugurato e la statua rivelata alla fruizione del pubblico.\nIn piazza della Signoria, nel 1910, venne collocata una copia della statua, realizzata dallo scultore Luigi Arrighetti, vincitore di un apposito concorso indetto per la sua realizzazione.\nVicende recenti e il restauro.\nNel 1991 un folle, Piero Cannata, danneggi\u00f2 la statua con un martello. Un fatto simile era accaduto vent'anni prima alla \"Piet\u00e0 vaticana\", che fu pazientemente restaurata. In confronto a quell'atto, per\u00f2, i danni al David furono assai pi\u00f9 limitati: la scheggiatura dell'alluce e delle prime due dita del piede sinistro, che venne subito completato adoperando i frammenti originali e servendosi dei numerosi calchi esistenti per reintegrare la lacuna in maniera identica all'originale.\nUna nuova copia della statua fu offerta da Firenze a Gerusalemme nel 2004 per celebrare il terzo millennio dalla conquista della citt\u00e0 da parte di David. La proposta scaten\u00f2 la protesta di alcuni religiosi ortodossi che consideravano il nudo michelangiolesco non degno di un eroe biblico e anzi troppo vicino a un ideale estetico classicista e dunque pagano; alla fine un compromesso fu raggiunto, optando per una riproduzione della versione di Verrocchio, che \u00e8 vestita. \nIn occasione dell\u2019Expo 2020, ritardato di un anno a causa della pandemia da COVID-19, \u00e8 stata realizzata una fedele riproduzione della statua mediante la stampa in 3D, e la notizia di questo ambizioso progetto ha subito fatto il giro del mondo. Una delle difficolt\u00e0 maggiori \u00e8 stata dettata dalle dimensioni: le stampanti 3D infatti hanno la possibilit\u00e0 di stampare solo oggetti di dimensioni limitate. Essendo in scala 1:1 si \u00e8 deciso quindi di stamparla in 14 parti diverse, che in totale hanno un peso di circa 400Kg. L\u2019opera \u00e8 stata realizzata utilizzando avanzate tecniche di scansione laser, che hanno permesso di riprodurre fedelmente anche i pi\u00f9 piccoli dettagli. L\u2019opera verr\u00e0 esposta a Dubai, da ottobre 2021 a marzo 2022, nel padiglione italiano.\nA partire dal 2003 il monumento \u00e8 stato sottoposto a un accuratissimo lavaggio e restauro a cura del laboratorio di restauro dell'Opificio delle pietre dure di Firenze. Questo lungo lavoro \u00e8 stato realizzato per celebrare il cinquecentenario della realizzazione dell'opera nel 2004. Il contestato metodo di restauro imposto dal comitato scientifico port\u00f2 alle dimissioni della restauratrice incaricata, che rifiut\u00f2 di eseguire restauri con liquidi sull'opera di Michelangelo. Critiche all'intervento di restauro, definito non necessario, sono arrivate anche dagli USA. Al termine dei lavori sono stati esposti accanto al \"David\" opere e installazioni di artisti contemporanei internazionali (fra i quali Jannis Kounellis), con un accostamento originale che ha suscitato clamore e interesse in tutto il mondo.\nLa disputa tra Comune e Stato.\nNel 2008 il Comune di Firenze, guidato dall'allora sindaco Leonardo Domenici, propose un nuovo trasferimento del \"David\" per decongestionare il turismo nel centro cittadino, proponendo come sede alternativa la Stazione Leopolda. La proposta, presa pi\u00f9 che altro come una provocazione, non venne ascoltata, ma fu all'origine di un contenzioso tuttora aperto tra Comune e Stato.\nCon ricerche d'archivio fatte in quell'occasione, salt\u00f2 infatti fuori che nell'atto di donazione di Palazzo Vecchio dallo stato al Comune (1871) era incluso l'Arengario (cio\u00e8 la platea rialzata davanti al palazzo) e tutte le statue presenti, compreso quindi il \"David\". Ci\u00f2 ha indotto l'allora neoeletto sindaco Matteo Renzi a intraprendere una contesa legale con lo Stato rivendicando la propriet\u00e0 della statua, che a oggi frutta circa 8 milioni d'euro all'anno in introiti legati agli ingressi alla Galleria dell'Accademia e al merchandising.\nDal canto suo lo Stato ha risposto, tramite i suoi legali, che la statua non era compresa nella donazione, non essendo elencata negli inventari, poich\u00e9 era gi\u00e0 sottinteso il suo trasferimento all'Accademia, al quale infatti il Comune allora non si oppose.\nDescrizione e stile.\nIl soggetto del \"David\", fortemente radicato nella tradizione figurativa fiorentina, venne rielaborato evitando gli schemi compositivi consolidati, scegliendo di rappresentare il momento di concentrazione prima della battaglia. I muscoli del corpo sono poderosi ma ancora a riposo, tuttavia capaci di trasmettere il senso di una straordinaria potenza fisica. L'espressione accigliata e lo sguardo penetrante rivelano la forte concentrazione mentale, manifestando quindi la potenza intellettuale che va a sommarsi a quella fisica.\nL'eroe biblico \u00e8 rappresentato nel momento in cui si appresta ad affrontare Golia, il gigante filisteo; nella mano destra, infatti, stringe il sasso con il quale sconfigger\u00e0 il nemico da l\u00ec a poco. Lo sguardo fiero e concentrato \u00e8 rivolto al nemico, con le sopracciglia aggrottate, le narici dilatate e una leggera smorfia sulle labbra che forse tradisce un sentimento di disprezzo verso Golia.\nNella realizzazione degli occhi Michelangelo perfezion\u00f2 la tecnica di perforare le pupille affinch\u00e9 potessero evitare la luce e creare un gioco di ombre che rende gli occhi molto pi\u00f9 penetranti. Difficile \u00e8 dire perch\u00e9 Michelangelo rompe con la tradizione che vuole Davide rappresentato con la testa di Golia tagliata oltre che non possente e muscoloso ma adolescelmente minuto (nelle opere di Ghiberti, Donatello e Verrocchio). Di certo ci sono che il masso era fragile e gi\u00e0 sbozzato e quindi forse non permetteva la creazione agile della testa; che il David di Michelangelo doveva rappresentare la neonata Repubblica e si doveva distinguere dal David di Donatello che invece sanciva la consacrazione divina dei Medici tiranni (e non a caso con la nascita della repubblica era stato portato via da Palazzo Medici); che la religiosa conoscenza della sacre scritture in Michelangelo era approfondita e che la scelta di un eroe consapevolmente forte era ratificata dal passo della Bibbia in cui Davide dichiara di aver ucciso orsi e leoni con l'aiuto di Dio e di non aver timore di Golia (Samuele 17:34-37); la tesi \u00e8 che la forza di David non proviene solo dalla fede religiosa in Dio, come altre versioni artistiche dell'eroe, gracile e quasi femmineo, sembrano avallare. In ogni caso Michelangelo non ha lasciato nessuno schizzo o documento n\u00e9 altre opere del periodo che testimonino le motivazioni delle scelte fatte, tra l'altro in autonomia, perch\u00e9 l'incarico non era per una statua di tale \"grandezza\" n\u00e9 per essere posizionata davanti a Palazzo Vecchio.\nPer evitare di porre il peso della statua sulla parte sinistra del blocco, pi\u00f9 debole, Michelangelo appoggia tutto il peso sulla gamba destra, rafforzata da un piccolo tronco che ha una funzione essenzialmente statica, come nella statuaria antica. La posa \u00e8 quella tipica del contrapposto, che, tramandata anche nel medioevo, derivava dal canone di Policleto. Infatti il braccio destro e la gamba sinistra sono rilassate, al contrario delle altre due estremit\u00e0.\nIl corpo atletico, al culmine della forza giovanile, si manifesta tramite un accuratissimo studio dei particolari anatomici, dalla torsione del collo attraversato da una vena, alla struttura dei tendini, dalle venature su mani e piedi, alla tensione muscolare delle gambe, fino alla perfetta muscolatura del torso.\nPer dare maggiore espressivit\u00e0 e risalto Michelangelo ingrandisce leggermente la testa e le mani, nodi cruciali, perfezionati armonicamente con la veduta privilegiata dal basso. Questo effetto \u00e8 adesso meno apprezzabile in seguito al suo trasferimento nel museo dove la statua \u00e8 stata collocata su un piedistallo pi\u00f9 basso di 63 centimetri. In queste variazioni di proporzione si possono leggere anche motivazioni di carattere filosofico: la testa rappresenta la ragione, quindi il mezzo che permette all'uomo di pensare e di distinguersi dalle bestie; le mani sono invece lo strumento di cui la ragione si serve per operare e creare.\nTra i riferimenti a statue precedenti gli storici colsero analogia coi \"Dioscuri di Montecavallo\", con le rappresentazioni di \"Ercole\" su sarcofagi romani o sul pulpito del battistero di Pisa di Nicola Pisano; per quanto riguarda l'opera michelangiolesca, precedenti legati al trattamento della capigliatura e all'espressione concentrata e fiera sono ravvisabili, sebbene in piccolo, nel \"San Procolo\" dell'Arca di san Domenico a Bologna o nel \"San Paolo\" dell'Altare Piccolomini a Siena.\nIl restauro moderno e lo stato di conservazione.\nL'ultimo intervento di restauro \u00e8 del 2003 finanziato da Michael J. Collins Family, Kathe e John Dyson, The Sager Family Foundation, Glynn Cohen Villa Mangiacane Art Foundation e Denise O\u2019Leary and Kent Thiry. Sono state utilizzate nella fase di diagnosi metodi moderni, come la scansione al laser dell'intera superficie, per simulare le zone di maggiore esposizione alla pioggia e agli altri agenti atmosferici e inquinanti. Il \"David\" \u00e8 stato diviso in 68 zone fotografate digitalmente ognuna delle quali \u00e8 stata analizzata secondo quattro tipi di problemi conservativi: difetti del marmo, depositi di materiali in superficie, rotture, residui di lavorazioni precedenti.\nPer quanto riguarda la natura e la qualit\u00e0 del marmo, questo \u00e8 attraversato da una grande quantit\u00e0 di venature e \"tar\u00f2li\", inusuali nei marmi considerati buoni dagli artisti del XVI secolo; inoltre le zone maggiormente esposte alla pioggia (spalle, braccio destro, mano e piede sinistro) mostravano una erosione superficiale maggiore che nelle altre statue simili. Questa erosione \u00e8 attribuibile anche in parte ai danni causati dall'incauto restauro del 1843 del Costoli, effettuato con metodi aggressivi, che arriv\u00f2 a scavare la pelle del marmo in alcuni punti fino a 2 millimetri.\nVennero monitorati anche i \"cretti\", cio\u00e8 le microscopiche crepe, concentrate all'altezza delle caviglie, apparse, secondo le fonti storiche, dopo il fulmine del 1512 e accentuate anche dal fatto che nella collocazione originaria la statua sporgeva di circa 28 centimetri rispetto al baricentro a causa del dissesto del terreno.\nLa statua inoltre mostrava ancora residui del calco in gesso, tracce di encausto steso in funzione protettiva nel 1813, macchie di cera depositata in occasione di cerimonie pubbliche durante i secoli di esposizione, e anche delle macchie brune di ossidi di ferro lasciati durante la costruzione di un gabbiotto protettivo nel 1872.\nAlcuni particolari del \"David\" sono veri e propri rifacimenti di diverse epoche: parte della fionda e della mano destra sono successivi ai danneggiamenti del 1527, il dito medio della mano destra \u00e8 del 1813, il mignolo del piede destro \u00e8 del 1851.\nIl lavoro di ripulitura del \"David\" \u00e8 stato effettuato con tecniche molto semplici. I residui di gesso sono stati asportati con impacchi di acqua distillata su polpa di cellulosa e sepiolite con interposizione di carta giapponese. Le macchie di cera sono state asportate con un tampone imbevuto di un'essenza di petrolio, mentre l'encausto \u00e8 stato eliminato meccanicamente con il bisturi e l'ausilio del microscopio. Con lo stesso sistema sono state tolte le stuccature della ricostruzione del braccio sinistro, sostituito da un impasto di calce e marmi polverizzati.\nOltre alla dovuta pulitura i restauratori hanno cercato di ottenere una maggiore uniformit\u00e0 cromatica e una migliore leggibilit\u00e0 al capolavoro michelangiolesco."}
{"id": "21964", "revid": "394", "url": "https://it.wikipedia.org/wiki?curid=21964", "title": "Michelangelo", "text": ""}
{"id": "21968", "revid": "436907", "url": "https://it.wikipedia.org/wiki?curid=21968", "title": "Tool (gruppo musicale)", "text": "I Tool sono un gruppo musicale alternative/progressive metal statunitense formatosi nel 1990 a Los Angeles, California. Il loro stile coniuga elementi heavy metal e neoprogressive con altri generi affini; questo eclettismo ha permesso al gruppo di guadagnarsi l'attenzione di un pubblico non legato a un genere specifico.\nEmersi nel panorama rock alternativo grazie al primo album (\"Undertow\" del 1993) nel momento in cui questo era dominato dal movimento grunge, si sono imposti sulla scena alternative metal nel 1996, con la pubblicazione del secondo album \"\u00c6nima\". I loro sforzi di unificare sperimentazione musicale, arte visuale ed un messaggio di evoluzione personale nei testi (culminati prima nell'album \"Lateralus\" del 2001 e nel successivo \"10,000 Days\" del 2006) hanno fatto guadagnare al gruppo buoni consensi dalla critica e successo in tutto il mondo. Grazie all'incorporazione di effetti visuali complessi nei loro tour, e alla composizione di pezzi complessi e di lunga durata, spesso contenenti riferimenti a calcoli matematici, dalle liriche controverse e astratte oltre a video non ortodossi, \u00e8 stata loro data l'etichetta di gruppo progressive e art rock.\nQuesta fusione implica anche un rapporto ambiguo con l'industria della musica, talvolta descritto come censura, e uno sforzo continuo per preservare la propria privacy; durante i concerti, Keenan \u00e8 solito pregare gli spettatori di non scattare fotografie con flash, per non rovinare l'atmosfera creata dall'unione tra musica, video ed effetti visivi.\nTuttavia, i Tool hanno ricevuto l'apprezzamento della critica, sostenuto tour mondiali e pubblicato album che pi\u00f9 volte hanno raggiunto la prima posizione in classifica in vari stati, oltre ad aver vinto quattro Grammy Award. Spesso, tra l'uscita di un album e un altro, lasciano passare molti anni, questo per elaborare vari dettagli, quali il design del \"booklet\" degli album, le luci degli show e per lavorare con noti side-project.\nStoria del gruppo.\nGli inizi (1988-1992).\nIl quartetto \u00e8 formato dal cantante e compositore Maynard James Keenan, dal chitarrista Adam Jones, dal bassista Paul D'Amour (prima) e in seguito dal britannico Justin Chancellor e dal batterista Danny Carey.\nIl nome del gruppo proviene dal passato di Maynard James Keenan: era infatti un aspirante marine nell'esercito statunitense e \"tool\" \u00e8 nel gergo militare una persona che tradisce anche i migliori amici per i propri interessi e che segue pedissequamente ogni singola regola che gli viene imposta dall'alto, tema ricorrente nei testi del frontman.\nKeenan negli anni ottanta era stato membro dei Children of the Anachronistic Dynasty (C.A.D.) e dei TexAns, gruppi che non ebbero mai molta fortuna. Dopo aver fatto conoscenza con Adam Jones (che oltre che chitarrista \u00e8 un designer di effetti cinematografici: ha lavorato in \"Jurassic Park\" e \"Terminator 2\") tramite un amico comune nel 1989, Keenan fa ascoltare a Jones un'incisione su nastro di uno dei suoi precedenti progetti musicali, e Jones rimane positivamente impressionato dalla sua voce, tanto che invita Keenan a formare un gruppo insieme. I due iniziano a provare insieme e cercano un bassista ed un batterista per completare la formazione. Danny Carey (ex batterista di Green Jell\u00ff, Pigmy Love Circus e Carole King tra gli altri) che abitava vicino a Keenan, viene presentato a Jones da Tom Morello, un suo ex compagno di scuola nonch\u00e9 ex componente insieme allo stesso Jones degli Electric Sheep. I tre iniziano a provare in casa di Danny Carey, e la formazione viene completata dal bassista Paul D'Amour, presentato a Jones da un suo amico.\nCon questa formazione e solo dopo alcuni concerti, il gruppo viene contattato da alcune case discografiche, e dopo solo tre mesi di vita firmano un contratto con la Zoo Entertainment. Nel marzo del 1992, la Zoo pubblica il primo disco del gruppo, l'EP \"Opiate\", composto da sei brani che ancora non lasciano intuire le sonorit\u00e0 che poi caratterizzeranno i quattro; l'unico spunto si ritrova nella conclusiva title track. Spunto che verr\u00e0 ripreso ed ampliato nell'album di debutto (\"Undertow\") l'anno successivo. Il nome dell'EP deriva dalla celebre frase di Karl Marx: \u00abLa religione \u00e8 l'oppio dei popoli\u00bb. Dal disco, descritto dai componenti del gruppo come \"slam and bang\" heavy metal e come le sei canzoni \"dal suono pi\u00f9 duro\" fino ad allora prodotte, vengono estratti i singoli \"Hush\" e \"Opiate\". Del primo singolo viene prodotto anche un videoclip che mostra il loro dissenso verso il Parents Music Resource Center e la sua battaglia per la censura nella musica. Il video mostra infatti i componenti del gruppo nudi con i genitali coperti da cartelli con su scritto \"Parental Advisory - Explicit Parts\" e con le bocche coperte da nastro adesivo. Successivamente il gruppo parte in tour con la Rollins Band, gli Skitzo, i Fishbone ed i Rage Against the Machine ed ottiene una recensione positiva da Janiss Garza di RIP Magazine nel settembre 1992.\nNel 1992 Maynard James Keenan collabora all'esecuzione in studio del brano \"Know Your Enemy\" dei Rage Against the Machine: lo si pu\u00f2 ascoltare nella parte centrale e pi\u00f9 lenta della canzone.\n\"Undertow\" (1993-1995).\n\"Undertow\", pubblicato in piena esplosione grunge con canzoni gi\u00e0 pronte all'epoca di \"Opiate\", si presenta come un \"soggetto anomalo\" nel panorama del sound statunitense di quegli anni; i suoni non ricordano affatto la furia punk/grunge dei Nirvana, ma neppure il pi\u00f9 classico thrash metal di stampo Metallica. \u00c8 qualcosa che trae ispirazione da storie d'amore perverso o dalle tante discrepanze della societ\u00e0 statunitense, dalla religione ai rapporti sociali. Il gruppo va in tour con il grande circus del Lollapalooza, acquistando ancora pi\u00f9 popolarit\u00e0, passando nel corso del festival stesso dal secondo palco a quello principale grazie al loro manager e cofondatore del festival, Ted Gardner.\nAll'ultima data del festival tenutasi a Los Angeles, il gruppo venne introdotto sul palco dal comico Bill Hicks, amico dei componenti del gruppo nonch\u00e9 ispiratore, come menzionato nelle note di \"Undertow\". In maniera scherzosa Hicks chiese ai 60.000 spettatori presenti al concerto di alzarsi in piedi per aiutarlo a cercare una lente a contatto che gli era caduta.\nLa maggior popolarit\u00e0 del gruppo ottenuta grazie alla partecipazione al Lollapalooza port\u00f2 l'album \"Undertow\" ad essere certificato disco d'oro dalla RIAA nel settembre 1993, e disco di platino nel 1995, nonostante il disco stesso venisse venduto con la copertina censurata nei negozi. Il singolo \"Sober\" divenne una hit nel marzo 1994 e fece guadagnare al gruppo il premio indetto da Billboard come \"Best Video By A New Artist\" per il video di \"Sober\", girato in stop motion. Il gruppo ricevette una cattiva pubblicit\u00e0 per l'uscita del singolo \"Prison Sex\" e il relativo video, diretto e creato dal chitarrista Adam Jones, che afferm\u00f2 di avere realizzato il video sulla base di un'\"interpretazione surrealistica\" del soggetto. Il video ed il testo della canzone alludevano all'abuso su minori, e questo provoc\u00f2 reazioni controverse. Il testo inizia con la frase: \"\u00c8 passato troppo tempo per ricordare cosa \u00e8 successo. Ero giovane ed innocente, so solo che mi ha fatto male, ma adesso respiro e suppongo di essere vivo\". Nonostante alcuni giornalisti del periodo lodarono il video descrivendolo come metaforico, la sezione statunitense dell'emittente Much lo defin\u00ec troppo grafico e offensivo; per tali ragioni anche MTV non lo mand\u00f2 pi\u00f9 in onda dopo poco tempo.\nNel settembre del 1995 il gruppo entra in studio per iniziare le registrazioni del secondo album. In quel periodo avviene l'unico cambiamento nella formazione. Infatti il bassista Paul D'Amour lascia il gruppo in maniera amichevole per seguire altri progetti. Viene rimpiazzato da Justin Chancellor dei Peach, con i quali i Tool avevano gi\u00e0 suonato durante il tour europeo. Chancellor venne scelto a scapito di altri bassisti come Scott Reeder dei Kyuss, Frank Cavanaugh dei Filter, E. Sheperd Stevenson dei Pigmy Love Circus e Marco Fox degli ZAUM.\n\"\u00c6nima\" (1996-2000).\nDopo l'ingresso in formazione di Chancellor, il gruppo continua le registrazioni dell'album \"\u00c6nima\". Il disco viene prodotto da David Bottrill, produttore di alcuni album dei King Crimson, mentre Adam Jones collabora con Cam de Leon per la realizzazione della copertina dell'album, che ottiene anche una nomination ai Grammy. \"\u00c6nima\" viene pubblicato nel 1996. Le atmosfere si dilatano ancora di pi\u00f9, vengono inserite nel tessuto sonoro, gi\u00e0 molto fitto, percussioni, campionamenti, suoni orientaleggianti; tra i pezzi, \"Eulogy\", \"Message to Harry Manback\", un messaggio in italiano lasciato sulla segreteria telefonica di un \"amico\" del cantante, offendendolo, accompagnato sul disco dal pianoforte. \"Hooker With a Penis\" rimanda alle sonorit\u00e0 dure e pure di \"Opiate\", \"Pushit\" e \"\u00c6nema\" sono un continuo mutare di atmosfere, di suoni e della voce di Keenan.\nL'album \u00e8 dedicato al comico Bill Hicks, deceduto due anni e mezzo prima. Tra i riferimenti ad Hicks rintracciabili nel disco si trova l'intro del pezzo finale, \"Third Eye\", che riporta parte di un'esibizione del comico. Inoltre sia la versione lenticolare di \"\u00c6nima\" sia il coro del pezzo \"\u00c6nema\" si riferiscono ad uno sketch di Hicks dal titolo \"Arizona Bay\", dove il comico ipotizza lo sprofondamento della California nell'Oceano Pacifico.\nIl primo singolo estratto dall'album, \"Stinkfist\", ottenne una limitata ed imperfetta programmazione attraverso radio e televisione. Infatti le radio ne facevano ascoltare una versione pi\u00f9 corta, mentre MTV rinomin\u00f2 il video in \"Track #1\" a causa di possibili connotazioni offensive, oltre a modificare artificialmente il testo del brano. In risposta ai reclami dei fan nei riguardi della censura utilizzata nel video, Matt Pinfield, conduttore del programma \"MTV 120 Minutes\" espresse rammarico in diretta, agitando il pugno davanti alla sua faccia mentre presentava il video, spiegando il cambio del titolo.\nIl tour per la promozione del disco inizi\u00f2 nell'ottobre 1996, dopo due sole settimane dalla pubblicazione. Oltre a numerose date negli Stati Uniti ed in Europa, i Tool andarono anche in Australia nel marzo del 1997. Il 1\u00ba aprile di quell'anno segn\u00f2 l'inizio di diversi pesci d'aprile ad opera del gruppo. Kabir Akhtar, webmaster del fansite semi ufficiale del gruppo dal nome \"The Tool Page\", pubblic\u00f2 la notizia che \u00abalmeno tre componenti del gruppo sono in condizioni critiche\u00bb dopo un incidente avvenuto sull'autostrada al tour bus. La notizia venne diffusa anche attraverso la radio ed MTV. Akhtar successivamente pubblic\u00f2 delle scuse sul sito, aggiungendo che \"The Tool Page\" non avrebbe esitato a pubblicare eventuali \"bufale\" in futuro, cosa che puntualmente avvenne negli anni successivi. Il tour continu\u00f2 il giorno successivo come da programma. Al ritorno negli Stati Uniti d'America, i Tool si esibirono al Lollapalooza nel luglio del 1997, questa volta come gruppo principale, e il New York Times scrisse: \u00abI Tool sono ritornati al Lollapalooza in trionfo dopo essere apparsi tra le oscure band del palco secondario del festival del 1993. Adesso i Tool sono la prima attrazione di un festival che combatte per mantenere i suoi propositi\u00bb.\nNonostante il declino di popolarit\u00e0 del rock alternativo di met\u00e0 anni novanta negli Stati Uniti, \"\u00c6nima\" raggiunse un buon successo di vendite. L'album, di influenza progressive, port\u00f2 il gruppo alla testa del genere alternative metal: il brano \"\u00c6nema\" guadagn\u00f2 un Grammy, mentre l'album presenzi\u00f2 in diverse liste di \"Migliori album del 1996\", tra le quali quelle di Kerrang! e Terrorizer.\nUna battaglia legale che inizi\u00f2 lo stesso anno, interfer\u00ec con il lavoro del gruppo sul nuovo album. La Volcano Records (nuovo nome della Zoo Entertainment) inizi\u00f2 un'azione legale contro il gruppo per presunte violazioni del contratto. Secondo la Volcano, i Tool violarono il contratto quando valutarono offerte da altre etichette discografiche. Dopo che i Tool presentarono a loro volta un'azione legale contro la Volcano, accusata di non aver utilizzato l'opzione di rinnovo del contratto, le parti cercarono un accordo stragiudiziale. Alla fine del 1998 i Tool accettarono un nuovo contratto che prevedeva la produzione di tre album. Nel 2000 il gruppo licenzi\u00f2 il manager di lunga data Ted Gardner, che fece causa al gruppo per non aver ricevuto le commissioni per l'accordo fatto con la Volcano.\nDopo aver finito la promozione per il disco, Keenan fonda gli A Perfect Circle, accompagnato dal chitarrista Billy Howerdel, mentre Jones collabora con i Melvins di Buzz Osborne e Carey suona con Jello Biafra dei Dead Kennedys in alcuni progetti paralleli. Negli A Perfect Circle le chitarre sono sempre pesanti, ma si lascia pi\u00f9 spazio alla melodia, alla tastiera e alla voce; la durata dei brani e dei dischi diminuisce sensibilmente.\nNonostante alcune voci diano il gruppo sul punto di separarsi, Chancellor, Jones e Carey lavorano su nuovo materiale in attesa che Keenan si liberi dagli impegni con gli A Perfect Circle. Segue la raccolta \"Salival\", un cofanetto pubblicato sotto forma di CD/VHS o CD/DVD contenente un inedito, tutti i videoclip pubblicati fino a quel momento e vari brani eseguiti dal vivo, tra cui la cover di \"No Quarter\" dei Led Zeppelin e \"You Lied\" dei Peach. Questa pubblicazione pone fine alle voci su un'eventuale separazione. Bench\u00e9 da \"Salival\" non fu estratto alcun singolo, la traccia nascosta \"Maynard's Dick\" (brano originariamente composto nelle sessioni di \"Opiate\") viene trasmessa dalle radio statunitensi con il titolo \"Maynard's Dead\".\nNel 2000 Keenan canta con i Deftones in \"Passenger\", brano musicale che fa parte dell'album \"White Pony\", collaborando anche come coautore del brano.\n\"Lateralus\" (2001-2005).\nNel gennaio 2001 i Tool annunciano un nuovo album, \"Systema Enc\u00e9phale\", la cui lista tracce, composta da dodici brani, contiene brani come \"Riverchrist\", \"Numbereft\", \"Encephatalis\", \"Musick\" e \"Coeliacus\". Le reti di file sharing come Napster vengono inondate da falsi file con il titolo dei pezzi annunciati. In quel periodo i componenti del gruppo avevano un atteggiamento critico verso i network di file sharing, generalmente per l'impatto negativo che questi avevano sugli artisti che legano il loro successo al numero di copie vendute per continuare la carriera. Keenan, in un'intervista a NY Rock nel 2000 disse: \nIl 15 febbraio 2001 il gruppo rivel\u00f2 che il nuovo album si sarebbe intitolato \"Lateralus\" e che sia il titolo \"Systema Enc\u00e9phale\" che la lista tracce annunciati precedentemente erano falsi. \"Lateralus\" e l'annesso tour porta il gruppo un passo avanti verso l'art. rock ed il rock progressivo.\nL'album diventa un successo mondiale, raggiungendo la prima posizione nella classifica U.S. Billboard 200 nella prima settimana di pubblicazione. Il gruppo riceve il suo secondo Grammy Award per la \"Best Metal Performance\" del 2001 grazie al brano \"Schism\".\nNell'album si nota un cambiamento sensibile nelle tematiche del gruppo (escludendo \"Ticks &amp; Leeches\"), i temi lasciano spazio a una certa vena spirituale, rappresentata anche dal booklet del disco, un corpo umano su sfondo trasparente che pagina dopo pagina si spoglia sempre pi\u00f9 delle proprie carni, lasciando intravedere, nell'ultima pagina, la scritta GOD nel cervello dell'uomo. Queste illustrazioni sono opera di Alex Grey, pittore visionario che collabora con i Tool. \u00c8 infatti sempre presente nelle grafiche, nei video, e in tutto quello che riguarda l'immagine grafica dei Tool da questo album in avanti.\nAll'uscita di \"Lateralus\" si \u00e8 parlato di \"svolta elettronica\". Le chitarre si fanno forse meno dure, ma le trame sono pi\u00f9 stratificate. Da citare il trio di canzoni che chiude quasi l'album: \"Disposition\"/\"Reflection\"/\"Triad\", venti minuti che partono con l'arpeggio della prima traccia, continuano con gli undici minuti della seconda (aperti da percussioni e chiusi con un intreccio sonoro psichedelico) e chiusi dal semi-industrial della terza traccia. Nuova la struttura dell'album, in cui spesso degli spunti sonori relativamente brevi fanno da prologo ai pezzi veri propri, che dei primi riprendono e ampliano il tema: cos\u00ec \"Eon Blue Apocalypse\" per \"The Patient\", \"Mantra\" per \"Schism\", \"Parabol\" per \"Parabola\" e \"Disposition\" per \"Reflection\".\nPer il supporto di \"Lateralus\" il gruppo and\u00f2 in tour nel 2001 e nel 2002, con una parentesi di dieci esibizioni con i King Crimson nell'agosto del 2001. MTV descrisse i due gruppi come \u00abI re di una volta e quelli futuri del rock progressivo\u00bb. Keenan comment\u00f2 cos\u00ec il mini-tour: \u00abPer me, stare sul palco con i King Crimson \u00e8 come per Lenny Kravitz suonare con i Led Zeppelin o per Britney Spears stare sul palco con Debbie Gibson.\u00bb\nNonostante la fine del tour nel novembre 2002 fece pensare ad un'altra lunga attesa per il nuovo disco del gruppo, i componenti non rimasero completamente inattivi. Keenan registr\u00f2 ed and\u00f2 in tour con gli A Perfect Circle, gli altri componenti realizzarono un'intervista e registrazioni di nuovo materiale rivolto esclusivamente ai membri del fan club ufficiale. Il primo aprile 2005 sul sito ufficiale del gruppo apparve un annuncio: \u00abMaynard ha trovato Ges\u00f9\u00bb, e aggiungeva che il cantante voleva abbandonare le registrazioni del nuovo album temporaneamente, non escludendo l'abbandono permanente. Kurt Loder di MTV contatt\u00f2 Keenan via email per avere una conferma, che arriv\u00f2. Loder riprov\u00f2 a fare la richiesta e questa volte ottenne come risposta semplicemente \u00abheh heh\u00bb. Quindi, il 7 aprile, sul sito ufficiale compar\u00ec la scritta: \u00abBuone notizie, fan del pesce d'aprile. Le composizioni e le registrazioni dell'album sono di nuovo in corso.\u00bb\nMentre le registrazioni del nuovo disco continuavano venne pubblicata una versione in vinile di \"Lateralus\" e due DVD singoli, mentre il sito ufficiale rinnovava la sua pagina principale con una realizzazione dell'artista Joshua Davis. La versione in vinile di \"Lateralus\" (realizzata in formato picture disc doppio) venne dapprima pubblicata in edizione limitata autografata disponibile solo per i membri del fan club, e successivamente venne resa disponibile a tutti (23 agosto 2005). Il 20 dicembre dello stesso anno vengono pubblicati i due DVD, uno con il singolo \"Schism\" e l'altro con il pezzo \"Parabola\". Nei due DVD \u00e8 presente un remix dei pezzi ad opera di Lustmord oltre ai videoclip con annesso il commento di David Yow per il primo e di Jello Biafra per il secondo.\n\"10,000 Days\" (2006-2009).\nArrivati al traguardo dei quindici anni di carriera i Tool raggiungono quello che Dan Epstein della rivista musicale statunitense \"Revolver\" definisce come \"seguito di culto\". Nel frattempo si susseguono voci sulla pubblicazione del nuovo album, come l'influenza dei gruppi Fant\u00f4mas e Meshuggah, gruppi che hanno fatto loro da spalla durante alcuni tour. Anche in questo caso nascono controversie sul titolo dell'album. Le prime indiscrezioni dicevano che il titolo dovesse essere \"Teleincision\", quasi subito scartato, mentre successivamente venne annunciato sul sito ufficiale che il titolo finale del disco sarebbe stato \"10,000 Days\". Nonostante questo annuncio le speculazioni sul titolo continuarono. Venne infatti affermato che \"10,000 Days\" era un titolo falso, utilizzato solo per confondere i fan fino al giorno della pubblicazione, cosa che invece venne smentita quando una copia sottratta del disco venne diffusa nei network di file sharing una settimana prima della sua pubblicazione ufficiale. Il pezzo iniziale del disco, \"Vicarious\", venne mandato in onda dalle radio statunitensi il 17 aprile 2006, mentre l'album venne pubblicato il 2 maggio, piazzandosi tra i primi posti di diverse classifiche, tra le quali la Billboard 200. Le vendite della prima settimana furono di 564.000 copie negli Stati Uniti, un numero di copie doppio rispetto all'album dei Pearl Jam \"Pearl Jam\", uscito nello stesso giorno.\nIl titolo del disco prende spunto dagli anni di calvario di Judith Marie Garrison, madre di Keenan, morta nel 2003 dopo ventisette anni di paralisi. L'elogio esplicito sembra ricollegare alcuni eventi citati in vecchie canzoni come \"Jimmy\", \"The Patient\", e \"Judith\" degli A Perfect Circle. \"10,000 Days non \u00e8 un album positivo, ma ti lascia guardare attorno con gli stessi occhi su cui prima avevi posto delle lenti lungimiranti, che per\u00f2 non ti hanno portato cos\u00ec lontano come speravi. Andavano tolte per ricominciare a camminare con le proprie gambe.\"\nL'album si rivela, dopo i primi contraddittori e superficiali giudizi, un netto passo avanti nella discografia del gruppo: ogni membro del gruppo amplia in modo ingente il proprio bagaglio tecnico-strumentale. \"10,000 Days\" \u00e8 infatti il disco strumentalmente pi\u00f9 complesso e dalle partiture meno facilmente riproducibili dei Tool. Se \u00e8 vero che manca la continuit\u00e0 di suono di \"Lateralus\", \"10,000 Days\" offre all'ascoltatore nuove sfaccettature mai mostrate precedentemente, rinunciando solo in apparenza alle esplicite rivelazioni esoteriche che nel 2006 sarebbero risultate di certo meno originali rispetto a quanto lo erano nel 1996 e nel 2001. La tourn\u00e9e europea dell'album \u00e8 stata svolta con l'ausilio di spettacoli audio-visivi da teatro oltre a diversi laser.\nDopo la pubblicazione del disco, il tour per la sua promozione inizi\u00f2 il 30 aprile 2006 al Festival di Coachella. Il programma del tour era simile a quello di \"Lateralus\" del 2001, e come gruppi di supporto vennero chiamati gli Isis e i Mastodon.\nDurante una breve pausa del tour nel 2007, dopo le date in Australia e Nuova Zelanda, il batterista Danny Carey venne ferito ad un bicipite dal cane della sua ragazza, rendendo incerto il proseguimento del tour nell'America del Nord. Carey venne sottoposto a intervento chirurgico il 21 febbraio, e molti concerti vennero spostati. Il tour riprese in aprile, ed i Tool si esibirono come gruppo principale al Bonnaroo Music Festival, e durante l'esecuzione di \"Lateralus\" vennero raggiunti sul palco dal chitarrista Tom Morello (Rage Against the Machine e Audioslave).\nNel frattempo, \"Vicarious\" venne nominata ai Grammy nella categoria \"Best Hard Rock Performance\" e \"10,000 Days\" vinse il Grammy come \"Best Recording Package\".\nIn un'intervista del maggio 2007, il bassista Justin Chancellor afferm\u00f2 che il gruppo avrebbe continuato il tour fino ai primi mesi del 2008 per poi prendersi un periodo di pausa. Chancellor giustific\u00f2 questa scelta aggiungendo che il gruppo avrebbe gi\u00e0 pronto nuovo materiale e vorrebbe realizzare sicuramente un nuovo album. Un progetto possibile fino alla pubblicazione di un nuovo album \u00e8 la realizzazione di un film sul gruppo, possibilit\u00e0 presa in considerazione da molto tempo. Le idee variano dal realizzare \"una storia narrata veste surreale con molti soldi e il maggior numero di effetti speciali possibili\" fino ad \"un po' di tutto, o qualcosa del gruppo dal vivo\". E bench\u00e9 Carey abbia affermato che il necessario know-how \u00e8 a portata di mano grazie alle molte relazioni che il gruppo ha con artisti che lavorano nel mondo del cinema, Jones ha in qualche modo chiuso la questione affermando che \"al momento se ne sta solo parlando\".\nIl video musicale per \"Vicarious\" \u00e8 stato pubblicato in DVD il 18 dicembre 2007.\nI Tool hanno suonato al Lollapalooza Festival, che si \u00e8 svolto tra il 7 e il 9 agosto 2009 nella citt\u00e0 di Chicago.\n\"Fear Inoculum\" (2014-presente).\nIl 6 marzo 2014 il chitarrista Adam Jones ha dichiarato su CraveOnline che il nuovo album dei Tool \u00e8 \u00abpronto al 100%\u00bb e uscir\u00e0 a fine anno, rivelando il giorno seguente che non \u00e8 vero e di aver voluto fare uno scherzo ai fan. Il 15 luglio dello stesso anno Jones e Danny Carey hanno attribuito i ritardi alla lavorazione del quinto album a responsabilit\u00e0 familiari e a una causa legale in corso; Carey ha comunque rivelato che un brano del disco era \u00abpraticamente completato\u00bb.\nNel marzo 2015 Jones ha rivelato che la causa si \u00e8 risolta a favore dei Tool e che la formazione avrebbe ripreso a concentrarsi sulla registrazione dell'album, con la speranza di completarlo verso la fine dell'anno ma sottolineando che il gruppo non avrebbe accelerato il lavoro per rispettare una scadenza arbitraria.\nNel gennaio 2019 il frontman Maynard James Keenan ha confermato l'imminente uscita del quinto album in studio, avendo provveduto a completare le proprie parti vocali. Il 29 luglio i Tool hanno annunciato il quinto album, intitolato \"Fear Inoculum\" e previsto per il 30 agosto dello stesso anno. Per anticipare l'uscita \u00e8 stato reso disponibile per l'ascolto il singolo omonimo.\nTributi.\nIl Vitamin String Quartet ha creato diversi album tributo ai Tool, il primo dei quali si intitola \"Third Eye Open: The String Quartet Tribute to Tool\" (2001). Le canzoni dei Tool sono arrangiate per essere eseguite da una sezione di strumenti ad arco con almeno tre musicisti. Oltre al gi\u00e0 citato \"Third Eye Open: The String Quartet Tribute to Tool\" il The String Quartet Tribute ha pubblicato anche \"Metamorphic: The String Tribute to Tool Volume 2\" nel 2003, eseguito da due gruppi di musicisti, inclusi quelli di \"Third Eye Open\". Gli altri album dello String Quartet sono: \"Finding Beauty in the Dissonance: A Piano Tribute to Tool\", \"Chamber Made: The Baroque Tribute to Tool\", \"Anatomica: The String Quartet Tribute to Tool\" e \"The String Quartet Tribute to Tool's \u00c6nima\".\nAltri tributi ai Tool includono \"A Gothic Acoustic Tribute to Tool\", \"Tribute to Tool\" eseguito da diversi artisti rock e \"Rockabye Baby: Lullaby Renditions of Tool\"."}
{"id": "21969", "revid": "125235348", "url": "https://it.wikipedia.org/wiki?curid=21969", "title": "Rancid", "text": "I Rancid sono un gruppo punk rock statunitense, formatosi a Berkeley, California, nel 1991.\nNati inizialmente come pura street punk band, nel corso degli anni hanno spaziato mescolando sottogeneri diversi come ska punk, hardcore punk, pop punk e reggae. Assieme ad altre band come Green Day, blink-182 e Offspring sono annoverati tra i gruppi punk pi\u00f9 influenti e di maggior successo degli anni novanta.\nLa formazione storica della band \u00e8 costituita da: Tim Armstrong, voce, chitarra, compositore e cofondatore del gruppo, Lars Frederiksen, voce, chitarre e compositore, Matt Freeman, basso, voce d'accompagnamento, chitarra folk e cofondatore del gruppo assieme a Tim Armstrong, e Brett Reed, batteria, sostituito nel 2006 da Branden Steineckert.\nStoria.\nGli inizi.\nMatt Freeman e Tim Armstrong (che, diversamente da quello che alcuni credono, non \u00e8 parente del cantante e chitarrista dei Green Day Billie Joe Armstrong), amici dal tempo delle scuole elementari che frequentavano entrambi, nella cittadina di Albany, California, iniziano a suonare insieme ai tempi del liceo, formando nel 1987 un gruppo ska punk che diverr\u00e0 ben presto seminale nella scena californiana, gli Operation Ivy. La band era formata da Jesse Michaels alla voce, Tim Armstrong (con lo pseudonimo di \"Lint\") alla chitarra, Matt Freeman (con lo pseudonimo di \"Matt McCall\") al basso e Dave Mello alla batteria.\nGli Operation pubblicano l'album di esordio nell'88, ma \u00e8 il loro secondo lavoro, \"Energy\", che li conduce a fama e notoriet\u00e0. Successivamente a questa pubblicazione, la pressione delle case discografiche \"major\" aveva cominciato a farsi sentire: in seguito alle pressioni della EMI Records per firmare un contratto da due album, la band decide di sciogliersi, in quanto l'intento (almeno di allora) degli O. Ivy era quello di rimanere una band locale indipendente.\nLa nascita.\nDopo la rottura della band nel 1989, Lint e Matt Freeman passano un periodo di crisi, culminato addirittura nel ricovero di Tim a causa di un'intossicazione acuta da alcol; superato il duro periodo Matt torna da Tim per domandargli di ricominciare a suonare insieme. Si arriva cos\u00ec alla fondazione nel 1991 di un nuovo gruppo punk: i Rancid.\nCon Matt al basso e Tim alla voce e chitarra, si aggiunge dopo poco il batterista, nonch\u00e9 amico di Armstrong, Brett Reed. Dopo appena due mesi assieme pubblicano, nel 1992, il primo EP da cinque pezzi per un'etichetta discografica di Berkeley, la Lookout! Records, label che aveva gi\u00e0 sotto contratto gli Operation Ivy.\nL'EP cattura l'attenzione di Brett Gurewitz e della sua etichetta Epitaph Records rifondata qualche anno prima e che gi\u00e0 pubblicava i lavori dei NOFX e di altre band, che ben presto metter\u00e0 sotto contratto la band garantendogli ottime condizioni economiche e totale libert\u00e0 creativa. Con la Epitaph esce nel 1993 l'album omonimo \"Rancid\". L'album, puntato unicamente verso un grezzo street punk, non ottiene un successo clamoroso nonostante che del singolo \"Hyena\" venga anche girato un video; dopo la pubblicazione del disco, per un breve periodo partecipa come secondo chitarrista Billie Joe Armstrong dei Green Day; tuttavia Billie Joe rinuncia dopo pochi live e perci\u00f2 per il secondo album la band si mette alla ricerca di un soggetto che possa fare al caso loro; trovato poi in Lars Frederiksen (nativo della vicina Campbell, per un periodo membro dei britannici U.K. Subs). Frederiksen con la sua band, gli Slip, aveva suonato insieme ai Rancid ed infatti gi\u00e0 nel 1992 aveva ricevuto un'offerta da parte di Armstrong e compagni che aveva declinato per dedicarsi al suo progetto, salvo poi accettare l'anno successivo dopo lo scioglimento del gruppo.\nNel 1994, con Lars e Tim alle voci e chitarra, pubblicano il loro secondo lavoro ancora per la Epitaph, \"Let's Go\", ed il video di \"Salvation\", singolo trainante, entra nella playlist di MTV. Questo pezzo assieme ad altri come \"Nihilism\" e \"Radio\" verr\u00e0 annoverato tra i brani cult della band e colonna sonora del punk anni novanta. I fan amanti dei suoni pi\u00f9 grezzi e duri hanno considerato \"Let's Go\" il migliore lavoro della band; si tratta ovviamente di un parere soggettivo a seconda del sottogenere favorito dai fan, perch\u00e9 come gi\u00e0 detto, nella loro storia i Rancid cambiarono pi\u00f9 volte volto musicale. L'album vende comunque molto bene divenendo velocemente disco d'oro attirando le attenzioni delle major, tra cui anche l'etichetta Maverick Records di Madonna sulla band, che per\u00f2 rimane fedele alla Epitaph. Il 6 agosto del 1996 poi, Tim e Lars si esibiscono all'ultimo show dei Ramones, suonando entrambi la chitarra per la canzone \"53rd &amp; 3rd\" insieme alla band.\nLars canta anche la parte originariamente cantata da Dee Dee Ramone.\nIl successo.\nSull'onda del successo di \"Let's Go\", diventato disco d'oro, i Rancid come detto sono tentati da numerose \"major\" per firmare un contratto ma senza successo: il gruppo rimane comunque fedele alla Epitaph che li ha lanciati anche per poter mantenere una maggior libert\u00e0 artistica.\nNel 1995 esce \"...And Out Come the Wolves\", che nonostante rappresenti il primo cambiamento musicale (dallo street punk grezzo degli esordi all'aggiunta di elementi ska punk, che render\u00e0 il tutto pi\u00f9 orecchiabile) vender\u00e0 benissimo, e sar\u00e0 l'album di maggior successo della band californiana. Le vendite supereranno \"Let's Go\", come il singolo di punta \"Time Bomb\" superer\u00e0 la vecchia \"Salvation\" in molte classifiche internazionali; nel 2004 l'album diventa disco di platino solo negli USA ed anche uno dei maggiori successi commerciali della Epitaph Records insieme a \"Smash\" degli Offspring e \"Punk in Drublic\" dei NOFX. Durante il \"...Wolves Tour\", la band partecipa anche al Lollapalooza 1996.\nL'album uscir\u00e0 pi\u00f9 o meno contemporaneamente ad altri lavori punk di grande successo all'epoca e sar\u00e0 il terzo per vendite dopo \"Smash\" degli Offspring e \"Dookie\" dei Green Day, che nel periodo di maggior esplosione della seconda ondata punk hanno ottenuto vendite record.\nLa maturazione.\nNel 1998 il nuovo album \"Life Won't Wait\" \u00e8 pronto ad uscire: i Rancid si aspettano molto da questo lavoro, avendo continuato il cambiamento verso lo ska e le sonorit\u00e0 reggae-jamaicane, iniziato con l'album precedente ed ora evoluto e perfezionato. Ma le loro aspettative vengono deluse, perch\u00e9 la stampa che pareva tanto interessata a loro, snobba l'album, in quanto rivelatosi molto diverso dai precedenti e dallo stile con cui i Rancid si erano resi famosi; oltretutto anche con meno influenze punk. I Rancid reagiscono chiudendosi in una specie di mutismo generale e smettono di farsi fotografare o intervistare per riviste e giornali; dopo una breve collaborazione con la serie televisiva South Park, per la quale incidono il brano \"Brad Logan\", utilizzato come colonna sonora, nell'estate del 2000 pubblicano, con pochissima pubblicit\u00e0, il secondo album omonimo \"Rancid\", che rappresenta un totale abbandono (seppur temporaneo) dei leggeri ska e reggae a favore di un hardcore punk \"in your face\" e arrabbiatissimo mai testato prima. Famosi i brani \"Let Me Go\" e \"GGF\". Il disco verr\u00e0 considerato una manna dal cielo da tutti quei fan che avevano considerato il gruppo in piena decadenza fin da \"...And Out Come the Wolves\", a causa delle sonorit\u00e0 ska aggiunte; tuttavia le vendite saranno lontanissime dal secondo e terzo album, certificati come disco d'oro e di platino. Nel frattempo Armstrong fonda, assieme al rapper Rob Aston e al batterista Travis Barker, un gruppo parallelo ai Rancid, i Transplants, che hanno ad oggi pubblicato due album e si sono sciolti nel 2005; poco dopo Lars lo imiter\u00e0 fondando i Lars Frederiksen and the Bastards.\nNel 2001 La BYO Records (Better Youth Organization) propone alla band di pubblicare uno split con i NOFX: Tim suggerisce di reinterpretarsi delle canzoni a vicenda, e cos\u00ec la band registra al West Beach Recorders di Hollywood, California (lo studio di Gurewitz e Donnell Cameron) sei cover della band di Fat Mike, mentre i NOFX fanno lo stesso con sei pezzi dei Rancid. Il risultato, \"Byo Split Series / Volume III\", viene pubblicato dalla B.Y.O. agli inizi del 2002.\n Il 2002 segner\u00e0 il primo periodo di forte crisi morale della band, nonch\u00e9 il secondo nella vita di Tim Armstrong; Joe Strummer, idolo e amico di Tim che aveva anche pubblicato i suoi lavori con i Mescaleros con la Hellcat Records di propriet\u00e0 di Tim, muore in quell'anno a poco pi\u00f9 di cinquant'anni; Tim viene tra l'altro lasciato dalla giovane moglie, anch'essa musicista punk: Brody Dalle, cantante dei Distillers. Come se non bastasse, muore disgraziatamente Robert, fratello di Lars: a lui sono dedicate \"Otherside\" e \"Sxunx and Punx\". Come si \u00e8 detto, questa \u00e8 stato un periodo di profonda crisi morale, ma non artistica: anzi, queste traumatiche esperienze ispirano la band fino a portarla a pubblicare un nuovo disco che sarebbe anche potuto non uscire mai; fortunatamente il gruppo \u00e8 riuscito ad andare avanti e a riprendersi; Il 2003 vede cos\u00ec la pubblicazione di \"Indestructible\", il disco segna un ritorno del gruppo, ripercorrendo tutte le sonorit\u00e0 gi\u00e0 sperimentate nei precedenti lavori: dallo ska di \"Red Hot Moon\" all'hardcore punk di \"Out of Control\".\nIl disco \u00e8 visibilmente il pi\u00f9 ispirato nella storia della band per quanto riguarda i testi. L'album racconta proprio del modo in cui il gruppo ha superato la crisi, le vicende che la succedono e precedono e la domanda su come hanno fatto a uscirne. Questa la spiegazione che si d\u00e0 Tim tra un brano e l'altro:\nL'album comunque otterr\u00e0 vendite migliori ai due precedenti grazie ai tre singoli \"Fall Back Down\", \"Red Hot Moon\" e \"Tropical London\"; sar\u00e0 l'album pi\u00f9 discusso del gruppo ottenendo qua e l\u00e0 recensioni molto contrastanti, nonch\u00e9 il primo a non essere pubblicato per la Epitaph bens\u00ec per la Hellcat Records di propriet\u00e0 proprio di Tim Armstrong, e distribuito dalla Warner. Proprio questo contratto di distribuzione attraverso una \"major\" far\u00e0 storcere il naso a molti fan che hanno sempre creduto nell'indipendenza della band.\nTempi recenti.\nNel 2004 \"...And Out Come the Wolves\" viene certificato dalla RIAA come disco di platino.Nel 2005 al bassista Matt Freeman viene diagnosticato un tumore al cervello, fortunatamente rivelatosi poi benigno; nello stesso anno il bassista fonda un suo progetto parallelo, i Devil's Brigade. Nel 2006 lo storico batterista della band Brett Reed lascia il gruppo per motivi pressoch\u00e9 sconosciuti e viene sostituito da Branden Steineckert, che a sua volta aveva appena lasciato i The Used. Nel frattempo i componenti si dedicano ai loro progetti paralleli: Lars con i Lars Frederiksen and the Bastards produce il secondo album e lo stesso fa Tim con i Transplants. Matt Freeman prende parte a un tour dei Social Distortion come bassista di supporto. Il 13 aprile 2006 il gruppo annuncia che si sarebbe riunito per un tour nel luglio dello stesso anno. Annunciano anche la pubblicazione di un DVD live alla fine dei concerti programmati; la pubblicazione di tale lavoro non \u00e8 per\u00f2 ancora avvenuta, e risulta incerta.\nNel frattempo iniziano a girare le voci sul settimo album studio della band e sulla data della sua pubblicazione. Dapprima si pensava che sarebbe stato pubblicato entro la prima met\u00e0 del 2007, ma dalle ultime indiscrezioni sembra che l'uscita sia stata posticipata nel 2008.. Secondo alcune fonti la band starebbe registrando il prossimo album per tre settimane, a partire dalla fine di febbraio 2008, presso la sala di registrazione Skywalker Ranch di George Lucas.\nIntanto i membri del gruppo continuano la propria attivit\u00e0 uno separato dall'altro: Tim riesce a pubblicare un album da solista, \"A Poet's Life\", pochi mesi dopo l'uscita del suo secondo lavoro coi Transplants. Lars Frederiksen \u00e8 invece meno fortunato: durante la terza data a Montr\u00e9al del tour nell'agosto 2006, ha un collasso sopra il palco. In quel periodo assumeva molti antibiotici a causa di problemi respiratori e del naturale stress causato dalla frequenza dei concerti. Il gruppo deve sospendere l'esibizione nonch\u00e9 annullare le quattro date successive. Dopo l'inconveniente il tour tuttavia riprende e prosegue regolarmente.\nTerminato il tour, il dicembre 2007 vede due pubblicazioni tanto attese: il primo album di foto del gruppo, pubblicato l'8 dicembre, e la prima compilation, intitolata \"B Sides and C Sides\", pubblicata quattro giorni dopo, e contenente molti brani mai prima inclusi in nessun album, tra i quali spicca anche materiale di non trascurabile valore.\nEra originariamente attesa per il giugno 2008 la pubblicazione del settimo album studio della band (con Branden Steineckert per la prima volta alla batteria), tuttavia, anche a causa del lunghissimo tour intrapreso dalla band durante il 2008, l'album viene pubblicato solamente un anno dopo. Il 3 febbraio 2009, infatti, i Rancid annunciano sul loro sito ufficiale che il mixaggio del nuovo album \u00e8 stato ultimato da Brett Gurewitz e che probabilmente il lavoro sarebbe uscito durante la primavera del 2009, cosa che si avverer\u00e0; i Rancid hanno inoltre annunciato che nella prossima estate si uniranno ai Rise Against per un tour nel Nord America.\nIl nuovo disco, che si intitola \"Let the Dominoes Fall\", \u00e8 uscito il 2 giugno. \"Last One to Die\", singolo estratto dall'album in uscita, \u00e8 disponibile per il download digitale dal 7 aprile sul MySpace del gruppo.\nNel corso del 2011 la band ha fatto un breve tour negli USA a supporto dei Blink-182 e successivamente ha iniziato le registrazioni dell'ottavo album studio con Brett Gurewitz che si pensava venisse pubblicato nel 2012 durante il ventesimo anno di attivit\u00e0 del gruppo.\nIn realt\u00e0 nel corso di quest'anno la band ha pubblicato un album split con i Cock Sparrer ed ha registrato il primo nuovo brano dopo 3 anni, brano intitolato \"Fuck You\", che \u00e8 stato in un primo momento reso disponibile gratuitamente nel loro sito internet e successivamente incluso nella compilation \"Oi! This is Streetpunk, Volume Two\", pubblicata il 12 dicembre 2012.\nNello stesso anno la band ha pubblicato con l'etichetta Pirates Press Records \"Rancid Essentials\", una consistente raccolta di precedenti album per celebrare il ventesimo anniversario, che contiene tutti gli album ufficiali della band compreso il loro omonimo EP dal 1992 al 2009.\nSuccessivamente, il 6 febbraio, 2013, la band ha pubblicato sul suo profilo Facebook una foto dagli studi di registrazione e comunicato quindi l'inizio dell'incisione dell'ottavo album. L'uscita dell'album \u00e8 stata poi confermata dal batterista Branden Steineckert che nel mese di dicembre 2013 ha rivelato che il nuovo album si chiamer\u00e0 \"Honor Is All We Know\"; la data di pubblicazione dell'album, viene originariamente fissata il 10 giugno 2014, per poi rimanere incerta per alcuni mesi, fino alla definitiva uscita dell'album il 27 ottobre 2014.\nTemi.\nIl tema pi\u00f9 ricorrente nelle canzoni dei Rancid \u00e8 la vita di strada: specialmente nel primo album, anche grazie a un'atmosfera cupa conferita dal basso, il gruppo parla dei rapidi e fugaci amori degli sbandati, di furti e spesso si lascia andare in lunghe descrizioni di squallidi quartieri di periferia, descrizioni che culminano spesso con l'affermazione che nel tutto c'\u00e8 qualcosa che non va (\"Lock Step &amp; Gone\"); altro tema comune sono i viaggi che spesso lasciano perplesso o sembrano non portare ad alcuna meta, visibili in canzoni come \"Memphis\" o \"Journey to the End of the East Bay\"; riflessioni personali e talvolta profonde non sono rare, in canzoni come \"The 11th Hour\".\nStile musicale.\nPer quanto riguarda le influenze, nel primo periodo di vita il gruppo \u00e8 ispirato fortemente dal punk britannico, dal punto di vista sia musicale, per quanto riguarda strutture e parti vocali dei brani (ritornelli e cori in particolare), che dal punto di vista testuale e visivo, improntato ad un ribellismo di sinistra e ad un \"look\" aggressivo basato su borchie e creste, tipiche dello street punk di ispirazione britannica. Da \"...And Out Come the Wolves\" in poi, invece, sembra che il gruppo abbia \"scoperto\" i Clash, e sia loro ispirato moltissimo in dischi come \"Life Won't Wait\", tanto che sono stati spesso definiti tra i maggiori eredi di Joe Strummer e co.. Tra i vari punti di contatto con la storica band inglese da ricordare l'uso di due prime voci e due chitarristi (le voci si alternano da canzone a canzone: Tim Armstrong e Lars Frederiksen come Joe Strummer e Mick Jones), il ruolo di grande importanza ritmica e melodica delle linee di basso. Si pu\u00f2 notare infatti, che come nel caso dei The Clash, anche i Rancid si avvicinarono in seguito a sonorit\u00e0 pi\u00f9 colte e sperimentali, con influenze esterne al punk, di origine spesso caraibica come ska e reggae. Non a caso, \"Life Won't Wait\" viene spesso considerato la risposta dei Rancid a \"London Calling\". Inoltre la somiglianza pu\u00f2 essere notata anche tramite gli accenni rock &amp; roll in diversi brani, ribadendo la forte influenza tramandata dal punk rock anni settanta, al contrario della maggior parte del punk rock americano dell'epoca. Da segnalare che i Rancid appaiono nel video del brano di Joe Strummer and the Mescaleros \"Redemption Song\" (cover di Bob Marley), pubblicato postumo dopo la morte del cantante inglese.\nOltre ai Clash ed ai Ramones, sono ritenute band che hanno avuto influenza per i Rancid: The English Beat, Madness, Minor Threat, The Specials, Sex Pistols, Black Flag, Nirvana, ALL e The Specials.\nI Rancid sono comunque anche una band che ha raggiunto un'elevata notoriet\u00e0 ed influenza nel campo musicale punk rock; insieme a Green Day, The Offspring e blink-182 sono considerati la pi\u00f9 popolare band del punk revival. Tra le principali band che vengono annoverate tra i loro emuli figurano: Good Charlotte, Simple Plan, Balzac, Killradio, The Flatliners, The Living End, Whole Wheat Bread, The Briggs, Static Thought,\nThe Heart Attacks, The HollowPoints, The SmashUp, Time Again, J-Ax, Society's Parasites.\nOltre alle band direttamente influenzate dai Rancid, vanno ricordate quelle che sono nate sull'onda del rinnovato entusiasmo verso lo stile ska punk (o third wave of ska), come No Doubt, Goldfinger, Dance Hall Crashers e Sublime, ed anche i gruppi preesistenti che hanno per\u00f2 iniziato a presentare sonorit\u00e0 simili allo ska come NOFX e Less Than Jake.\nDiscografia.\nRegistrazioni live.\nVerso la fine del 2006, la band ha reso disponibili registrazioni live ufficiali dal proprio sito internet. I brani disponibili sono registrati in formato MP3 e FLAC."}
{"id": "21970", "revid": "436907", "url": "https://it.wikipedia.org/wiki?curid=21970", "title": "The Strokes", "text": "I The Strokes sono un gruppo musicale rock alternativo/indie rock formatosi a New York nel 1998.\nStoria del gruppo.\nPrimi anni e \"Is This It\" (1998\u20132001).\nGli \"Strokes\" (letteralmente \"I Colpi\", o \"I Movimenti\"; \u00abIl nome che ci siamo scelti pu\u00f2 essere inteso sia come carezza sia come pugno - raccontano -. Perci\u00f2 riflette perfettamente l'impatto della nostra musica: a volte duri e aggressivi, a volte delicati e melodici\u00bb) si formano a New York alla fine del 1998, inizialmente composti di soli tre membri: il cantante e frontman Julian Casablancas, il chitarrista Nick Valensi e il batterista Fabrizio Moretti. Pi\u00f9 tardi alla band si aggiungono Nikolai Fraiture al basso e Albert Hammond Jr. alla chitarra. Hammond, figlio d'arte, \u00e8 invitato nella band dallo stesso Julian: i due infatti si erano conosciuti anni prima in una prestigiosa scuola svizzera.\nLa band ormai al completo debutta allo Spiral di New York, ottenendo un discreto successo di pubblico e stampa specializzata. Dopo questo concerto le esibizioni dal vivo degli Strokes continuano in tutta la Grande Mela fino al gennaio 2001, quando pubblicano in Inghilterra \"The Modern Age EP\" per l'etichetta indipendente Rough Trade. Nel corso del 2001 supportano il tour americano dei Doves e suonano coi Traildead in Inghilterra. Proprio nel Regno Unito gli Strokes lasciano estasiata la stampa: \nNel settembre dello stesso anno esce in Europa l'album di esordio, \"Is This It\", i cui suoni ricordano i primi anni settanta e si rif\u00e0 allo stile dei Velvet Underground e dei Ramones. Negli Stati Uniti, invece, la pubblicazione dell'album \u00e8 posticipata di un mese, a causa dell'11 settembre, con una cover diversa e senza la canzone \"New York City Cops\", sostituita da \"When It Started\". In poco tempo l'album ottiene un successo insperato, e un tour mondiale porta in giro gli Strokes a diffondere la loro musica per tutto il 2002, mentre Casablancas, tra un'esibizione e un'altra, continua a scrivere altre canzoni per il successivo album.\n\"Room on Fire\" (2003).\nIn seguito al successo riscontrato da \"Is This It\", nell'estate del 2003 gli Strokes entrano in studio per registrare il loro secondo album insieme al produttore Nigel Godrich, il quale aveva lavorato in precedenza con Radiohead, Beck e Air. Tuttavia, questa collaborazione \u00e8 durata poco: infatti dopo poche settimane la band licenzia Godrich per ritornare a lavorare con Gordon Raphael, gi\u00e0 responsabile del sound dell'album di debutto, \"Is This It\". Le cause della \"rottura\" sono state in seguito spiegate da Albert Hammond al magazine inglese NME: \nIl 20 ottobre 2003 viene pubblicato il secondo album in studio, intitolato \"Room on Fire\". L'album, nonostante mantenga praticamente inalterato lo stile lanciato dagli Strokes con il loro precedente lavoro, ottiene un'accoglienza parecchio inferiore.\n\"First Impressions of Earth\" (2006).\nIl 2 gennaio 2006 esce in Europa \"First Impressions of Earth\", terzo album della band, anticipato dal singolo \"Juicebox\". L'album, portando avanti lo stile musicale degli Strokes presenta alcune novit\u00e0 (come la ritmicit\u00e0 discordante di alcuni brani e soprattutto la voce di Casablancas che non appare mai alterata da sounds o effetti particolari) che lo caratterizzano e lo diversificano dai precedenti album.\nIn seguito, il gruppo si disarticola e alcuni de suoi componenti (Julian Casablancas, Albert Hammond Jr., Nikolai Fraiture con lo pseudonimo \"Nickel Eye\") intraprendono la strada del lavoro solista.\nIl ritorno: \"Angles\" (2009\u20132011).\nDopo la sopracitata pausa volontaria, decisa alla fine dell'ultimo tour del 2006 e la separazione dal loro manager Ryan Gentles, nel 2009 hanno iniziato a lavorare per il nuovo album, prodotto in collaborazione con il nuovo produttore Joe Chiccarelli. Il 9 giugno 2010 si sono esibiti con lo pseudonimo Venison, in un concerto segreto a Londra di fronte a 500 persone. Il ritorno ufficiale in tour viene segnato il 12 giugno 2010 a Newport al Festival dell'Isola di Wight suonando i pezzi dei loro tre precedenti lavori, ma senza materiale inedito.\nDopo ben cinque anni dall'ultimo album, il 21 marzo 2011 \u00e8 uscito il nuovo lavoro dal nome \"Angles\", frutto dell'esperienza da solisti maturata negli ultimi anni dai diversi componenti. L'album \u00e8 anticipato dal singolo \"Under Cover of Darkness\", pubblicato il 9 febbraio 2011.\n\"Comedown Machine\" e \"Future Present Past\" (2013-2016).\nIl 25 gennaio 2013 esce il singolo \"One Way Trigger\" disponibile per un periodo limitato in download gratuito. Il 19 febbraio 2013 \u00e8 uscito il secondo singolo \"All the Time\", cui ha seguito la pubblicazione dell'album \"Comedown Machine\", il 26 marzo 2013 negli Stati Uniti e il 25 marzo 2013 nel Regno Unito.\nIl 26 maggio 2016 \u00e8 stata annunciata l'uscita dell'EP \"Future Present Past\", avvenuta il 3 giugno e costituito da tre brani inediti: \"OBLIVIUS\", \"Drag Queen\" e \"Threat of Joy\", oltre a un remix di \"OBLIVIUS\". Il disco \u00e8 stato il primo pubblicato attraverso la Cult Records, etichetta discografica indipendente fondata da Julian Casablancas.\n\"The New Abnormal\" (2020).\nIl 10 febbraio, in occasione di un concerto svolto per supportare la candidatura di Bernie Sanders alle elezioni presidenziali negli Stati Uniti d'America del 2020, il gruppo ha rivelato che il sesto album in studio si sarebbe intitolato \"The New Abnormal\" e che sarebbe stato pubblicato il 10 aprile dello stesso anno. Il 14 marzo 2021 vince il Grammy Award al miglior album rock."}
{"id": "21971", "revid": "436907", "url": "https://it.wikipedia.org/wiki?curid=21971", "title": "Is This It", "text": "Is This It \u00e8 l'album d'esordio del gruppo statunitense The Strokes, pubblicato nel 2001 dalla RCA/BMG.\nIl disco.\nOsannati su entrambe le sponde dell'Atlantico, gli Strokes catturarono l'interesse di pubblico e critica, anche se la risposta del primo non segu\u00ec le previsioni. Nonostante ci\u00f2, \"Is This It\" ebbe successo grazie anche a una serie di canzoni come \"The Modern Age\", \"Last Nite\", \"Hard to Explain\" e \"Someday\" e port\u00f2 l'LP al secondo posto nel Regno Unito e al 33\u00ba negli Stati Uniti.\nL'album usc\u00ec in Inghilterra il 27 agosto 2001. La pubblicazione negli USA, prevista per l'11 settembre 2001, fu posticipata al 9 ottobre dello stesso anno in seguito agli attentati dell'11 settembre 2001. La canzone \"New York City Cops\", presente nell'edizione europea, fu sostituita nella versione statunitense da \"When It Started\". Questa sostituzione avvenne per la frase del ritornello di \"New York City Cops\" potenzialmente offensiva nei confronti dei poliziotti di New York: \"\u00abNew York City cops. They ain't too smart\u00bb\" (in italiano: \"Poliziotti di New York. Non sono troppo svegli\"). \"New York City Cops\" venne comunque suonata durante i concerti e venne pubblicata negli Stati Uniti come B-side nel singolo di \"Hard to Explain\".\nLe due versioni, europea e statunitense, si distinguono anche per le diverse copertine. Sulla copertina della versione europea una foto del fotografo Colin Lane rappresenta il particolare di una ragazza che si accarezza il fondoschiena con la mano guantata. Sulla copertina della versione americana \u00e8 raffigurato \"Big Bang\", particolare della collisione di particelle effettuata nell'acceleratore di particelle del CERN. La sostituzione della copertina avvenne per evitare problemi di censura. Quella europea \u00e8 considerata la vera copertina del disco."}
{"id": "21972", "revid": "767487", "url": "https://it.wikipedia.org/wiki?curid=21972", "title": "Room on Fire", "text": "Room on Fire \u00e8 il secondo album dei The Strokes, pubblicato nel 2003.\nDescrizione.\nL'opera seconda di Casablancas e soci li consacra al successo mondiale: \"\", il primo singolo, abbandona le reminiscenze in salsa Velvet Underground per regalare ai fans un pezzo in perfetto stile 80's. \"Reptilia\" rimanda al gruppo di Lou Reed e ai Television.\n\"You Talk Way Too Much\" ricorda vagamente \"I'm Waiting for My Man\". I 5 hanno raffinato ci\u00f2 che era gi\u00e0 emerso su \"Is This It\" andando a definire un loro proprio stile, dimostrando che si pu\u00f2 essere originali anche rielaborando le proprie influenze musicali.\nAprendo la confezione del disco, proprio dietro il cd, \u00e8 possibile trovare la scritta \"thank you\", omaggio della band ai fan che hanno acquistato l'opera."}
{"id": "21974", "revid": "767487", "url": "https://it.wikipedia.org/wiki?curid=21974", "title": "Giuseppe Bagnera", "text": "Biografia.\nNato a Bagheria, in provincia di Palermo, si laure\u00f2 prima in ingegneria, nel 1890, poi in matematica, nel 1895, all'Universit\u00e0 di Palermo. Ebbe come maestri Giovanni Battista Guccia, Francesco Gerbaldi ed Ernesto Cesaro. Nel 1899 consegu\u00ec la libera docenza in Algebra e nel 1901 fu nominato professore di calcolo infinitesimale all'Universit\u00e0 di Messina, dove rimase fino al terremoto. Insegn\u00f2 poi Analisi all'Universit\u00e0 di Palermo fino al 1922 e successivamente si trasfer\u00ec all'Universit\u00e0 di Roma, dove insegn\u00f2 fino alla morte.\nNel 1909, assieme a Michele de Franchis, ricevette il premio Bordin dell'Accademia di Parigi per un lavoro sulle superfici iperellittiche. Fu socio dell'Accademia Nazionale dei Lincei e professore onorario della Universit\u00e0 di Washington. Autore di una produzione scientifica di qualit\u00e0 eccellente, anche se quantitativamente scarsa, amava il rigore sostanziale e la forma perfetta, senza pedanteria. Si occup\u00f2 soprattutto di teoria dei gruppi finiti, di superfici algebriche e di funzioni abeliane. Tra i suoi allievi vi furono Michele Cipolla e Pia Nalli."}
{"id": "22003", "revid": "767487", "url": "https://it.wikipedia.org/wiki?curid=22003", "title": "Puya (gruppo musicale)", "text": "I Puya sono un gruppo musicale alternative metal portoricano, formatosi a San Juan nel 1988.\nStoria del gruppo.\nLa band si form\u00f2 a Porto Rico, inizialmente, con il nome di Whisker Biscuit. Ha oggi base a Fort Lauderdale, in Florida (Stati Uniti).\nI Puya furono lanciati alla fine degli anni novanta, da concerti al fianco di Slipknot (che affiancarono all'edizione dell'Ozzfest del 1999), Red Hot Chili Peppers, Sepultura e Kiss.\nNel 1995 pubblicarono il loro debutto omonimo, cui seguirono \"Fundamental\" (1999) e \"Union\" (2001).\nNel 2005 si sciolsero, per poi riformarsi nel 2009.\nIl 27 agosto 2010 i Puya hanno pubblicato su iTunes un EP digitale intitolato \"Areyto\".\nStile musicale.\nIl gruppo si distingue per la forte tendenza a mescolare generi anche molto diversi tra loro come il thrash metal, il rap, la musica latina e la salsa.\nAd un primo ascolto sembra quasi che il gruppo rievochi in una volta gli Slayer di \"Reign In Blood\", i Rage Against the Machine dell'album di debutto omonimo e il Santana di Woodstock. Caratteristico di questo quartetto \u00e8 l'uso di un particolare idioma, il cosiddetto \"spanglish\", a met\u00e0 tra inglese e spagnolo.\nNumerose le influenze, a parte quelle sopra indicate, da Led Zeppelin, Rush, Faith No More, Korn, Sepultura e da numerosi artisti caraibici."}
{"id": "22013", "revid": "2175", "url": "https://it.wikipedia.org/wiki?curid=22013", "title": "Numerazione Giapponese", "text": ""}
{"id": "22025", "revid": "124638483", "url": "https://it.wikipedia.org/wiki?curid=22025", "title": "Diagramma di flusso", "text": "In informatica il diagramma di flusso \u00e8 una rappresentazione grafica delle operazioni da eseguire per l'esecuzione di un algoritmo. Ogni singolo passo \u00e8 visualizzato tramite una serie di simboli standard.\nEsso consente di descrivere tramite un linguaggio di modellazione grafico:\nPer questa loro connotazione topologica i diagrammi di flusso possono essere ricondotti alla classe pi\u00f9 ampia dei diagrammi a blocchi, che a loro volta rientrano nell'ancora pi\u00f9 vasta categoria delle mappe concettuali, utilizzate soprattutto per la descrizione e la rappresentazione delle informazioni e della conoscenza.\nUtilizzo.\nI diagrammi di flusso trovano la loro applicazione in vari ambiti, ma quello in cui storicamente si sono maggiormente affermati \u00e8 stato quello informatico dove, solo in tempi pi\u00f9 recenti, sono stati affiancati da altri strumenti metodologici quali lo pseudocodice e l'UML.\nBlocchi elementari.\nEsistono varie notazioni per la rappresentazione con diagrammi di flusso.\nTutte le notazioni sottendono a un meta-modello molto semplice, caratterizzato da una lettura sequenziale: \nTra le operazioni si distinguono:\nLa notazione pi\u00f9 semplice e pi\u00f9 frequentemente utilizzata prevede dunque 5 tipi di blocchi elementari:\nUna combinazione di blocchi elementari descrive un algoritmo se:\nEsempio.\nDato l'algoritmo per il calcolo del fattoriale in maniera ricorsiva\nun possibile diagramma di flusso per rappresentarlo:\nDove tale diagramma rappresenta una procedura ricorsiva, denominata \"fatt\", che richiama s\u00e9 stessa."}
{"id": "22028", "revid": "339392", "url": "https://it.wikipedia.org/wiki?curid=22028", "title": "CNEL", "text": ""}
{"id": "22037", "revid": "101768", "url": "https://it.wikipedia.org/wiki?curid=22037", "title": "Flow chart", "text": "Il termine anglosassone flow chart (diagramma di flusso) indica una rappresentazione grafica, o diagramma, che pu\u00f2 avere applicazioni in diversi settori:"}
{"id": "22038", "revid": "1048993", "url": "https://it.wikipedia.org/wiki?curid=22038", "title": "Maggie Cheung", "text": "Apparsa in pi\u00f9 di 80 film a partire dagli anni ottanta, ha vinto premi di interpretazione nei principali festival europei: l'Orso d'argento per la migliore attrice al Festival di Berlino per \"Center Stage\" e il Prix d'interpr\u00e9tation f\u00e9minine al Festival di Cannes per \"Clean\".\nBiografia.\nNata a Hong Kong, si \u00e8 trasferita con la famiglia in Gran Bretagna, nel Kent, quando aveva 8 anni. Terminata la scuola secondaria, dopo aver lavorato per un anno come commessa in una libreria \u00e8 ritornata a Hong Kong dove ha intrapreso la carriera di modella per una casa di moda e ha realizzato alcune pubblicit\u00e0 televisive. Come modella \u00e8 stata testimonial anche per campagne pubblicitarie della casa di mode Herm\u00e8s, dello shampoo Lux e della casa di orologi svizzeri Ebel Watches. Nel 1983, all'et\u00e0 di 19 anni, ha partecipato al concorso per Miss Hong Kong in cui \u00e8 risultata seconda, ottenendo la possibilit\u00e0 di rappresentare il paese a Miss Mondo 1983. Grazie a un contratto con la TVB e gli Shaw Brothers Studios \u00e8 comparsa in alcuni serial televisivi e in commedie a basso costo. Ma \u00e8 solo nel 1985, dopo il suo ruolo in \"Police Story\", come fidanzata di Jackie Chan, che ha raggiunto la popolarit\u00e0.\nLa sua carriera ha avuto una svolta nel 1988, dopo l'interpretazione in \"As Tears Go By\" con Andy Lau e Jacky Cheung. Dalla met\u00e0 degli anni ottanta \u00e8 stata l'attrice di punta di Wong Kar-wai, avendo recitato per lui in 5 film: \"As Tears Go By\", \"Days of Being Wild\", \"Ashes of Time\", \"In the Mood for Love\" e un cameo in \"2046.\" \u00c8 oggi conosciuta a livello internazionale per le sue interpretazioni in \"Police Story\" (1985), \"Super Cop\" (1992), \"Actress\" (1992), \"Chinese Box\" (1997), \"In the Mood for Love\" (2000) e \"Hero\" (2002). Nel 1997 \u00e8 stata membro della giuria al Festival internazionale di Berlino. Con il successo di \"In the Mood for Love\", assieme al coprotagonista Tony Leung, \u00e8 divenuta una delle star cinematografiche pi\u00f9 famose dell'Asia.\nHa vinto il premio come migliore attrice al Festival di Cannes 2004 per il film \"Clean - Quando il rock ti scorre nelle vene\", in quella che \u00e8 stata la sua ultima parte di rilievo nel mondo cinematografico. In seguito si \u00e8 concentrata sulla musica, sua grande passione, e ha avuto rare apparizioni nei film, l'ultima delle quali \u00e8 stato il cameo nella commedia \"Hot Summer Days\" del 2010. Nell'aprile di quello stesso anno \u00e8 stata nominata ambasciatore dell'UNICEF per la Cina. Nel luglio 2011 \u00e8 stata insignita della laurea \"honoris causa\" dalla University of Edinburgh. Come cantante ha debuttato allo Strawberry Music Festival di Shanghai nel 2014, ricevendo la critica di essere stonata. Dopo l'insuccesso, il primo della carriera, non si \u00e8 pi\u00f9 esibita in pubblico ma ha continuato a frequentare studi di registrazione.\nVita privata.\nIl 26 dicembre 1998 ha sposato il regista e critico francese Olivier Assayas, che la aveva diretta nel film \"Irma Vep\" e l'ha indotta a ridurre il numero di film interpretati a soli due all'anno. I due hanno divorziato nel 2001."}
{"id": "22042", "revid": "1516566", "url": "https://it.wikipedia.org/wiki?curid=22042", "title": "Campo San Polo", "text": "Campo San Polo \u00e8 il pi\u00f9 grande campo di Venezia, secondo, per ampiezza, solo a piazza San Marco. Il nome deriva dalla chiesa di San Polo (San Paolo) che sorge nell'angolo sudoccidentale rivolgendogli l'abside.\nInizialmente venne destinato alle coltivazioni e a pascoli. Nel 1493 venne interamente pavimentato e venne sistemato il pozzo al centro del campo. Dopo la pavimentazione venne utilizzato come luogo di mercati, fiere e grandi riunioni.La sua importanza crebbe a tal punto che attorno al Seicento i mercatini dei poveri, che fino ad allora si tenevano in Piazza San Marco, vennero spostati proprio a San Polo. Rimase per\u00f2 sempre meno importante dei grandi Mercati di Rialto che vedevano mercanti di tutto il mondo.\nDunque pian piano campo S. Polo si cre\u00f2 un'identit\u00e0 ludica, infatti era teatro di feste pubbliche, giochi, come ad esempio il gioco della palla e della caccia al toro. Questa situazione divenne insopportabile finch\u00e9, nel 1611, vennero vietati nel campo tutti i tipi di giochi e la vendita di mercanzie. Tutto questo \u00e8 testimoniato da una targa ancora visibile all'esterno della chiesa.\nNel 1548 vi venne assassinato Lorenzino de' Medici, pugnalato da due assassini al servizio di Cosimo de' Medici.\nSul campo si affacciano edifici molto prestigiosi:\nNella grande casa di famiglia prospiciente il campo nacque Franco Basaglia, psichiatra ispiratore della legge 180 che determin\u00f2 la chiusura dei manicomi in Italia."}
{"id": "22044", "revid": "1305772", "url": "https://it.wikipedia.org/wiki?curid=22044", "title": "Regia", "text": ""}
{"id": "22053", "revid": "125996060", "url": "https://it.wikipedia.org/wiki?curid=22053", "title": "La traviata", "text": "La traviata \u00e8 un'opera in tre atti di Giuseppe Verdi su libretto di Francesco Maria Piave. \u00c8 incentrata su \"La signora delle camelie\", opera teatrale di Alexandre Dumas (figlio), che lo stesso autore trasse dal suo precedente omonimo romanzo. Viene considerata parte di una cosiddetta \"trilogia popolare\" di Verdi, assieme a \"Il trovatore\" e a \"Rigoletto\".\nStoria.\nFu in parte composta nella villa degli editori Ricordi a Cadenabbia, sul lago di Como e nella Tenuta di Sant'Agata. La prima rappresentazione avvenne al Teatro La Fenice il 6 marzo 1853 ma, a causa forse di interpreti carenti e - probabilmente - per il soggetto allora considerato scabroso, non si rivel\u00f2 il successo che il suo autore si attendeva; fu ripresa il 6 maggio dell'anno successivo a Venezia al Teatro San Benedetto in una versione rielaborata e con interpreti di miglior qualit\u00e0, come Maria Spezia Aldighieri e finalmente, diretta dal compositore, riscosse il meritato successo.\nA causa della critica alla societ\u00e0 borghese, l'opera, nei teatri di Firenze, Bologna, Parma (10 gennaio 1855 nel Teatro Regio di Parma come \"Violetta\"), Napoli e Roma, fu rimaneggiata dalla censura e messa in scena con alcuni pezzi totalmente stravolti. Sempre per sfuggire alla censura, l'opera dovette essere spostata come ambientazione cronologica dal XIX al XVIII secolo.\nPer le rivoluzionarie e scabrose tematiche trattate, la perfezione melodica e l\u2019asciuttezza ed efficacia delle orchestrazioni, l\u2019opera \u00e8 considerata uno dei capolavori di Verdi ed una delle pi\u00f9 grandi opere mai scritte; secondo i dati pubblicati da Operabase nel 2013 \u00e8 l'opera pi\u00f9 rappresentata al mondo nelle ultime cinque stagioni, con 629 recite.\nTrama.\nAtto I.\nDopo un profondo e toccante Preludio, il sipario si apre mostrando un elegante salone della casa parigina di Violetta Valery, dove lei, donna di mondo, attende gli invitati. Violetta saluta tra gli altri, Flora Bervoix e il visconte Gastone de Letori\u00e8res, che le presenta Alfredo Germont, spiegandole che \u00e8 un suo grande ammiratore e che durante la sua recente malattia si era recato spesso nella sua casa per ricevere notizie. Dopo aver chiesto spiegazioni per il comportamento ammirevole di Alfredo, Violetta rimprovera il suo protettore, il Barone Douphol, di non aver avuto la stessa curiosit\u00e0 del giovane innamorato; il Barone, irritato, mostra il suo disappunto a Flora. Poco dopo, Gastone propone un brindisi al Barone che rifiuta; Alfredo ritroso accetta invitato da Violetta cui si uniscono gli altri invitati, che cantano alla vita e alla bellezza che fugge e al vino che riscalda l'amore. (\"Libiamo ne' lieti calici\").\nSi ode quindi della musica provenire dalle altre stanze; Violetta invita gli ospiti a recarsi nella sala accanto. Uscendo, per\u00f2, si sente male. Sedendosi, invita gli ospiti ad avviarsi e promette di raggiungerli subito. Guardandosi allo specchio, Violetta nota il suo pallore e allo stesso tempo si accorge di Alfredo, che si \u00e8 trattenuto ad aspettarla. Egli la rimprovera per aver trascurato la sua salute e poi confessa di amarla. Colpita, Violetta chiede da quanto egli l'ammiri. Alfredo risponde che l'ama da un anno, dalla prima volta in cui l'ha vista felice (\"Un d\u00ec, felice, eterea\"). Incapace di provare vero amore, Violetta propone una semplice amicizia, ma quando Alfredo sta per allontanarsi gli porge un fiore, invitando il giovane a riportarglielo il giorno seguente. Alfredo si allontana felice. Intanto giungono dalla stanza vicina gli ospiti che prendono congedo da Violetta, ringraziandola per la bella e allegra serata. Ormai sola, Violetta nota con incredibile sorpresa che le parole di Alfredo l'hanno scossa. Incerta, decide infine di continuare a vivere come ha sempre fatto, come una cortigiana e di rinunciare ad essere finalmente amata seriamente (\"Sempre libera\").\nAtto II.\nQuadro I.\nAlfredo e Violetta convivono ormai da tre mesi nella casa di campagna dei Germont; il giovane \u00e8 contento della sua vita con l'amata (\"De' miei bollenti spiriti\"), quando sopraggiunge Annina, la domestica di lei. Interrogata da Alfredo, ella ammette di essere stata a Parigi per vendere tutti i beni della sua padrona coi quali poter pagare le spese di mantenimento della casa. La somma ammonta a 1.000 luigi; Alfredo promette di andare lui stesso a sistemare gli affari e raccomanda ad Annina di non far parola del loro dialogo con Violetta. Una volta solo, Alfredo si incolpa per la situazione finanziaria (\"Oh mio rimorso! Oh infamia!\")\nVioletta entra in scena ed il suo cameriere, Giuseppe, le porge una lettera di invito per quella sera ad una festa presso il palazzo di Flora. Subito dopo Giuseppe annuncia la visita di un signore. Violetta ordina di farlo entrare, credendolo il suo avvocato. \u00c8 invece Giorgio Germont, il padre di Alfredo, che l'accusa duramente di voler spogliare Alfredo delle sue ricchezze. Violetta allora gli mostra i documenti che provano la vendita di ogni suo avere per mantenere l'amante presso di lei ed il vecchio signore capisce la situazione. Pur convinto dell'amore che lega Violetta al figlio, egli le chiede un sacrificio per salvare il futuro dei suoi due figli. Germont spiega che ha anche una figlia e che Alfredo, se non torna subito a casa, rischia di mettere in pericolo il matrimonio della sorella (\"Pura siccome un angelo\"). Violetta cos\u00ec propone di allontanarsi per un certo periodo da Alfredo; ma non basta e il vecchio Germont le chiede di abbandonarlo per sempre. Violetta, senza parenti n\u00e9 amici e provata dalla tisi, non pu\u00f2 accettare. Germont le fa allora notare che quando il tempo avr\u00e0 cancellato la sua avvenenza (\"Un d\u00ec quando le veneri\"), Alfredo si stancher\u00e0 di lei, che non potr\u00e0 trarre nessun conforto, non essendo la loro unione benedetta dal cielo. Stremata, Violetta accetta di lasciare Alfredo.\nRimasta sola, Violetta scrive dapprima al barone Douphol, poi ad Alfredo per annunciargli la sua decisione di lasciarlo; non appena terminata la lettera, Alfredo entra agitato perch\u00e9 ha saputo della presenza del padre. Propone a Violetta di andare a conoscerlo ma lei, dopo essersi fatta giurare l'amore di Alfredo (\"Amami Alfredo\"), fugge. Alfredo si insospettisce della fuga di Violetta, e riceve la lettera (dal cocchio in partenza) che lei poco prima stava scrivendo. \"\"Alfredo, al giungervi di questo foglio...\" \" \u00e8 quanto legge e quanto basta per fargli capire che Violetta lo ha lasciato. Quando vede l'invito di Flora sul tavolo, capisce che Violetta \u00e8 alla festa, e, infuriato, decide di recarvisi anche lui, nonostante le suppliche del padre (\"Di Provenza il mar, il suol\").\nQuadro II.\nAlla festa a casa di Flora Bervoix si vocifera della separazione di Violetta e Alfredo. Durante i festeggiamenti per il carnevale, Alfredo arriva per cercare Violetta, e successivamente Violetta arriva accompagnata dal barone. Alfredo, giocando, insulta in modo indiretto Violetta, scatenando l'ira del barone, che lo sfida ad una partita di carte. Il barone perde ed Alfredo incassa una grande somma. Violetta chiede un colloquio con Alfredo, durante il quale lo supplica di andare via e, mentendogli, dice di essere innamorata del Barone. Alfredo, sdegnato, chiama tutti gli invitati (\"Or testimon vi chiamo che qui pagata io l'ho\"), e getta una borsa di denaro ai piedi di Violetta, che sviene in braccio a Flora. Tutti inveiscono contro Alfredo, e arriva il padre che lo rimprovera del fatto. Il barone decide di sfidare a duello Alfredo. Alfredo ha rimorso per il gesto di pubblico disprezzo fatto a spese di Violetta, che a sua volta si dichiara convinta che un giorno lui comprender\u00e0 le ragioni della separazione e rinnova la promessa di amore eterno.\nAtto III.\nLa scena si svolge nella camera da letto di Violetta. La tisi si fa pi\u00f9 acuta e ormai il dottor Grenvil rivela ad Annina che Violetta \u00e8 in fin di vita (\"La tisi non le accorda che poche ore\"). Violetta, sola nella sua stanza, rilegge una lettera che custodiva vicino al petto, nella quale Giorgio Germont la informava di aver rivelato la verit\u00e0 ad Alfredo e che il suo amato, in viaggio in un paese lontano, sta tornando da lei. Verdi accompagna il parlato della protagonista con un violino solista che accenna il canto d'amore di Alfredo del primo atto \"Di quell'amor ch'\u00e8 palpito\". Violetta sa che \u00e8 troppo tardi ed esprime la sua disillusione nella romanza \"Addio, del passato bei sogni ridenti\".\nPer contrasto, all'esterno impazza il carnevale. Annina porta una buona notizia: \u00e8 arrivato Alfredo, che entra, abbraccia Violetta e le promette di portarla con s\u00e9 lontano da Parigi (\"Parigi, o cara\"). Giunge anche Giorgio Germont, che finalmente manifesta il suo rimorso. Violetta chiama a s\u00e9 Alfredo e gli lascia un medaglione con la sua immagine, chiedendogli di ricordarsi sempre di lei. Per un momento Violetta sembra riacquistare le forze, si alza dal letto, ma subito cade morta sul canap\u00e8.\nOrganico orchestrale.\nLa partitura di Verdi prevede l'utilizzo di:\nBanda:\nDifferenze tra le versioni.\nLe differenze fra la versione del 1853 e quella del 1854 sono state oggetto di studi specifici. Il primo e il pi\u00f9 importante \u00e8 quello di Julian Budden, \"The Two Traviatas\" (\"Le due Traviate\").\nDopo la prima del 6 marzo 1853, non soddisfacente a giudizio del compositore e in parte della critica, Verdi chiese a Ricordi una copia dello spartito per apportare alcune modifiche per la riproposta dell'opera al Teatro San Benedetto, il 6 maggio 1854. Dalle lettere di Tito I Ricordi si evince che Verdi aveva \"aggiustato\" ben cinque pezzi della partitura. A seguito dell'enorme successo riscosso da questa versione (che \u00e8 quella che si esegue tuttora nei teatri), scrisse a De Sanctis:\nPer la nuova versione Verdi dichiar\u00f2 di aver apportato una serie di modifiche alla partitura inserendo piccoli accorgimenti quali puntature e trasporti. Il confronto tra le due versioni dimostra per\u00f2 che le modifiche apportate furono molto pi\u00f9 consistenti di quanto Verdi volesse far credere.\nBudden nel suo studio cos\u00ec ricapitola le differenze tra la versione del 1853 e quella del 1854:\nI ruoli vocali.\nCaratteri generali della vocalit\u00e0 verdiana.\nLa vocalit\u00e0 delle opere verdiane presenta caratteri che variano dai primi agli ultimi lavori. All'inizio della sua carriera, Verdi fu soprannominato \"Attila delle voci\": la critica lo accusava di non saper comporre per i cantanti, di non essere in grado di gestire il rapporto tra strumenti e voci e di esser fuori dagli schemi compositivi che avevano caratterizzato le opere degli altri autori (Donizetti, Bellini, Rossini).\nA differenza dei suoi colleghi compositori, Verdi prediligeva timbri realistici, considerandoli pi\u00f9 espressivi. Tra i suoi primi modelli vi furono Vincenzo Bellini e Gaetano Donizetti, ma ben presto se ne discost\u00f2 adottando criteri del tutto nuovi, che rivoluzionarono anche le tecniche di canto. Verdi indic\u00f2 un nuovo modo di fare teatro in musica: l'azione scenica drammatica e l'elemento interpretativo avrebbero dovuto avere il sopravvento sulla purezza melodica, sul suono cristallino e sulla prassi belcantistica. Le melodie verdiane costituiscono ci\u00f2 che pi\u00f9 tocca l'esecutore e il pubblico; la loro funzione teatrale consiste nella raffigurazione di stati d'animo, pensieri, sentimenti vissuti dai personaggi e ci\u00f2 viene espresso dai fraseggi, dal ritmo, dal materiale tematico.\nLa variet\u00e0 di colori e d'intensit\u00e0 costituiscono gli elementi principali per costruire un corretto fraseggio, elementi peculiari dello stile verdiano. Verdi pretendeva che i cantanti fossero attori e inser\u00ec, nelle partiture, indicazioni precise di ci\u00f2 che egli esigeva dagli interpreti rispetto al fraseggio, ai colori, ai suoni, agli accenti, perch\u00e9 apparisse chiaro quale fosse la vocalit\u00e0 appropriata.\nLa vocalit\u00e0 di Violetta.\nPer rendere al meglio la psicologia del personaggio di Violetta si richiedono tre tipi di vocalit\u00e0; Verdi riutilizza il modello del soprano lirico drammatico d'agilit\u00e0 avendo necessit\u00e0 di mettere in luce caratteristiche differenti nei diversi atti.\nIn passato questo ruolo \u00e8 stato interpretato dalle voci pi\u00f9 diverse, a partire dalla sua prima interprete nel 1853, Fanny Salvini Donatelli. Il soprano che port\u00f2 al grande successo \"La traviata\" fu Maria Spezia, Violetta nella trionfale ripresa dell'opera al Teatro San Benedetto di Venezia nel 1854. Altre interpreti che lasciarono un'impronta sul ruolo furono Virginia Boccabadati, Marietta Piccolomini, Gemma Bellincioni, Rosa Ponselle, Claudia Muzio, Magda Olivero, Maria Callas, e poi ancora Renata Scotto, Anna Moffo, Montserrat Caball\u00e9, Beverly Sills, Mirella Freni, Cecilia Gasdia, Renata Tebaldi, Antonietta Stella, Edita Gruberov\u00e1, Mariella Devia.\nLa vocalit\u00e0 di Alfredo.\nLa voce del tenore verdiano, in questo caso di Alfredo Germont, si caratterizza per un timbro pi\u00f9 ampio e squillante, capace di passare da un canto pi\u00f9 lirico, doloroso e nostalgico ad uno pi\u00f9 declamato e sillabico. I maggiori interpreti furono Francesco Albanese, Gianni Poggi, Giuseppe Di Stefano, Carlo Bergonzi, Gianni Raimondi, Pl\u00e1cido Domingo, Luciano Pavarotti, Alfredo Kraus.\nLa vocalit\u00e0 di Germont.\nLa tessitura di baritono di Giorgio Germont connota il sentimento paterno attraverso questo registro vocale. In \"Traviata\" gli viene affidato il ruolo di padre nobile. Tra gli storici Germont si ricordano Ugo Savarese, Tito Gobbi, Aldo Protti, Ettore Bastianini, Rolando Panerai, Mario Sereni, Renato Bruson.\nTagli e acuti di tradizione.\nLa vocalit\u00e0 di Traviata \u00e8 stata spesso alterata da puntature e tagli cosiddetti \"di tradizione\", inseriti in un secondo momento senza rispettare ci\u00f2 che Verdi scrisse in partitura. La questione dei tagli e le loro teorizzazioni trovano la massima espressione in uno storico volume firmato da Tullio Serafin e Alceo Toni, le cui posizioni sono contestate articolatamente da Philip Gossett.\nI atto.\n\u201c\"\u00c8 strano... Ah, forse \u00e8 lui... Sempre libera\"\u201d, recitativo, prima aria di Violetta e cabaletta relativa: l'orchestrazione \u00e8 tipica delle prime opere verdiane dove sono presenti raddoppi, arpeggi e pizzicati. \"La voce \u00e8 tutta scale e gorgheggi sempre pi\u00f9 acuti che esprimono assai bene la febbrile allegria che Dumas descrive nel suo personaggio\".\nL'aria \u00e8 composta di due strofe, e la seconda spesso \u00e8 tagliata: secondo Serafin e Toni basta un'unica strofa per rendere al massimo, dal punto di vista drammatico, il momento sentimentale di riflessione e perplessit\u00e0 del personaggio.\nSulla penultima nota della cabaletta, principale inserimento di tradizione \u00e8 il famoso e tanto atteso Mi\u266d5 (E\u266d6), mai scritto da Verdi.\nII atto.\n\u201c\"De' miei bollenti spiriti\"\u201d, aria di Alfredo. Felice ma inquieto, Alfredo si abbandona all'idea di colei che gli ha cambiato la vita. L'andante dell'aria \u00e8 molto giovanile, ma spesso possono avvenire fraintendimenti sul tempo, poich\u00e9 in partitura non \u00e8 presente nessuna indicazione metronomica.\nTradizionalmente la cabaletta \u201c\"O mio rimorso, o infamia\"\u201d \u00e8 stata definitivamente tagliata con la motivazione che non sia giustificata n\u00e9 dal contesto in cui \u00e8 collocata e n\u00e9 dal testo. Il taglio \u00e8 contestato da Gossett: \"i testi delle sezioni in minore di Verdi sono completamente differenti nelle due strofe, e ognuna, sensibile all'interazione di parola, musica e azione drammatica, ci pu\u00f2 far udire la melodia in modo nuovo\".\n\u201c\"No, non udrai rimproveri\"\u201d, cabaletta di Giorgio Germont: molti degli interventi di revisione effettuati da Verdi tra la prima versione del 1853, e la seconda del 1854 riguardano la parte vocale di Germont. Originariamente la cabaletta presentava una tessitura che sfociava in un registro molto acuto e ripeteva pi\u00f9 volte il Fa3, un effetto abbandonato nella revisione, che per\u00f2 risulta anche molto meno efficace. Lo ammette anche Gossett: \"La versione riveduta della cabaletta \u00e8 al confronto pi\u00f9 anodina, una delle ragioni che ha determinato la sua frequente omissione\". La cabaletta secondo Serafin deve essere eliminata, come spesso accade, perch\u00e9 \"pi\u00f9 che inutile, impropria\".\nIII atto.\n\u201c\"Teneste la promessa... addio del passato\"\u201d: l'aria di Violetta rappresenta uno dei momenti lirici, patetici e struggenti della scrittura melodica verdiana. Di frequente \u00e8 eseguita solo la prima parte dell'aria \u2013 nel suo libro Tullio Serafin afferma che non c'\u00e8 motivo di ripetere qualcosa che sia gi\u00e0 stata ascoltata una volta.\nIl taglio \u00e8 contestato da Gossett, il quale afferma che la parte che spesso si trova ad essere eliminata contiene un tono espressivo pi\u00f9 scuro: non a caso Verdi scrive differenti segni d'espressione nell'autografo, indicando all'interprete come differenziare le due strofe.\n\u201c\"Gran dio morir s\u00ec giovine\"\u201d scena e duetto di Violetta e Alfredo: secondo Serafin bisogna tagliare subito dopo l'esposizione della melodia da parte di Violetta per andare subito al Finale ultimo. Serafin afferma che il taglio \u00e8 utile al miglioramento dell'opera: \u00ab\"Al precipitare della catastrofe risolutiva non importa certo la soppressione di un ultimo breve scambio d'amorosi sensi tra i due amanti, uno dei quali \u00e8 per rendere l'ultimo respiro\"\u00bb, ma il pensiero di Serafin viene contestato da Gossett in quale afferma che tutto ci\u00f2 che Verdi scrive nelle sue opere non \u00e8 mai scritto per caso, non \u00e8 mai superfluo e invece risulta fondamentale ai fini della drammaturgia: \u00ab\"Verdi porta la musica l\u00ec dove sente che essa deve andare. Mentre la struttura della frase e la forma melodica sono la quintessenza dello stile verdiano, la concezione di fondo mostra l'intenzione di rispondere alle esigenze del dramma, e segna la maturazione del compositore\"\u00bb.\nNella versione del 1853 questa cabaletta era in Re bemolle maggiore e fu trasportata di mezzo tono pi\u00f9 in basso \u2013 in Do maggiore - alla ripresa dell'opera dell'anno successivo.\nI piani tonali dell'opera.\nPur avendo quattro diesis in chiave (tonalit\u00e0 di Mi maggiore), il preludio comincia in Si minore (anticipando il tema del preludio del III atto, che si apre sul letto di morte di Violetta) e vi resta per sedici battute. Le restanti trentatr\u00e9 sono in Mi maggiore e anticipano, dilatandola, la melodia pi\u00f9 famosa dell'opera, quello \"\"Amami, Alfredo\" che compare nel secondo atto.\nSecondo diversi autori, il preludio disegna il ritratto della protagonista: per Julian Budden, ad esempio, la frivolezza della cortigiana \u00e8 rappresentata dal controcanto lieve e frivolo dei violini, mentre la sofferenza amorosa della donna, che sacrifica la sua vita mondana per Alfredo, trova oggettivazione nel timbro dei violoncelli, una contrapposizione che rispecchia il contrasto interiore di Violetta: per questo autore il preludio \u00e8 dunque il \u00abritratto musicale della protagonista quale appare dall'opera\u00bb. Paolo Gallarati parla invece di \u00abuno sguardo sulla dimensione esistenziale [di Violetta] antecedente la sua straordinaria vicenda di redenzione. Ritrae la sua capacit\u00e0 di soffrire (tema della malattia) e quella di amare \"Amami, Alfredo!\"\" quand'erano ancora allo stato virtuale\u00bb. Guardandolo nel complesso, come mette in evidenza Fabrizio Della Seta, il Preludio ritrae la protagonista nei suoi tre aspetti principali: la sofferenza, l'amore appassionato e la vita da cortigiana.\nIl rapporto tonica/dominante \u00e8 centrale in questa fase iniziale dell'opera: il preludio si apre in Si minore, cio\u00e8 la dominante (minore) della tonalit\u00e0 d'impianto, passa in Mi maggiore, a sua volta dominante della tonalit\u00e0 successiva, e il I atto comincia in La maggiore. La serie di quinte discendenti conduce l'ascoltatore nella dimensione narrativa come se scendesse lungo una scala che introduce al salotto di Violetta, un modo di procedere che mostra spiccate analogie col modo in cui Dumas, nel romanzo, introduce la vicenda.\nNel preludio la tonalit\u00e0 di Si minore rappresenta la morte, quella di Mi maggiore l'amore di Violetta, un'analogia che riflette l'intenzione originale di Verdi di intitolare l'opera \"Amore e Morte\" (prima di ricevere il parere negativo da parte della censura). Salendo soltanto di un semitono, mantenendo lo stesso rapporto e apparendo in ordine inverso, nel II atto l'amore \u00e8 rappresentato dalla tonalit\u00e0 di Fa maggiore (\u201cAmami Alfredo\u201d), mentre quello della morte nel preludio del III atto dalla sua dominante in modalit\u00e0 minore (Do minore). La morte, in \"Traviata\", circoscrive l'amore, ed \u00e8 dominante anche letteralmente.\nSecondo Martin Chusid in \"Traviata\" svolge un ruolo primario la tonalit\u00e0 di Fa maggiore, che qui \u00e8 la tonalit\u00e0 delle scene d'amore. Tutti i punti salienti in cui emerge l'amore tra Alfredo e Violetta, anche se per bocca di altri personaggi, sono in questa tonalit\u00e0: \"\"Sempre Alfredo a voi pensa\" (Gastone), \"Un d\u00ec, felice, eterea\" (Alfredo), \"\u00c8 strano...\" e poi \"Ah, fors'\u00e8 lui...\" (Violetta) nel I Atto, \"Pi\u00f9 non esiste, or amo Alfredo...\" e \"Amami Alfredo\" (Violetta) nel II Atto.\nL'ultima volta in cui Verdi tocca il Fa maggiore \u00e8 quando Alfredo riceve la lettera di commiato di Violetta. Allo stesso modo, come fa notare Guglielmo Barblan, una serie di scene sono collegate attraverso la tonalit\u00e0 di Mi bemolle maggiore. Barblan inoltre evidenzia le relazioni melodiche evidenti tra la melodia pi\u00f9 celebre affidata ad Alfredo (\"Di quell'amor\") e la pi\u00f9 bella frase d'amore di Violetta (\"Amami, Alfredo\").\nIn quest'opera assumono un ruolo di primo piano le distanze di semitono. Il II Atto comincia in La maggiore e finisce in La bemolle maggiore, il III Atto inizia in Do minore e finisce in Re bemolle minore: una costruzione simmetrica e rovesciata. Il continuo passaggio dal Do minore al Re bemolle minore del duetto Violetta-Germont nel II Atto, anticipa il movimento continuo tra le stesse tonalit\u00e0 del III Atto: nel primo caso muore il sogno d'amore della protagonista, nel secondo \u00e8 lei stessa a morire. Inoltre \u00abIl contrasto tra Germont e Violetta esplode, letteralmente, su una falsa relazione fa naturale\u2013fa bemolle (\"Cos\u00ec alla misera\") che contrappone il re bemolle maggiore di Germont al re bemolle minore di Violetta: e ci si chiede se sia un caso che la tonalit\u00e0 su cui Violetta cede a Germont sia quella in cui morir\u00e0. Un'altra falsa relazione, rovesciata rispetto alla prima (fa naturale del clarinetto, fa diesis dei violini, dove il fa naturale \u00e8 un'appoggiatura della nona di dominante in tonalit\u00e0 di sol minore e il fa diesis la sensibile) s'incontra poco pi\u00f9 avanti, subito dopo \"Chi men dar\u00e0 coraggio\"\"\u00bb.\nTrasposizioni televisive e cinematografiche.\nTra i diversi titoli che ripropongono l'opera ricordiamo:\nTra i film invece ispirati all'opera ricordiamo:\nCollegamenti esterni.\n "}
{"id": "22067", "revid": "702184", "url": "https://it.wikipedia.org/wiki?curid=22067", "title": "Cronologia della matematica", "text": "Una cronologia degli sviluppi pi\u00f9 rilevanti della matematica."}
{"id": "22072", "revid": "223320", "url": "https://it.wikipedia.org/wiki?curid=22072", "title": "Presidente degli Stati Uniti", "text": ""}
{"id": "22076", "revid": "125475276", "url": "https://it.wikipedia.org/wiki?curid=22076", "title": "Papa Sotero", "text": "Biografia.\nIl Liber Pontificalis riporta che Sotero sarebbe nato a Fondi, dove \u00e8 ancora possibile visitare la casa nativa e dove ancora vivono i suoi discendenti; altri ne hanno ipotizzato l'origine greca, forse per l'interesse da lui mostrato verso i problemi delle Chiese di Grecia. \nUno dei primi provvedimenti, dopo la sua elezione, fu quello di indire una raccolta di denaro da inviare per le necessit\u00e0 della chiesa di Corinto. La lettera che Sotero scrisse in nome della chiesa di Roma alla chiesa di Corinto \u00e8 andata perduta, anche se Harnack ed altri hanno tentato di identificarla con la cosiddetta \"Seconda Epistola di Clemente\" (vedi papa Clemente I). Per\u00f2 \u00e8 giunta fino ai nostri giorni la lettera di ringraziamento per questa raccolta inviata da Dionisio (o Dionigi), vescovo di Corinto. Il gesto assume una rilevanza che va oltre la semplice carit\u00e0 cristiana: Sotero assegna infatti alla Chiesa di Roma una posizione di soccorritrice delle altre chiese cristiane e, dunque, anche di guida sulla linea dell'amore e della carit\u00e0 tracciata dal messaggio evangelico. Ecco perch\u00e9 Sotero \u00e8 noto anche come il \"papa della carit\u00e0\".\nIn questo periodo si diffusero sempre di pi\u00f9 le idee dell'eresia montanista, che port\u00f2 a posizioni rigoriste e antisociali e che forse spinsero l'imperatore Marco Aurelio a proseguire nella repressione e persecuzione dei cristiani. Il potere imperiale non si preoccupava infatti di distinguere tra cristiani \"ortodossi\" e cristiani \"eretici\".\nIn merito alla persecuzione di Marc'Aurelio, Tertulliano riporta la notizia di un editto di tolleranza emesso dall'imperatore nei confronti dei cristiani a seguito del cosiddetto \"Miracolo della legione fulminante\". Riferisce che nel corso della campagna contro i Quadi del 174, una legione stava per essere annientata dal nemico perch\u00e9 debilitata da una gravissima siccit\u00e0 quando, in seguito alle preghiere di un gruppo di legionari cristiani, cominci\u00f2 a piovere cos\u00ec violentemente che le truppe furono rinfrancate e i fulmini sbaragliarono il nemico, propiziando cos\u00ec la vittoria e la salvezza della legione. L'avvenimento \u00e8 storicamente accertato (\u00e8 anche raffigurato in uno dei bassorilievi della Colonna Antonina), ma sembra improbabile che l'autorit\u00e0 pagana lo abbia accreditato come intervento del Dio dei cristiani piuttosto che di Giove pluvio o di qualche altra divinit\u00e0 dell'olimpo romano. E infatti, nessun'altra fonte parla di editti di tolleranza da parte di Marco Aurelio.\nTra le decisioni prese da Sotero si ricordano la dichiarazione che il matrimonio era valido solo come sacramento benedetto da un sacerdote.\nReiter\u00f2 il decreto che proibiva alle donne di toccare patena e calice e di bruciare incenso durante le cerimonie. Tale decreto costitu\u00ec un momento importante nella storia della Chiesa e del rapporto tra la Chiesa di Roma e le donne; fin dai primissimi tempi, infatti, le diaconesse erano una figura presente nell'ordinamento ecclesiastico, con compiti ben definiti.\nMorte e sepoltura.\nNon ci sono prove che Sotero sia morto martire.\nVenne sepolto nel cimitero di San Callisto a Roma. Secondo un'altra tradizione, invece, fu sepolto vicino alla Tomba di Pietro.\nIn seguito, al tempo di papa Sergio II, i suoi resti furono traslati nella Basilica dei Santi Silvestro e Martino ai Monti, dove una lapide del 1655 indica un preteso ritrovamento delle spoglie, e di l\u00ec nella Basilica di San Sisto Vecchio.\nSecondo altre tradizioni una parte delle sue spoglie \u00e8 custodita nella cattedrale di Toledo.\nCulto.\nLa sua festa ricorre il 22 aprile.\nDal Martirologio Romano (ed. 2004):"}
{"id": "22081", "revid": "125542945", "url": "https://it.wikipedia.org/wiki?curid=22081", "title": "Papa Eleuterio", "text": "Biografia.\nIl suo nome in greco significa \"uomo libero\", qualcuno dice che si riferisce al fatto che si trattasse di un liberto, ma la tradizione riporta soltanto che era un diacono della chiesa di Roma.\nEgesippo riportava che Eleuterio nacque a Nicopoli, in Mesia, arriv\u00f2 a Roma sotto papa Aniceto, fu suo diacono, e partecip\u00f2, in qualit\u00e0 di segretario, al suo incontro con San Policarpo.\nDurante il suo pontificato l'eresia montanista giunse al suo culmine, tanto che, allo scopo di presentare le differenze tra cristiani e montanisti, i cristiani scrissero ben 4 apologie, ma nel 177 si scaten\u00f2 ugualmente in maniera feroce la persecuzione di Marco Aurelio. Il potere imperiale infatti non distingueva tra cristiani \"ortodossi\" e cristiani \"eretici\", e gli atteggiamenti dei montanisti venivano generalmente attribuiti anche ai cristiani, che quindi erano coinvolti nella condanna di quei comportamenti antisociali e contrari alle leggi dello Stato, propri del montanismo, che invece essi stessi avversavano.\nFamosi sono i martiri di Lione, soprattutto San Potino, vescovo di Lione, e Santa Blandina; nel racconto del loro martirio e nelle loro lettere, secondo quanto riportava Eusebio di Cesarea, veniva citato anche Eleuterio.\nA Roma, sempre nel 177, fu martirizzata anche Santa Cecilia.\nNello stesso anno, Sant'Ireneo, futuro vescovo di Lione, accompagn\u00f2 alcuni vescovi per discutere con Eleuterio il problema del montanismo. Successivamente, anche il vescovo Abercius di Hierapolis in Frigia si rec\u00f2 a Roma per discutere dello stesso problema.\nFu solo con la morte di Marco Aurelio e l'ascesa al trono di suo figlio Commodo che le persecuzioni cessarono e la Chiesa si pot\u00e9 dedicare al problema dell'eresia montanista.\nA volte viene rimproverato ad Eleuterio un certo attendismo e un'indecisione nell'intervenire nei confronti di questa eresia. Il suo comportamento potrebbe essere, invece, visto come un atteggiamento diplomatico per cercare di risolvere in maniera indolore la separazione. Atteggiamento che, tuttavia, non port\u00f2 alcun frutto. Durante il suo pontificato Eleuterio dovette scontrarsi anche con altre eresie che continuavano a propagare le loro dottrine: lo gnosticismo ed il marcionismo.\nIl \"Liber Pontificalis\", dice che tenne una corrispondenza con un re britannico, Lucio, che era desideroso di essere convertito alla Cristianit\u00e0. \nQuesta tradizione (romana, non britannica) non sembra avere fondamento storico. Alla fine del II secolo, infatti, l'amministrazione romana era profondamente radicata in Britannia, quindi non ci sarebbero potuti essere nell'isola dei veri re locali. Che qualche capo trib\u00f9, noto come re, avesse potuto chiedere al vescovo di Roma delle delucidazioni sulla fede cristiana sembra abbastanza improbabile per quel periodo. L'assunto, privo di fondamento, contenuto nel \"Liber Pontificalis\", non \u00e8 una base sufficiente per accettare questa asserzione. San Beda il Venerabile, il primo scrittore inglese (673-735) a citare ripetutamente la storia, non la apprese de fonti inglesi, bens\u00ec dal \"Liber Pontificalis\".\nSecondo alcuni studiosi, tale \"Britanio\" potrebbe identificarsi con Lucius Aelius Septimus Megas Abgar IX.\nAltri ancora ritengono che sia da identificare con Lucio Artorio Casto.\nPer papa Eleuterio non si tramanda notizia di martirio. Dopo la sua morte fu sepolto vicino alla Tomba di Pietro.\nCulto.\nLa sua festa ricorre il 26 maggio.\nDal Martirologio Romano (ed. 2004):\n\u00c8 il patrono di Cupramontana (AN).\nAl santo pontefice \u00e8 dedicato un altare laterale nella chiesa di San Giovanni della Pigna a Roma."}
{"id": "22083", "revid": "200568", "url": "https://it.wikipedia.org/wiki?curid=22083", "title": "Legame covalente", "text": "In chimica, un legame covalente \u00e8 un legame chimico in cui due atomi mettono in comune delle coppie di elettroni.\nCi\u00f2 avviene perch\u00e9 gli atomi tendono al minor dispendio energetico possibile ottenibile con la stabilit\u00e0 della loro configurazione elettronica (ad esempio l'ottetto). Gli orbitali atomici contenenti gli elettroni spaiati si sovrappongono in orbitali molecolari, dando luogo ad una molecola.\nTipologia di legami covalenti.\nLegame covalente puro.\nIl legame covalente \u00e8 il risultato di un'interazione elettrostatica che coinvolge gli atomi. Questa interazione elettrostatica si ha tra i nuclei degli atomi (carichi positivamente) e gli elettroni condivisi (carichi negativamente).\nGli elettroni condivisi tramite il legame covalente sono delocalizzati intorno ai due atomi, formando una cosiddetta \"nube elettronica\", cio\u00e8 uno spazio in cui esiste la possibilit\u00e0 di trovare gli elettroni condivisi.\nSi parla di legame covalente puro se avviene tra atomi uguali. Se avviene tra atomi con differenza di elettronegativit\u00e0 compreso tra zero e 0,4 \u00e8 detto covalente omopolare o apolare. La nube elettronica \u00e8 distribuita simmetricamente (cio\u00e8 il legame risulta non polarizzato). In questo caso il doppietto elettronico \u00e8 condiviso in egual misura tra i due atomi coinvolti, cio\u00e8 gli elettroni condivisi trascorrono lo stesso tempo in prossimit\u00e0 di ciascuno dei due atomi, non avendo una particolare preferenza per uno dei due atomi.\nUn legame covalente omopolare si ha quando la differenza di elettronegativit\u00e0 tra due atomi \u00e8 minore o uguale a 0,4.\nUn esempio di molecola contenente un legame covalente puro \u00e8 la molecola di idrogeno &lt;chem&gt;(H2)&lt;/chem&gt;, ottenuta dalla combinazione di due atomi di idrogeno:\ncodice_1\nIn generale, si ha legame covalente puro quando gli atomi coinvolti nel legame appartengono allo stesso elemento chimico. In questo caso infatti la differenza di elettronegativit\u00e0 tra i due atomi \u00e8 nulla.\nLegame covalente polare.\nNel caso in cui si abbia una moderata differenza di elettronegativit\u00e0 tra i due atomi coinvolti nel legame covalente (per cui si \u00e8 in presenza di un dipolo molecolare permanente), gli elettroni condivisi risultano maggiormente attratti dall'atomo pi\u00f9 elettronegativo, il legame risulter\u00e0 quindi polarizzato elettricamente.\nSi parla in questo caso di legame covalente eteropolare (o polare).\nUn legame covalente polare si instaura quando avviene una sovrapposizione degli orbitali atomici di due atomi con una differenza di elettronegativit\u00e0 minore o uguale a 1,9 e maggiore di 0,4.\nAd esempio la differenza di elettronegativit\u00e0 tra l'idrogeno (2,20) e il cloro (3,16) \u00e8 pari a 0.96 (= 3,16 - 2,20), per cui il legame tra idrogeno e cloro nella molecola di acido cloridrico &lt;chem&gt;(H-Cl)&lt;/chem&gt; \u00e8 di tipo covalente eteropolare.\nLegame di coordinazione o dativo.\nQuando entrambi gli elettroni coinvolti nel legame provengono da uno solo dei due atomi, mentre l'altro fornisce un orbitale vuoto in cui allocarli, si parla di legame di coordinazione.\nLegame covalente e legame ionico.\nQuando i doppietti elettronici sono fortemente vincolati all'elemento pi\u00f9 elettronegativo, non si parla pi\u00f9 di legame covalente, bens\u00ec di legame ionico; per convenzione, si parla di legame ionico se la differenza di elettronegativit\u00e0 tra gli atomi coinvolti nel legame \u00e8 maggiore di 1,9, mentre si parla di legame covalente quando la differenza di elettronegativit\u00e0 tra gli atomi coinvolti nel legame \u00e8 minore o uguale a 1,9.\nValenza dei legami covalenti.\nA seconda del numero di elettroni condivisi, si possono avere i seguenti casi:\nEsistono anche legami \"tetravalenti\" (ampiamente studiati in chimica inorganica) e nel 2005 \u00e8 stata dimostrata l'esistenza di legami quintupli in molecole stabili.\nLegami covalenti polari e polarit\u00e0 della molecola.\nLe molecole che contengono legami covalenti polari possono presentare una certa polarit\u00e0 causata da una distribuzione non simmetrica delle cariche.\nAd esempio, la molecola dell'acqua presenta due legami covalenti polari tra l'ossigeno e ognuno dei due atomi di idrogeno. L'elettronegativit\u00e0 dell'ossigeno (3,52 circa) prevale su quella dell'idrogeno (2,11 circa), attirando verso di s\u00e9 gli elettroni dei due atomi di idrogeno e polarizzando ciascun legame. La molecola dell'acqua presenta un angolo di legame di 104\u00b045' e costituisce nel suo complesso un dipolo elettrico che ha nell'atomo di ossigeno la sua estremit\u00e0 negativa e nei due atomi di idrogeno la sua estremit\u00e0 positiva.\nPi\u00f9 semplice \u00e8 il caso della molecola dell'acido cloridrico &lt;chem&gt;(H-Cl)&lt;/chem&gt;: in questo caso la maggiore elettronegativit\u00e0 del cloro fa s\u00ec che la molecola sia un dipolo che ha nell'atomo di cloro la sua estremit\u00e0 negativa e nell'atomo di idrogeno la sua estremit\u00e0 positiva.\nIn altri casi, ai legami covalenti polari pu\u00f2 essere associata una distribuzione simmetrica delle cariche, per cui la molecola risulta apolare.\nAd esempio, gli atomi della molecola del diossido di carbonio sono disposti lungo una retta &lt;chem&gt;(O=C=O)&lt;/chem&gt;. Pur essendo ogni doppio legame &lt;chem&gt;C=O&lt;/chem&gt; polare, la simmetria della molecola annulla le due polarit\u00e0 uguali in intensit\u00e0 ma opposte in direzione. Quindi la molecola di diossido di carbonio risulta complessivamente apolare."}
{"id": "22093", "revid": "125362611", "url": "https://it.wikipedia.org/wiki?curid=22093", "title": "Papa Vittore I", "text": "\u00c8 venerato come santo dalla Chiesa cattolica, dalle Chiese ortodosse, e dalla Chiesa copta (nella quale \u00e8 conosciuto con il nome di Boktor).\nBiografia.\nIl \"Liber Pontificalis\" lo presumeva originario dell'Africa, probabilmente di etnia berbera, e riportava che suo padre si chiamava Felice. Questa fonte, desumendo i dati dal \"Catalogo Liberiano\", indicava che Vittore regn\u00f2 dal 186 al 197. Il testo armeno del \"Chronicon\" di Eusebio di Cesarea, tuttavia, posizionava l'inizio del pontificato di Vittore nel settimo anno di regno dell'Imperatore Commodo (187) e gli accreditava una durata di dodici anni; nella sua \"Historia Ecclesiastica\" Eusebio stesso, per\u00f2, riposizion\u00f2 l'inizio del pontificato al nono anno del regno di Commodo (189) e lo fece durare dieci anni.\nVittore e i rapporti con l'Impero.\nDurante gli ultimi anni del regno di Commodo (180-192) e i primi anni di quello di Settimio Severo (dal 193) la Chiesa di Roma pot\u00e9 godere di un periodo di pace privo di persecuzioni.\nL'opinione positiva sui cristiani che aveva Commodo viene generalmente attribuita all'influenza di Marcia, sua amante e poi moglie. Secondo la testimonianza di Ippolito di Roma (\"Philosophumena\", IX 12), costei era favorevole ai cristiani, forse una cristiana lei stessa. Per ottenere la liberazione dei suoi confratelli condannati ai lavori forzati nelle miniere della Sardegna (\"ad metalla\"), convoc\u00f2 papa Vittore a Palazzo e si fece consegnare un elenco dei cristiani romani laggi\u00f9 detenuti. Avendo ricevuto la grazia da parte dell'imperatore, Marcia sped\u00ec il presbitero Giacinto in Sardegna con l'ordine di liberazione per i cristiani. Fu la prima volta che l'impero romano scese a patti con la Chiesa ed il suo vescovo in tema di persecuzioni. Fu anche la prima volta che, nonostante il clima di moralizzazione dei costumi adottato gi\u00e0 dai predecessori di Vittore, e da lui stesso rigidamente seguito, il papa trov\u00f2 un accordo \"politico\" con una donna che, nonostante si professasse cristiana, era notoriamente dedita a costumi dissoluti che la ponevano al limite della scomunica.\nSant'Ireneo di Lione (\"Adversus Haerses\", IV, XXX 1) riportava che in questo periodo i cristiani ebbero molti incarichi ufficiali presso la Corte imperiale. Anche Settimio Severo, durante i primi anni del suo regno, guard\u00f2 con favore i cristiani, lasciandoli nei posti chiave della sua corte. Tra coloro che rimasero a palazzo c'era un certo Proculo che una volta lo aveva addirittura curato. Questo imperatore protesse i cristiani dagli eccessi dei pagani, e suo figlio, Caracalla, ebbe persino una balia cristiana. In questo periodo il cristianesimo fece grandi passi avanti nella capitale e trov\u00f2 proseliti persino fra le famiglie ricche e nobili.\nLa questione quartodecimana.\nDurante il suo pontificato, per\u00f2, la Chiesa fu sconquassata da dissensi interni. Si acu\u00ec la disputa sulla celebrazione della Pasqua, di cui gi\u00e0 si era discusso a lungo al tempo di Papa Aniceto. I cristiani di Roma che erano immigrati dalle province dell'Asia erano soliti celebrare la Pasqua il 14\u00ba giorno del mese di Nisan, in qualsiasi giorno della settimana cadesse, come avrebbero fatto nelle loro terre d'origine. Al suo apparire, naturalmente, questa usanza port\u00f2 agitazione all'interno della comunit\u00e0 cristiana di Roma. Papa Vittore decise, perci\u00f2, che ci dovesse essere uniformit\u00e0 nell'osservanza della festa pasquale e per questo cerc\u00f2 di persuadere i quartodecimani a seguire la pratica generale della Chiesa. Scrisse a Policrate, vescovo di Efeso e gli sugger\u00ec di convocare gli altri vescovi asiatici per discutere della questione con loro. La riunione si tenne, ma nella lettera che Policrate sped\u00ec a papa Vittore, dichiar\u00f2 che avrebbe fermamente continuato nell'usanza Quartodecimana \"osservata da cos\u00ec tanti santi e celebri vescovi della regione\". Vittore tenne allora, a Roma, il primo sinodo romano di cui si abbiano notizie, e scrisse ai vescovi reggenti dei vari distretti, esortandoli a riunire i vescovi loro dipendenti e consigliarsi con loro sul problema della festa Pasquale. Le risposte giunsero da tutte le parti del mondo cristiano: dal sinodo di Palestina, presieduto da Teofilo di Cesarea e Narciso di Gerusalemme; dal sinodo del Ponto, presieduto dall'anziano Palma; dalle comunit\u00e0 di Gallia, il cui vescovo era Ireneo di Lione; dai vescovi del regno di Osrhoene; e da singoli vescovi, come Bachilo di Corinto. Tutte queste risposte riportavano unanimemente che la Pasqua veniva osservata la domenica. Vittore, che in tutta la faccenda ag\u00ec come capo dell'intera cristianit\u00e0 cattolica, fece quindi appello ai vescovi della provincia d'Asia affinch\u00e9 abbandonassero il loro costume ed accettassero la pratica di celebrare la Pasqua sempre di domenica. Se non avessero ottemperato non sarebbero pi\u00f9 stati in comunione con la chiesa di Roma.\nQuesta procedura non piacque a tutti i vescovi. Ireneo di Lione ed altri scrissero a papa Vittore biasimandolo per la sua severit\u00e0, esortandolo a mantenere pace ed unit\u00e0 con i vescovi asiatici, ed a intrattenere rapporti amichevoli con loro. Ireneo gli ricord\u00f2 anche che i suoi predecessori avevano sempre mantenuto l'osservanza della domenica di Pasqua, come era giusto, ma non avevano interrotto le relazioni amichevoli e la comunione con vescovi asiatici solo perch\u00e9 questi seguivano un altro costume (Eusebio, \"Historia Ecclesiastica\", V, XXIII-XXV).\nNon si hanno ulteriori informazioni su come fin\u00ec la storia dei vescovi asiatici sotto Vittore I. Certo \u00e8 che nel corso del III secolo la pratica romana dell'osservanza della domenica di Pasqua divenne gradualmente universale. A Roma stessa, dove Vittore impose, naturalmente, l'osservanza della domenica di Pasqua a tutti i cristiani della capitale, un certo Blasto, un orientale, insieme ad alcuni seguaci contrari al papa, provoc\u00f2 uno scisma che, comunque, non crebbe d'importanza.\nVittore e le eresie.\nVittore ebbe anche delle difficolt\u00e0 con un presbitero romano chiamato Florino, probabilmente proveniente dall'Asia Minore. Come ufficiale della corte imperiale, Florino ebbe modo di conoscere Policarpo di Smirne direttamente in Asia Minore, e in seguito divenne presbitero della Chiesa di Roma. Questi ader\u00ec allo gnosticismo, considerato eresia dalla Chiesa, diffondendo gli insegnamenti di Valentino. Ireneo scrisse due trattati contro di lui e richiam\u00f2 l'attenzione di Vittore anche sui suoi scritti, che riteneva pericolosi. Florino fu rimosso dalle sue funzioni sacerdotali e scomunicato.\nDurante il pontificato di Vittore un ricco cristiano, Teodato di Bisanzio, un venditore di pellame, giunse da Costantinopoli a Roma ed inizi\u00f2 a predicare che il Cristo era soltanto un uomo illuminato dallo Spirito Santo con dei poteri sovrannaturali (adozionismo). Il papa condann\u00f2 questa eresia e scomunic\u00f2 Teodato. Quest'ultimo, tuttavia, non si sottomise, ma al contrario, insieme ai suoi seguaci, diede il via ad uno scisma che per qualche tempo fu anche vitale. Tertulliano affermava che Vittore potrebbe anche essere venuto in contatto col Montanismo, ma non ci sono prove a sostegno di questa notizia.\nPassaggio dal greco al latino.\nSan Girolamo indicava Vittore come il primo scrittore in latino della Chiesa menzionando nel suo \"De viris Illustribus\" dei piccoli trattati (\"Vittore, tredicesimo vescovo della citt\u00e0 di Roma, scrittore di certi opuscoli sulla questione pasquale ed altro, govern\u00f2 la Chiesa dieci anni sotto Severo\"). Fino ad allora tutti gli scritti della Chiesa venivano redatti in greco. A parte le lettere sulla controversia pasquale, nessuno degli scritti di Vittore \u00e8 noto. Forse fu proprio durante il suo pontificato che il canone delle Sacre scritture in uso a Roma, e parzialmente conservato nel Canone muratoriano, fu stilato, sancendo il passaggio definitivo dal greco al latino.\nNella nota che lo riguarda, nel \"Liber Pontificalis\" si parla della controversia pasquale e dell'introduzione dei \"sequentes\" fra il clero, che gli \u00e8 attribuita. Non \u00e8 chiaro cosa questo significhi, se ci si riferisca agli accoliti o agli assistenti che, sembra, comparvero in seguito, per coadiuvare quel clero molto occupato nell'amministrazione dei propri interessi. In ogni caso, la nota \u00e8 una di quelle che l'autore inser\u00ec arbitrariamente nelle biografie dei vari papi, e non ha, di conseguenza, alcun valore storico. Lo stesso vale per l'ordinanza relativa all'amministrazione del battesimo nei casi di necessit\u00e0 attribuita a papa Vittore dallo stesso autore.\nMorte e sepoltura.\nVittore, nonostante il periodo di pace che visse la Chiesa, pat\u00ec il martirio sotto Settimio Severo (ma non tutti gli autori concordano) e venne sepolto vicino alla Tomba di Pietro.\nAlcune sue reliquie sono ora conservate presso l'altare maggiore della Basilica dei Santi Silvestro e Martino ai Monti a Roma e presso l'altare maggiore della Basilica dei Santi Siro e Materno a Desio (MB).\nCulto.\nSia la Chiesa cattolica che le Chiese ortodosse celebrano la sua memoria liturgica il 28 luglio.\nDal Martirologio Romano:"}
{"id": "22094", "revid": "919135", "url": "https://it.wikipedia.org/wiki?curid=22094", "title": "30 (numero)", "text": "Trenta (cf. latino \"triginta\", greco \"\u03c4\u03c1\u03b9\u03ac\u03ba\u03bf\u03bd\u03c4\u03b1\") \u00e8 il numero naturale dopo il 29 e prima del 31 \u00e8 altres\u00ec pari a tre volte dieci.\nConvenzioni.\nEt\u00e0 media per il patriarcato."}
{"id": "22095", "revid": "123962332", "url": "https://it.wikipedia.org/wiki?curid=22095", "title": "Papa Zefirino", "text": "Biografia.\nFiglio di un certo Abbondio, succedette nell'incarico di vescovo di Roma a papa Vittore I nell'ultimo periodo dell'impero di Settimio Severo e sotto Caracalla.\nIl nuovo papa venne descritto da sant'Ippolito di Roma nel \"Philosophumena\" (IX, XI) come un uomo semplice e privo d'istruzione (questa affermazione potrebbe essere interpretata nel senso che Zefirino non aveva intrapreso gli studi pi\u00f9 elevati, ma si era dedicato all'amministrazione pratica della Chiesa piuttosto che alla cultura teologica).\nImmediatamente dopo la sua elezione, Zefirino richiam\u00f2 a Roma Callisto (futuro papa) che viveva ad Anzio. Lo nomin\u00f2 diacono e suo segretario e lo incaric\u00f2 dell'amministrazione dei luoghi di culto che finalmente la Chiesa poteva vantare come propriet\u00e0 privata, e della supervisione del \"coemeterium\": ci sono infatti prove che sotto papa Vittore I la comunit\u00e0 cristiana romana divenne proprietaria di un luogo comune di sepoltura sulla Via Appia; Zefirino diede la gestione di questo luogo a Callisto.\nLa posizione dei cristiani, che era rimasta tranquilla nei primi anni di governo dell'imperatore Settimio Severo, and\u00f2 lentamente degenerando finch\u00e9, nel 202 o 203, fu emanato un editto di persecuzione che impediva la conversione al Cristianesimo a pena di sanzioni severissime. La causa scatenante della recrudescenza dei rapporti sembra doversi ravvisare nel rifiuto della comunit\u00e0 cristiana di partecipare alle cerimonie che erano state istituite per la celebrazione del decennale dell'ascesa al trono dell'imperatore. Settimio Severo non grad\u00ec il comportamento offensivo nei suoi confronti ed eman\u00f2 dunque decreti anticristiani, le cui sanzioni vennero attenuate o abolite solo quando, l'anno successivo, si giunse ad un compromesso in base al quale i cristiani avrebbero partecipato alle sole cerimonie non in contrasto con i loro principi antipagani. Nulla \u00e8 per\u00f2 noto riguardo l'esecuzione dell'editto a Roma stessa n\u00e9 sui martiri della Chiesa in questo periodo.\nIl \"Liber Pontificalis\" gli attribuisce due decreti, uno sull'ordinazione del clero e l'altro sulla liturgia eucaristica nelle chiese di Roma, ma, come spesso accade per i primi papi, non ci sono sufficienti prove storiche che attestino questi atti.\nDispute dottrinali.\nGli adepti del predicatore eretico Teodoto di Bisanzio, detto il Pellaio, erano stati scomunicati insieme al loro capo da Papa Vittore, e formarono a Roma una comunit\u00e0 eretica indipendente guidata da un altro Teodoto, detto \"il Cambiavalute\", e da un certo Esclipedoto. Costoro persuasero un confessore, tale Natalio, che, nonostante le torture subite, non aveva abiurato la sua fede di fronte al giudice pagano, ad essere consacrato vescovo della setta con un pagamento mensile di 170 denarii. Ma Natalio sogn\u00f2 di essere stato torturato dagli angeli e, indossato un abito penitenziale, si cosparse il capo di ceneri e si gett\u00f2 piangente ai piedi di Zefirino. Confess\u00f2 il suo errore ed implor\u00f2 ed ottenne di tornare in comunione con la Chiesa (Eusebio di Cesarea, \"Historia Ecclesiastica\", V, XXXII).\nNello stesso periodo anche i seguaci di Montano operavano con grande energia a Roma. Il montanista Proculo (o Proclo) pubblic\u00f2 uno scritto in difesa delle nuove profezie; un dotto e rigidamente ortodosso cristiano romano, Caio, scrisse una confutazione di Proclo sotto forma di dialogo, in cui rifiutava l'Apocalisse di Giovanni, che considerava opera dello gnostico Cerinto. In opposizione a Caio, Ippolito scrisse il \"Capita contra Caium\" (Eusebio, \"Historia Ecclesiastica\", III, XXVIII; VI, XX).\nIppolito fu il pi\u00f9 importante teologo fra i presbiteri romani di questo periodo. Era un sostenitore della dottrina del \"Logos Divino\". Insegnava che il \"Logos Divino\" si fece uomo in Cristo, che il Logos si differenzia in ogni cosa da Dio, che il Logos \u00e8 l'intermediario tra Dio ed il mondo delle creature. Questa dottrina, nella forma in cui fu esposta da Ippolito e dalla sua scuola fece sorgere molti dubbi, e, in contrapposizione alla sua, sorse un'altra scuola teologica, che venne rappresentata a Roma, in questo periodo, da Cleomene e da Sabellio (Monarchianismo modale).\nQuesti uomini erano rigidi oppositori dell'adozionismo, ma non erano disposti a dare credito all'incarnazione del Logos, ed enfatizzavano soprattutto l'unit\u00e0 assoluta (\"monarchia\") di Dio. Essi spiegavano l'Incarnazione di Cristo come un'altra manifestazione (\"modus\") di Dio nella sua unione con la natura umana. Di conseguenza vennero chiamati Modalisti o Patripassiani, dato che secondo loro non era il Figlio di Dio che era stato crocifisso, ma lo stesso Padre. Il popolo dei cristiani ortodossi credeva fermamente nell'Unit\u00e0 di Dio e nella divinit\u00e0 di Ges\u00f9 Cristo; inizialmente nessuno fra loro diffid\u00f2 di questa dottrina e papa Zefirino non si immischi\u00f2 nella disputa fra le due scuole poich\u00e9 l'eresia dei Modalisti non fu, all'inizio, chiaramente evidente, e la dottrina di Ippolito opponeva molte difficolt\u00e0 riguardo alle tradizioni della Chiesa.\nZefirino, in tutta la questione, afferm\u00f2 semplicemente che riconosceva un solo Dio, e questo era il \"Signore Ges\u00f9 Cristo\"; era morto il Figlio, non il Padre, e questa era la dottrina della Chiesa. Ippolito, allora, esort\u00f2 il papa ad emanare un dogma in cui si decretava che la persona di Cristo era diversa da quella del Padre e si condannavano le posizioni del Monarchismo e del Patripassionismo, ma Zefirino non acconsent\u00ec. Il risultato fu che Ippolito divenne sempre pi\u00f9 irritato ed adirato contro il papa e, soprattutto, contro il diacono Callisto che, come suo consigliere, riteneva responsabile (probabilmente a ragione) della posizione assunta. Ci sono buone ragioni per credere che l'astio nei confronti di Zefirino fosse anche dettato da una sorta di risentimento di Ippolito per la prestigiosa posizione affidata a Callisto, alla quale anch'egli aspirava. Quando, dopo la morte di Zefirino, Callisto fu eletto vescovo di Roma, Ippolito si allontan\u00f2 dalla Chiesa e, insieme ai suoi seguaci, provoc\u00f2 il primo scisma della Chiesa romana, facendosi consacrare a sua volta vescovo di Roma e divenendo cos\u00ec il primo antipapa della storia della Chiesa.\nMorte e sepoltura.\nZefirino mor\u00ec il 20 dicembre 217 e fu sepolto nella \"Cella Trichora\" dei Santi Sisto e Cecilia nel cimitero di Callisto sulla via Appia.\nCulto.\nLa sua festa ricorre il 20 dicembre.\nDal Martirologio Romano (ed. 2004):\n\u00c8 il santo patrono di Caldari, frazione di Ortona (CH) e la sua festa viene commemorata il 26 agosto. La statua processionale \u00e8 dentro la chiesa parrocchiale, al Santo intitolata."}
{"id": "22097", "revid": "188116", "url": "https://it.wikipedia.org/wiki?curid=22097", "title": "Terremoto di Messina del 1908", "text": "Il terremoto di Messina del 1908 (citato in letteratura scientifica come \"terremoto della Calabria meridionale-Messina\" o anche come \"terremoto calabro-siculo\") \u00e8 considerato uno degli eventi sismici pi\u00f9 catastrofici del XX secolo. Il sisma, di magnitudo 7,1 Mw, accadde alle ore 5:20:27 (ora locale) del 28 dicembre 1908 e danneggi\u00f2 gravemente le citt\u00e0 di Messina e Reggio Calabria nell'arco di 37 secondi. Met\u00e0 della popolazione della citt\u00e0 siciliana e un terzo di quella della citt\u00e0 calabrese perse la vita.\nSi tratta della pi\u00f9 grave catastrofe naturale in Europa per numero di vittime, a memoria d'uomo, e del disastro naturale di maggiori dimensioni che abbia mai colpito il territorio italiano in tempi storici.\nLe registrazioni sismografiche.\nLa notte i sismografi registrarono il verificarsi di un terremoto di grande magnitudo. Il sisma risult\u00f2 inquadrabile settorialmente in una zona ubicata in Italia. Nessuna pi\u00f9 precisa informazione al riguardo era tuttavia disponibile: rimanevano solo le tracce marcate dai pennini sui tabulati degli osservatori sismici, che gli studiosi cominciarono velocemente ad analizzare e interpretare. I telegrafi infatti cominciarono a ticchettare, mentre i tecnici rimasero in attesa di ottenere e scambiare notizie.\nAncora prima di ottenere una qualsivoglia comunicazione ufficiale, molte nazioni del mondo e l'Italia stessa furono informate attraverso la strumentazione scientifica.\nI sismografi misero in evidenza solo la grande intensit\u00e0 delle scosse senza consentire agli specialisti di individuare con certezza la specifica localizzazione. Si potevano solo immaginare i danni provocati da un sisma di quella intensit\u00e0. Gli addetti all'Osservatorio Ximeniano di Firenze annotarono:\nCause del sisma.\nSecondo l'Istituto nazionale di geofisica e vulcanologia, il terremoto \u00e8 stato causato da una grande faglia normale cieca a basso angolo di immersione a SE, situata principalmente al largo dello Stretto di Messina, tra le placche. \nLa sua proiezione superiore interseca la superficie terrestre sul lato occidentale, siciliano, dello Stretto. \nNel 2019 ricercatori della Birkbeck, Universit\u00e0 di Londra hanno scoperto la faglia attiva responsabile del terremoto. Lo studio ha identificato la faglia come la faglia Messina-Taormina precedentemente mappata ma poco studiata che si trova al largo della costa siciliana e corre lungo lo Stretto di Messina. Il team ha utilizzato i dati del 1907-1908 per esaminare il modello di sollevamenti e cedimenti osservati nell'area di Messina e Calabria che presentava una forte somiglianza con quelli risultanti da altri potenti terremoti innescati da faglie normali. Dopo aver confrontato la direzione e le dimensioni dei movimenti su faglie note con i movimenti superficiali osservati a Messina e in Calabria, i ricercatori sono stati in grado di identificare la probabile faglia attiva che ha causato il catastrofico terremoto, nonch\u00e9 la direzione e le dimensioni dei movimenti;\nL'Italia si trova lungo la zona di confine della placca continentale africana, e questa placca spinge contro il fondo del mare sotto l'Europa a una velocit\u00e0 di 25 millimetri (1 pollice) all'anno. Ci\u00f2 provoca uno spostamento verticale, che a sua volta pu\u00f2 causare terremoti. Il terremoto \u00e8 stato registrato da 110 stazioni sismografiche in tutto il mondo, ed \u00e8 stato uno dei primi ad essere registrato da strumenti.\nLo Stretto di Messina fa parte del tratto tettonico regionale noto come Arco Calabrese, un'area di sollevamento differenziale derivante dalla dinamica delle unit\u00e0 tettoniche ionica e tirrenica meridionale, due dei blocchi litosferici di microplacca riconosciuti nella porzione italiana altamente frammentata di il contatto Africa-Eurasia. Alcuni dei terremoti pi\u00f9 forti avvenuti negli ultimi secoli si sono verificati nell'arco calabrese, come i terremoti calabresi del 1783 e del 1905 e il pi\u00f9 catastrofico terremoto di Messina del 1908.\nLe registrazioni indicano che una notevole attivit\u00e0 sismica si \u00e8 verificata nelle aree intorno allo Stretto di Messina diversi mesi prima del 28 dicembre; \u00e8 aumentata di intensit\u00e0 a partire dal 1\u00ba novembre. Il 10 dicembre un terremoto di magnitudo 4 ha danneggiato alcuni edifici a Novara di Sicilia e Montalbano Elicona, entrambi in provincia di Messina.\nUn totale di 293 scosse di assestamento ebbero luogo tra il 28 dicembre 1908 e l'11 marzo 1909.\nNel 2008 \u00e8 stato proposto che lo tsunami concomitante non sia stato generato dal terremoto, ma piuttosto da una grande frana sottomarina che lo ha innescato. La probabile fonte dello tsunami \u00e8 stata al largo di Giardini Naxos (40 km a sud di Messina) sulla costa siciliana dove \u00e8 stato rivelato un grande corpo di frana sottomarino con una scarpata di testata su una carta batimetrica del fondale ionico.\nIn uno studio del luglio 2021, pubblicato da ricercatori italiani dell'Universit\u00e0 di Catania e tedeschi dell'Universit\u00e0 di Kiel ed altri, si \u00e8 ribadito quali sono i 5 punti chiave riguardanti le cause del terremoto del 1908 a Messina, esse sono:\nI luoghi.\nIl terremoto colp\u00ec, con diverse intensit\u00e0, la Calabria e la Sicilia: l'epicentro fu registrato nel comune di Reggio Calabria (tra Archi e Ort\u00ec inferiore), con una \"box sismogenetica\" attestantesi su tutta la costa reggina da Melito di Porto Salvo a Scilla e nella frazione di Torre Faro, all'interno della quale l'intensit\u00e0 MCS fu pari o superiore a 10.\nFurono contati 772 : \n11 di intensit\u00e0 MCS pari a 11 (Faro Superiore, Ferrito, Melia, Mosorrofa, Nasiti, Nocilla, Perlupo, Piale, Prumo, Riparo Vecchio e Trizzino); \n35 di intensit\u00e0 MCS tra 10-11; \n36 di intensit\u00e0 MCS pari a 10; \n10 di intensit\u00e0 MCS tra 9-10; \n24 di intensit\u00e0 MCS pari a 9; \n34 di intensit\u00e0 MCS tra 8-9; \n135 di intensit\u00e0 MCS pari a 8;\n62 di intensit\u00e0 MCS tra 7-8; ecc.\nI territori delle attuali province di Reggio Calabria, di Vibo Valentia, la parte est della provincia di Messina e l'estrema parte nord della provincia di Catania furono interessati da scosse di intensit\u00e0 MCS pari o superiore a 8.\nCon intensit\u00e0 MCS superiori a 6 il terremoto fu registrato nel resto della Calabria e nella Sicilia orientale.\nCon intensit\u00e0 MCS superiori a 4 il terremoto fu registrato anche nella Sicilia centrale, nelle zone sud di Basilicata, Campania e Puglia e anche a La Valletta.\nCon intensit\u00e0 MCS inferiori a 4 il terremoto fu registrato anche nella Sicilia occidentale (Marsala, Trapani), in Campania (Napoli), in Basilicata (Potenza, Matera), in Puglia (Taranto, Lecce) e fino in Molise (Campobasso, Termoli).\nL'area dell'epicentro \u00e8 una zona a elevata sismicit\u00e0; risulta infatti colpita da almeno 8 eventi sismici di magnitudo pari o superiore a 6 in epoca storica. La particolare criticit\u00e0 dell'area \u00e8 determinata dal fatto che \u00e8 sede di numerosi centri abitati tra cui due di grandi dimensioni:\nI fatti.\nLuned\u00ec 28 dicembre 1908 un terremoto di 7,25 Mw (XI Mercalli) si abbatt\u00e9 violentemente sullo Stretto, colpendo Messina e Reggio nella primissima mattinata (5:20 ora locale circa). Uno dei pi\u00f9 potenti sismi della storia italiana aveva quindi colto la regione nel sonno, interrotto tutte le vie di comunicazione (strade, ferrovie per Palermo e Siracusa, tranvie per Giampilieri e Barcellona, telegrafo, telefono), danneggiati i cavi elettrici e le tubazioni del gas, e sospeso cos\u00ec l'illuminazione stradale fino a Villa San Giovanni e a Palmi. Con lo strascico di un maremoto, l'evento devast\u00f2 particolarmente Messina, causando il crollo del 90% degli edifici.\nUna recente tesi sostiene che in realt\u00e0 il maremoto successivo al terremoto sia stato causato da una frana sottomarina e non direttamente dal sisma, frana da posizionarsi, sempre secondo gli stessi studi, tra lo specchio d'acqua di fronte a Giardini Naxos e quello prospiciente il quartiere \"Pozzo Lazzaro\" di Santa Teresa di Riva.\nLe testimonianze dell'epoca.\nLa relazione al Senato del Regno \u2013 datata 1909 \u2013 sul terremoto di Messina e Reggio cos\u00ec recita: \u00ab\"Un attimo della potenza degli elementi ha flagellato due nobilissime province \u2013 nobilissime e care \u2013 abbattendo molti secoli di opere e di civilt\u00e0. Non \u00e8 soltanto una sventura della gente italiana; \u00e8 una sventura dell'umanit\u00e0, sicch\u00e9 il grido pietoso scoppiava al di qua e al di l\u00e0 delle Alpi e dei mari, fondendo e confondendo, in una gara di sacrificio e di fratellanza, ogni persona, ogni classe, ogni nazionalit\u00e0. \u00c8 la piet\u00e0 dei vivi che tenta la rivincita dell'umanit\u00e0 sulle violenze della terra. Forse non \u00e8 ancor completo, nei nostri intelletti, il terribile quadro, n\u00e9 preciso il concetto della grande sventura, n\u00e9 ancor siamo in grado di misurare le proporzioni dell'abisso, dal cui fondo spaventoso vogliamo risorgere. Sappiamo che il danno \u00e8 immenso, e che grandi e immediate provvidenze sono necessarie\u00bb.\"\nI siciliani e i calabresi vennero immediatamente soccorsi, marted\u00ec 29, da navi russe e britanniche che erano alla fonda a Siracusa e ad Augusta, mentre gli aiuti italiani arrivarono poco dopo, nella mattinata del 29 dicembre. Il ritardo fu causato dal fatto che i piroscafi partirono da Napoli, e in tarda serata, subito dopo che le reali notizie sulla catastrofe arrivarono al Governo.\nIl futuro premio Nobel per la letteratura Salvatore Quasimodo (che all'epoca aveva 7 anni) si trasfer\u00ec a Messina tre giorni dopo il terremoto, perch\u00e9 il padre capostazione fu chiamato a dirigere il traffico ferroviario l\u00ec. Per mesi visse su due vagoni merci, e successivamente rievoc\u00f2 l'esperienza nella poesia \"Al Padre\":\nTra le prime squadre di soccorso che giunsero a Reggio vi fu quella proveniente da Cosenza, guidata dall'esponente socialista Pietro Mancini (padre di Giacomo) che dichiar\u00f2:\nE ancora i giornali scrissero:\nLuoghi pubblici.\nA Messina, maggiormente sinistrata, rimasero sotto le macerie ricchi e poveri, autorit\u00e0 civili e militari: morirono il questore Paolo Caruso, il generale Cotta e il procuratore generale dott. Crescenzo Grillo, l'ex rettore dell'Universit\u00e0 Giacomo Macr\u00ec, tre deputati (gli onorevoli Giuseppe Arig\u00f2, Nicol\u00f2 Fulci (gi\u00e0 ministro) e Giuseppe Orioles); perirono altres\u00ec pi\u00f9 della met\u00e0 dei componenti del consiglio comunale.\nQuasi completamente annientata la presenza delle forze dell'ordine, assieme al questore Caruso morirono pi\u00f9 di tre quarti degli agenti di polizia; dalla caserma della Guardia di Finanza, su 200 finanzieri, ne uscirono vivi solo 41. Nella stazione ferroviaria, di 280 tra gli impiegati alle officine e il personale viaggiante solo in otto risposero all'appello. Dal totale crollo del cinquecentesco Ospedale Civico, su circa 200 tra pazienti, medici e infermieri, vi furono solo 11 superstiti.\nGaetano Salvemini, dal 1901 professore di storia contemporanea presso l'Ateneo messinese, perse la moglie, i cinque figli e la sorella, rimanendo l'unico sopravvissuto di tutta la sua famiglia. Il prefetto Adriano Trinchieri (1850-1936) venne ritrovato miracolosamente illeso tra le macerie del palazzo della prefettura, illeso rimase anche l'arcivescovo Letterio D'Arrigo Ramondini, fratello del sindaco Gaetano D'Arrigo Ramondini che, rimasto anch'egli incolume, fugg\u00ec dalla citt\u00e0, rendendosi irreperibile per almeno un giorno.\nNella nuvola di polvere che oscur\u00f2 il cielo, sotto una pioggia torrenziale e al buio, i sopravvissuti inebetiti dalla sventura e semivestiti non riuscirono a rendersi conto immediatamente dell'accaduto. Alcuni si diressero verso il mare, altri rimasero nei pressi delle loro abitazioni nel tentativo di portare soccorso a familiari e amici. Qui furono colti dalle esplosioni e dagli incendi causati dal gas che si sprigion\u00f2 dalle tubazioni interrotte. Tra voragini e montagne di macerie gli incendi si estesero, andarono in fiamme case, edifici e palazzi ubicati nella zona di via Cavour, via Cardines, via della Riviera, corso dei Mille, via Monastero Sant'Agostino.\nAi danni provocati dalle scosse sismiche e a quello degli incendi si aggiunsero quelli cagionati dal maremoto, di impressionante violenza, che si rivers\u00f2 sulle zone costiere di tutto lo Stretto di Messina con ondate devastanti stimate, a seconda delle localit\u00e0 della costa orientale della Sicilia, da 6\u00a0m a 12\u00a0m di altezza (13 metri a Pellaro, frazione di Reggio). Il maremoto provoc\u00f2 molte vittime, fra i sopravvissuti che si erano ammassati sulla riva del mare, alla ricerca di un'ingannevole protezione..\nImprovvisamente le acque si ritirarono e dopo pochi minuti almeno tre grandi ondate aggiunsero altra distruzione e morte. Onde gigantesche raggiunsero il litorale spazzando e schiantando quanto esistente. Nel suo ritirarsi la marea risucchi\u00f2 barche, cadaveri e feriti. Molte persone, uscite incolumi da crolli e incendi, affogarono trascinate al largo. Alcune navi alla fonda furono danneggiate, altre riuscirono a mantenere gli ormeggi entrando in collisione l'una con l'altra, ma subendo danni limitati. Il villaggio del Faro a pochi chilometri da Messina and\u00f2 quasi integralmente distrutto. La furia delle onde spazz\u00f2 via le case situate nelle vicinanze della spiaggia anche in altre zone. Le localit\u00e0 pi\u00f9 duramente colpite furono Pellaro, Lazzaro e Gallico sulle coste calabresi; Briga e Paradiso, Sant'Alessio e fino a Riposto su quelle siciliane.\nA Reggio andarono distrutti diversi edifici pubblici. Caserme e ospedali subirono gravi danni: 600 le vittime del 22\u00ba fanteria dislocate nella caserma Mezzacapo; all'Ospedale Civile su 230 malati ricoverati se ne salvarono solo 29.\nA Palmi la scossa fu altrettanto rovinosa, causando circa 700 morti e un migliaio di feriti. Il centro abitato era composto da 2221 case (molte delle quali con pessimi sistemi di costruzione) delle quali 445 crollarono, 1189 restarono gravemente danneggiate e in 387 si ebbero danni lievi. Andarono distrutte inoltre la chiesa di San Rocco, il Duomo e diversi edifici pubblici\nA Polistena il tragico evento fece registrare 6 morti, 30 feriti, e moltissimi edifici danneggiati e anche completamente distrutti; su 2.257 case che componevano la localit\u00e0 52 crollarono, 53 risultarono gravemente lesionate e in 204 si registrarono lievi danni. Tra le chiese, i danni maggiori si ebbero alla Chiesa della Trinit\u00e0 con il crollo del tetto, alla Chiesa dell'Immacolata con il crollo parziale della facciata, e al Duomo di Santa Marina Vergine che, a causa degli ingenti danni subiti nell'intero edificio, fu sul punto di venire abbattuto per poi invece essere sottoposto a un radicale restauro molti anni dopo. Anche nei pressi di Catanzaro, in particolare a Tiriolo, si ebbero molti danni ma pochi decessi, data la modesta dimensione delle abitazioni.\nIn Sicilia si ebbero crolli anche a Maletto, Belpasso, Mineo, San Giovanni di Giarre, Riposto e Noto. A Casalvecchio Siculo cadde parte della seicentesca Chiesa Matrice; a Savoca croll\u00f2 la sede municipale, un palazzo trecentesco chiamato altres\u00ec \"Curia\". A Santa Teresa di Riva croll\u00f2 il campanile della chiesa del Carmine. Ad Al\u00ec Terme, il crollo di parte del collegio delle suore provoc\u00f2 la morte di una educanda. A Caltagirone croll\u00f2 per met\u00e0 il quartiere militare.\nNel comprensorio jonico siciliano, si tramandano ancor oggi alcuni aneddoti storici legati al terremoto, molti di essi tramandati quasi esclusivamente per via orale endo-familiare. Proprio a Sant'Alessio Siculo si narra di una barca trasportata dalla drammatica ondata dalla spiaggia fino all'entroterra di Giampilieri; nell'abitato di Locadi, oggi minuscola frazione di Pagliara, il vecchio borgo fu interamente interessato da crolli e lesioni, tanto che di colpo l'intera popolazione ripar\u00f2 nella spianata soprastante (oggi zona Polifunzionale), per poi riedificare \"ex novo\" il borgo pi\u00f9 a ovest. A Santa Teresa di Riva la toccante testimonianza dei primi a svegliarsi e a correre in spiaggia subito dopo il maremoto, letteralmente montagne di cicirelli sulla battigia (pesciolino commestibile siluriforme, di circa 10\u00a0cm) impedivano la vista dell'antistante costa calabra. Nei mesi successivi, sempre a Santa Teresa di Riva, alcune batterie di baracche furono allestite dove oggi sorge il quartiere di Torrevarata.\nDrammatico fu il problema del mantenimento dell'ordine pubblico gi\u00e0 subito dopo la scossa; ad esempio una banda di detenuti evasi, scampata al crollo delle carceri giudiziarie, prese di mira le rovine della Banca d'Italia e del Palazzo dei Tribunali allo scopo di penetrare nel \"caveau\" della prima e di bruciare l'archivio del secondo.\nMessina, che all'epoca contava circa 140.000 abitanti, ne perse circa 80.000 e Reggio Calabria registr\u00f2 circa 15.000 morti su una popolazione di 45.000 abitanti. Secondo altre stime si raggiunse la cifra di 120.000 vittime, 80.000 in Sicilia e 40.000 in Calabria. Altissimo fu il numero dei feriti e catastrofici furono i danni materiali. Le scosse di assestamento si ripeterono con frequenza nelle giornate successive e fin quasi alla fine del mese di marzo 1909.\nLuoghi di interesse artistico o culturale.\nMolte delle monumentali costruzioni dei centri urbani subirono danni che, pur se non irreparabili, comportarono la loro demolizione per l'attuazione dei piani regolatori redatti dagli ingegneri Borz\u00ec e De Nava. Essi previdero la realizzazione di citt\u00e0 quasi totalmente nuove, con palazzi di modesta altezza (non pi\u00f9 di due o tre piani, anche per quelli pubblici) e lunghe strade larghe e diritte con una pianta ortogonale. Il piano regolatore dell'ingegnere Luigi Borz\u00ec prevedeva, per la citt\u00e0 di Messina, un acquedotto della portata di quindicimila metri cubi d'acqua al giorno. La citt\u00e0 veniva inoltre delimitata a ovest dalle pendici dei Peloritani, a sud dal torrente Gazzi e dalla Zona industriale, e a nord dal torrente Annunziata.\nNumerose furono le costruzioni vittima dei danni del terremoto e delle successive demolizioni:\nLe due citt\u00e0 persero gran parte della propria memoria storica. Alcuni edifici vennero letteralmente polverizzati, mentre la popolazione che vi abitava, colta dal sisma nelle ore notturne, non ebbe il tempo di mettersi in salvo.\nNel porto di Reggio la linea ferrata costiera venne divelta e molti vagoni furono ripescati in mare.\nPrime notizie e soccorsi.\nA Messina, sede della 1\u00aa squadriglia torpediniere della Regia Marina, si trovarono ancorate nel porto le torpediniere \"Saffo\", \"Serpente\", \"Scorpione\", \"Spica\" e l'incrociatore \"Piemonte\"; a bordo di quest'ultimo un equipaggio di 263 uomini tra ufficiali, sottufficiali e marinai. Alle otto del mattino della stessa giornata del 28, la \"Saffo\", riusc\u00ec ad aprirsi un varco fra i rottami del porto. I suoi uomini e quelli della Regia Nave \"Piemonte\" sbarcarono dando cos\u00ec inizio alle opere di soccorso. Furono accolti immediatamente oltre 400 tra feriti e profughi, che furono successivamente trasportati via mare a Milazzo. Non fu possibile ritrovare vivo il comandante della \"Piemonte\", Francesco Passino, sceso a terra nella serata precedente per raggiungere la famiglia e deceduto unitamente alla stessa a causa dei crolli.\nA bordo dell'incrociatore, raggiunto da alcuni ufficiali dell'esercito sopravvissuti al disastro e in accordo con le autorit\u00e0 civili, furono assunti i primi provvedimenti per raccogliere e inquadrare il personale disponibile, informare dell'accaduto il Governo e chiedere rinforzi.\nAllo scopo l'incarico fu attribuito al tenente di vascello A. Belleni che con la sua torpediniera, la \"Spica\" e altre unit\u00e0 lasci\u00f2 il porto di Messina, nonostante le cattive condizioni del mare. Da Marina di Nicotera nel primo pomeriggio riusc\u00ec a trasmettere un dispaccio telegrafico. Il messaggio arriv\u00f2 a Roma dopo tre-quattro ore, non si sa perch\u00e9 (forse le linee telegrafiche erano parzialmente danneggiate, nel tratto a nord di Nicotera). Dello stesso fu poi data comunicazione anche al ministro delle Marina:\nAzione del Governo e della Marina italiana e straniera.\nIl Presidente del Consiglio Giovanni Giolitti venne raggiunto dai primi dispacci nella tarda mattinata del 28 dicembre, ma, sottovalutate le proporzioni della catastrofe, le liquid\u00f2 come \"l'ennesima fastidiosa lamentela meridionale per il crollo di qualche comignolo!\". \nA Roma i quotidiani del pomeriggio riportavano ancora la notizia vaga di \"alcuni morti in Calabria per un terremoto\". La prima notizia ufficiale delle vere dimensioni del disastro giunse quindi con il telegramma trasmesso da Marina di Nicotera dal comandante della torpediniera \"Spica\". Altre ne seguirono da diverse localit\u00e0 e strutture dando un'idea approssimativa della catastrofe. Solo nel corso della serata venne, finalmente, convocato il consiglio dei ministri e si cominci\u00f2 ad esaminare la situazione emanando le prime direttive.\nIl Comando di Stato Maggiore dell'esercito mobilit\u00f2 gran parte delle unit\u00e0 presenti sul territorio nazionale. Il Ministro della Marina ordin\u00f2 alla divisione navale in navigazione nelle acque della Sardegna, composta dalle corazzate \"Regina Margherita\", \"Regina Elena\", \"Vittorio Emanuele\" e dalla corazzata \"Napoli\" di cambiare rotta e dirigersi verso la zona disastrata. Il ministro dei Lavori Pubblici Pietro Bertolini part\u00ec subito per Napoli da dove, imbarcatosi sull'incrociatore \"Coatit\", raggiunse Messina. Anche il Re e la Regina partirono il 29 per Napoli; saliti poi sulla \"Vittorio Emanuele\", in sosta per caricare a bordo anche materiale sanitario e generi di conforto, raggiunsero la Sicilia nelle prime ore del giorno 30.\nMa gi\u00e0 all'alba del 29 la rada di Messina si era affollata. Una squadra navale russa era alla fonda ad Augusta, con le navi \"Makaroff\", \"Guilak\", \"Korietz\", \"Bogatir\", \"Slava\" e \"Cesarevi\u010d\". Il Sindaco di Augusta , avv. Antonio Omodei raggiunse la nave ammiraglia e convinse l'amm. Livitnov a portare immediato aiuto alle popolazioni terremotate senza aspettare il via libera da Pietroburgo. Si caricano in tutta fretta viveri, coperte, medicinali , badili , picconi raccolti e messi a disposizione dal Comune di Augusta e le navi russe salpano e si dirigono a tutta forza a Messina. Qui saranno la prima forza organizzata ad intervenire. \nSubito dopo fecero la loro comparsa le navi da guerra britanniche \"Sutlej\", \"Minerva\", \"Lancaster\", \"Exmouth\", \"Duncan\", \"Euryalus\". Il comandante russo ammiraglio Ponomar\u00ebv fece approntare i primi soccorsi, prestando anche opera di ordine pubblico contro gli sciacalli che vennero spesso fucilati dopo processi sommari, resi difficili anche a causa delle incomprensioni linguistiche.\nLe navi italiane giunte il giorno 30 si ancorarono in terza fila. Nonostante la sorpresa nessuno reag\u00ec pi\u00f9 di tanto anche se, qualche tempo dopo, la stampa intervenne polemicamente.\nMesse in mare le lance anche gli equipaggi italiani furono sbarcati e impiegati secondo le esigenze del caso. Il Re e la Regina arrivarono all'alba del 30. Con una lancia a motore, accompagnati dai ministri Bertolini e Orlando, percorsero la costa per poi fare ritorno a bordo della loro nave. La Regina rimasta sulla corazzata contribu\u00ec con grande impegno alla cura degli infermi, mentre il Re raggiunse la terraferma per portare alle truppe italiane e straniere, impegnate nelle difficili operazioni di prima assistenza, le proprie espressioni di elogio e riconoscenza.\nLe navi da guerra, trasformate ormai in ospedali e trasporti, caricati i feriti fecero poi la spola con Napoli e altre citt\u00e0 costiere, occupandosi anche di trasferire le truppe gi\u00e0 concentrate nei porti e in attesa di destinazione. Cominci\u00f2 l'afflusso di uomini tra cui i Carabinieri delle legioni di Palermo e di Bari e molteplici reparti dell'esercito. A chi arriv\u00f2 di notte la citt\u00e0 di Messina apparve illuminata dagli incendi che continuarono per parecchi giorni.\nLa Regia Nave \"Napoli\" da Messina si trasfer\u00ec a Reggio. Il suo comandante Umberto Cagni, assunto provvisoriamente il comando della \"piazza\" e delle operazioni di soccorso, sbarc\u00f2 i marinai della nave per organizzare l'assistenza e impiantare un primo ospedale da campo destinato alla medicazione dei feriti leggeri. Quelli pi\u00f9 gravi furono trasportati a bordo. Il Cagni divise poi la citt\u00e0 in varie zone assegnandole agli uomini della \"Napoli\" e alle truppe dell'esercito gi\u00e0 disponibili in loco tra cui i superstiti del 22\u00ba fanteria e alcuni distaccamenti del 2\u00ba bersaglieri sopraggiunti nel frattempo. I marinai assieme ad alcuni nuclei di carabinieri organizzarono pattuglie di ronda con lo scopo di provvedere alle esigenze di pubblica sicurezza.\nLe prime edizioni dei giornali riportarono dati sintetici e quelle successive diedero notizie pi\u00f9 certe e particolareggiate.\nIl Corriere della Sera, il giorno 30, usc\u00ec con il titolo: \"ORA DI STRAZIO E DI MORTE. Due citt\u00e0 d'Italia distrutte. I nostri fratelli uccisi a decine di migliaia a Reggio e Messina\".\nL'Italia seppe cos\u00ec che a Reggio e a Messina, interi quartieri erano crollati, che sotto le macerie di case, ospedali e caserme erano scomparsi interi nuclei familiari, malati, funzionari, guardie e soldati. Venne inoltre a conoscenza della meravigliosa gara di solidariet\u00e0 internazionale apertasi tra navi straniere e italiane per portare aiuto ai superstiti e trasportare sui luoghi colpiti dal sisma i materiali e gli uomini necessari.\nIl mondo intero si commosse: capi di Stato, di Governo e Papa Pio X espressero il loro cordoglio e inviarono notevoli aiuti anche finanziari. Unit\u00e0 da guerra francesi, tedesche, spagnole (incrociatore \"Princesa de Asturias\"), greche e di altre nazionalit\u00e0 lasciarono i loro ormeggi e, raggiunte le due sponde dello stretto, misero a disposizione i propri equipaggi per provvedere a quanto necessario.\nIn tutta Italia, oltre agli interventi organizzati dalla Croce Rossa e dall'Ordine dei Cavalieri di Malta, si formarono comitati di soccorso per la raccolta di denaro, viveri e indumenti. Da molte province, partirono squadre di volontari composte da medici, ingegneri, tecnici, operai, sacerdoti e insegnanti per portare, nonostante le difficolt\u00e0 di trasferimento esistenti, il loro fattivo sostegno alle zone terremotate. Anche le Ferrovie dello Stato inviarono proprio personale: tra questi Gaetano Quasimodo, che raggiunse Messina con al seguito la famiglia e in particolare il figlioletto di soli 7 anni Salvatore, futuro Premio Nobel per la letteratura.\nPer il suo grande impegno, nel 2006, alla marina zarista \u00e8 stata dedicata una via da parte del comune di Messina.\nLa Regia Marina e il Regio Esercito italiani vennero duramente criticati, sia per i loro ritardi rispetto ad alcune marine straniere, sia perch\u00e9 si macchiarono di innumerevoli abusi e crimini ai danni della popolazione terremotata, come la crudele fucilazione di un quindicenne intento a cercare tra le macerie i propri genitori, riferita nei dettagli dal senatore Giovanni Alfredo Cesareo, seguita da decine di altre esecuzioni sommarie di cittadini messinesi, scambiati per sciacalli, ma che in realt\u00e0 erano intenti a frugare tra le macerie delle proprie abitazioni al fine di riuscire a racimolare qualcosa per nutrirsi o ripararsi dalle intemperie. A tal proposito, nacque spontanea la domanda del giornalista torinese Oddino Morgari che si domand\u00f2 come mai \"si fucilavano coloro che rubavano ai morti, sempre che non stessero cercando i propri cari sotto le macerie, quando invece non si fucil\u00f2 chi rubava ai vivi\" facendo riferimento all'incredibile serie di furti commessi dai militari italiani.. Infine, testimoni oculari videro alcuni marinai italiani rubare oggetti e gioielli rinvenuti tra le macerie.\nLa Therapia della Norddeutscher Lloyd fu tra le prime navi civili straniere a prestare soccorso ai Messinesi; quando le scorte si esaurirono fu sostituita dal vaporetto Bremen.\nElogi del re alle truppe e accuse della stampa al Governo.\nRe Vittorio Emanuele III sbarc\u00f2 a Messina la mattina del 30 dicembre 1908, accompagnato dalla Regina Elena e dai ministri Vittorio Emanuele Orlando, Carlo Mirabello e Pietro Bertolini. Sulla banchina del porto (dinnanzi alle rovine della Palazzata), erano attesi dal Prefetto Adriano Trinchieri e dal Sindaco di Messina Gaetano D'Arrigo Ramondini. Il sindaco per nulla intimorito, si rivolse al sovrano dicendo che l'aiuto era giunto ai messinesi dai russi, e non dagli italiani. D'Arrigo venne immediatamente destituito per l'irriverente polemica. Venne proclamato lo stato d'assedio e furono conferiti i pieni poteri al generale Francesco Mazza.\nIl re ritenne opportuno indirizzare il 5 gennaio 1909 un proprio ordine del giorno di elogio al personale italiano e straniero, sempre impegnato con grave sacrificio nell'adempimento dei compiti assegnati:\nL'8 gennaio 1909 si riun\u00ec la Camera dei deputati per esaminare alcuni provvedimenti urgenti di natura giuridica e finanziaria a favore delle localit\u00e0 danneggiate. Accolte le proposte di nuove imposte e di stanziamenti importanti per la ricostruzione, il 12 gennaio il Senato approv\u00f2 a sua volta all'unanimit\u00e0 il progetto di legge a favore di Messina e di Reggio. Associandosi alle parole del Re eman\u00f2 un proprio ordine del giorno:\nAlcune testate giornalistiche, criticando i provvedimenti finanziari adottati e in particolare l'inasprimento delle tasse, accusarono il governo di aver speso molto e destinato male i fondi raccolti in occasione dei terremoti degli anni precedenti senza peraltro portare benefici alle popolazioni danneggiate.\nAltri giornali, tra cui Il Tempo, attribuirono ai Comandi militari gravi colpe: la parziale incapacit\u00e0 nella gestione degli interventi di soccorso, confusione burocratica e ritardi nella distribuzione locale delle risorse, inefficienza e ritardi anche nelle azioni di recupero e riconoscimento delle salme. Ulteriori attacchi furono portati contro la Marina italiana, giudicata meno sollecita e pronta rispetto alla capacit\u00e0 e alla funzionalit\u00e0 dimostrata dalle squadre navali straniere. Il Giornale di Sicilia lament\u00f2 manchevolezze nella distribuzione di viveri e di generi di conforto, nonch\u00e9 difficolt\u00e0 procedurali nell'erogazione degli aiuti.\nIl presidente del Consiglio Giolitti, pur non negando eventuali e possibili disfunzioni nella catena di comando e nell'organizzazione dei soccorsi, difese le strutture e port\u00f2 come scusante l'immensit\u00e0 del sinistro, peraltro imprevedibile anche nei suoi effetti collaterali. Il ministro della Marina Carlo Mirabello dichiar\u00f2 calunnioso e strumentale ogni paragone con l'azione ampiamente meritoria di ufficiali e marinai del naviglio straniero.\nNel contempo al ministro della guerra, Casana, fu richiesto di recarsi a Reggio, a Messina, a Palmi e nel circondario per verificare di persona le accuse mosse dalla stampa contro l'operato dell'esercito. Al suo rientro il 16 gennaio 1909, al fine di cancellare il discredito portato alle risorse umane ancora duramente impegnate nell'emergenza, aggiunse il suo elogio a quello espresso dal Re e dal Parlamento:\nSuccessivamente furono forniti dati e statistiche sulle persone ritrovate vive sotto le macerie per un totale di circa 17.000 persone di cui: 13.000 circa salvate dai militari italiani, 1.300 dai russi, 1.100 dagli inglesi e 900 dai tedeschi. Con riguardo alle operazioni di trasporto della Marina militare le informazioni trasmesse diedero per certo, alla data del 2 gennaio 1909, il trasferimento nei vari ospedali di circa 10.300 feriti, mentre altri 1.200 furono movimentati dalla marina inglese e circa 1.000 da quella russa. Furono rese note le perdite subite dal personale dell'esercito, della Marina e di altre armi, alcune delle quali avvenute nel corso delle operazioni di soccorso: complessivamente circa 1.000 uomini di cui un centinaio della Marina.\nAmpio risalto fu dato all'impegno profuso dal Re, dalla famiglia reale, e in particolare a quello assistenziale reso nell'occasione dalla regina Elena. Le cronache scandalistiche e le accuse in esse riportate si ridussero in poco tempo a poche righe marginali, per poi esaurirsi del tutto in mancanza di elementi su cui fondare la critica. Nello stesso periodo di tempo il \"Danzer's Arm\u00e9e Zeitung\", giornale viennese vicino agli orientamenti dei vertici militari imperiali, in un articolo sostenne che l'Austria-Ungheria avrebbe dovuto trarre occasione dalla difficile situazione, causata dal terremoto di Reggio e Messina, per scatenare una guerra preventiva contro l'Italia. L'incidente si risolse diplomaticamente in breve tempo, ma tutto fu solo rimandato di sette anni alla Prima guerra mondiale.\nInterventi per la ricostruzione, premi e decorazioni.\nAssicurate attraverso i dispositivi di legge le risorse finanziarie e giunti importanti aiuti da varie parti del mondo, furono analizzate le ipotesi di intervento per una riedificazione. A un primo suggerimento di demolire completamente quanto rimasto di Messina e costruirla in altra zona gli abitanti si ribellarono. Abbandonato il progetto fu iniziato lo sgombero delle macerie, la demolizione degli edifici inagibili, il ripristino dei servizi essenziali e delle case ancora in parte o in tutto abitabili. Istituite apposite commissioni, fu rivisto il piano di urbanizzazione, identificando criteri pi\u00f9 idonei per le nuove edificazioni e richiedendo tra l'altro l'adozione di metodologie costruttive antisismiche.\nPer fare fronte ai pi\u00f9 immediati fabbisogni della popolazione si diede avvio alla costruzione di baracche di legno che sostituirono o si aggiunsero alle tendopoli. Sorsero quindi quartieri provvisori denominati statunitense, lombardo, svizzero, tedesco, ecc. in segno di riconoscenza verso i paesi che con i loro aiuti ne agevolarono la realizzazione; un quartiere fu intestato anche alla regina Elena. I lavori non procedettero speditamente, dando origine a nuove polemiche contro il Governo e a nuovi corsivi dei giornali, tra cui anche quelli pubblicati dalla \"Domenica del Corriere\" che usc\u00ec nel febbraio 1909, lamentando lentezze burocratiche e illustrando come sempre la sua edizione con una delle prestigiose tavole di Achille Beltrame.\nCome in altre occasioni nel maggio 1909 il Governo decise di ricompensare con specifica attestazione civili, militari, enti e organizzazioni umanitarie impegnate nelle operazioni di soccorso, testimoniando cos\u00ec le particolari benemerenze acquisite dalle stesse nell'opera assistenziale svolta a favore dei terremotati. All'amm. Livitnov ed ai marinai russi vennero concesse particolari attestazioni per essere intervenuti tempestivamente e salvato centinaia di vite, cos\u00ec come al Sindaco di Augusta, avv. Antonio Omodei al quale venne concessa la menzione di Onorevole. \nVittorio Emanuele III eman\u00f2 in data 6 maggio 1909, con il numero 338, un regio decreto con il quale furono fissate le modalit\u00e0 di concessione di una speciale medaglia di benemerenza, in due formati diversi e in tre gradi, da attribuire a enti, nel formato grande, e alle persone nel formato piccolo, in quanto segnalate e riconosciute meritevoli della concessione da una speciale commissione all'uopo nominata. L'art. 3 del regio decreto fu poi varato con quello del decreto del 21 ottobre 1909 n. 719, che modific\u00f2 i colori del nastro di sospensione precedentemente stabiliti nella nuova tonalit\u00e0 verde orlata di bianco.\nVenne poi approvata la legge 21 luglio 1910, n. 579, che convert\u00ec in legge i regi decreti relativi al terremoto del 28 dicembre 1908, pubblicata nella Gazzetta ufficiale n. 196 del 23 agosto 1910.\nPolemiche sui soccorsi e sulla ricostruzione.\nUno dei primi scandali esplosi sulla gestione dei fondi donati dalla solidariet\u00e0 nazionale e internazionale, fu quello che interess\u00f2 l'operato dell'allora Sindaco di Roma Ernesto Nathan, accusato di aver elargito i soldi, a lui pervenuti da tutto il mondo per gli sfollati e i superstiti siciliani e calabresi, ai suoi amici e alle sue clientele elettorali sotto la copertura e la protezione dello stesso Giovanni Giolitti. \nLa ricostruzione fu anche criticata a causa della sua lentezza, della mancata antisismicit\u00e0 delle case costruite dopo il terremoto e per il fatto che alcuni eredi dei sopravvissuti abbiano vissuto per decenni nelle baracche.\nCuriosit\u00e0.\nLa colorita espressione usata ancora oggi \"non capire una mazza\" ebbe origine proprio nelle settimane successive al cataclisma e riguarda la disastrosa e ottusa gestione dell'emergenza di cui si rese responsabile il generale Francesco Mazza..\nArchitetture distrutte dal terremoto.\nElenco parziale delle pregevoli architetture distrutte dal terremoto del 1908 e non pi\u00f9 ricostruite.\nBibliografia.\nPer una bibliografia pi\u00f9 completa vedi: la bibliografia su o il catalogo OCLC su WorldCat"}
{"id": "22098", "revid": "1371684", "url": "https://it.wikipedia.org/wiki?curid=22098", "title": "Il trovatore (disambigua)", "text": ""}
{"id": "22104", "revid": "46291", "url": "https://it.wikipedia.org/wiki?curid=22104", "title": "Agapanthus", "text": "Agapanthus \u00e8 un genere di piante erbacee perenni angiosperme monocotiledoni della Amarillidacee originarie dell'Africa australe.\n\u00c8 l'unico genere della sottofamiglia Agapanthoideae..\nEtimologia.\nIl nome deriva dal greco \"ag\u00e0pe\" (amore) e \"\u00e0nthos\" (fiore).\nDescrizione.\nIl fiore di \"Agapantus\" \u00e8 di colore blu cielo ed \u00e8 raccolto come a formare un grande ombrello: pu\u00f2 raggiungere fino a 60\u00a0cm di altezza.\nTassonomia.\nIl genere comprende le seguenti specie:"}
{"id": "22105", "revid": "2", "url": "https://it.wikipedia.org/wiki?curid=22105", "title": "Punto lagrangiano", "text": ""}
{"id": "22106", "revid": "1784938", "url": "https://it.wikipedia.org/wiki?curid=22106", "title": "Stefan Zweig", "text": "All'apice della sua carriera letteraria, tra gli anni venti e trenta del XX secolo \u00e8 stato mediatore fra le culture, animato da sentimenti pacifisti e umanisti; \u00e8 noto come autore di novelle e biografie. Politicamente era internazionalista, cosmopolita ed europeista, espressioni di alcuni sentimenti diffusi durante la Belle \u00c9poque, periodo della sua formazione e che egli vede con rimpianto per la pace che regnava specialmente nella Mitteleuropa prima della prima guerra mondiale. \nNel primo dopoguerra fu un oppositore fermo dei totalitarismi nascenti, in particolare un convinto antifascista. Abbandon\u00f2 l'Austria dopo l\"'anschluss\", anche per le sue origini ebraiche, e lasci\u00f2 l'Europa continentale dopo l'avvento al potere del nazionalsocialismo e con la seconda guerra mondiale imminente; rifugiatosi poi negli Stati Uniti e infine in Brasile, qui si suicid\u00f2 nel 1942 assieme alla sua seconda moglie.\nBiografia.\nInfanzia e giovent\u00f9.\nStefan Zweig nacque a Vienna, al tempo capitale dell'Impero austro-ungarico assieme a Budapest, il 28 novembre del 1881 da un'agiata famiglia ebraica, secondogenito dei due figli dell'industriale Moritz Zweig (1845-1926) e della sua consorte Ida Brettauer (1854-1938), nata ad Ancona, in Italia, da una famiglia originaria di Hohenems, dov'era proprietaria di una banca. La sua giovent\u00f9 fu influenzata dalla sicurezza economica della famiglia e dal clima artistico e intellettuale della Vienna di fine Ottocento, molto pi\u00f9 che dalla scuola, che trovava monotona. Come la maggior parte dei suoi coetanei si interessava poco dei problemi politici e sociali coevi.\nNel 1900 inizi\u00f2 gli studi di filosofia all'Universit\u00e0 di Vienna, che continu\u00f2 dal 1902 a Berlino, in Germania. Si laure\u00f2 nel 1904 con una tesi sulla filosofia di Hippolyte Taine. Finiti gli studi, con l'appoggio dei genitori fece diversi viaggi, conoscendo l'Europa e diventando a sua detta \"a poco a poco europeo\". Si ferm\u00f2 per lunghi periodi a Parigi e a Londra, ed ebbe occasione di incontrare \u00c9mile Verhaeren, Georges Duhamel, Auguste Rodin e Hermann Hesse.\nTra il 1908 e il 1909 fece un viaggio in Asia, seguito da uno in America nel 1911. Tornato in Europa, fece amicizia con Romain Rolland e conobbe Friderike Maria von Winternitz, infelicemente coniugata, con la quale si spos\u00f2 nel 1920. \nLo scoppio della Grande guerra fu per Zweig un dramma:\nAll'inizio della prima guerra mondiale ritorn\u00f2 a Vienna dal Belgio, dov'era stato con Verhaeren. Dal 1917 fino alla fine della guerra pass\u00f2 la maggior parte del tempo in Svizzera, in particolare a Zurigo e a Ginevra, dove tenne contatti con Hesse, James Joyce e Ferruccio Busoni. Il rapporto con un italiano, in tempo di guerra, comportava pregiudizi su ambedue i lati della frontiera bellica, pregiudizi che furono cos\u00ec rievocati da Zweig, da sempre anti-nazionalista, nel suo capolavoro autobiografico: \nGli anni a Salisburgo.\nDopo la guerra, in cui non combatt\u00e9 ma che consider\u00f2 un trauma perch\u00e9 dissolse l'Europa in cui era cresciuto e vissuto, torn\u00f2 in Austria e si stabil\u00ec a Salisburgo insieme alla moglie. \nZweig cominci\u00f2 la sua militanza pacifista, che sarebbe continuata fino al 1939.\nEbbe inizio il suo grande successo come scrittore: divenne l'autore pi\u00f9 tradotto nel mondo della sua epoca. Il successo non cancell\u00f2 la grande sfiducia di Zweig verso s\u00e9 stesso come autore. Viaggi\u00f2 molto e rimase impressionato dal suo viaggio nella Russia sovietica in occasione del centenario di Lev Tolstoj nel 1928, in cui incontr\u00f2 Maksim Gor'kij per la prima volta. Ripetutamente soggiorn\u00f2 in Italia e in Francia, incontrando nuovamente Gor'kij a Sorrento e Joseph Roth a Cap d'Antibes.\nLa sua situazione finanziaria gli consent\u00ec di ampliare la collezione di manoscritti originali, acquistando scritti autografi di Wolfgang Amadeus Mozart, Johann Sebastian Bach, Ludwig van Beethoven, Johann Wolfgang von Goethe e Honor\u00e9 de Balzac.\nEsilio.\nNel 1933, in Germania, con la salita al potere di Hitler, le opere di Zweig furono bruciate dai nazisti. Zweig fu fiero di condividere questa sorte con celebrit\u00e0 come Thomas e Heinrich Mann, Franz Werfel, Sigmund Freud e Albert Einstein. Nel 1934 lasci\u00f2 l'Austria per raggiungere Londra senza la sua famiglia. Nel 1938, dopo l'annessione dell'Austria al Terzo Reich, chiese e ottenne la cittadinanza britannica. Nello stesso anno divorzi\u00f2 dalla moglie Friderike e nel 1939 spos\u00f2 la giovane segretaria Lotte (Charlotte) Altmann (1908-1942), con la quale l'anno dopo, disilluso e rassegnato, and\u00f2 ad abitare a New York, ben sapendo che non avrebbe pi\u00f9 rivisto l'Europa. Termin\u00f2 l'autobiografia il giorno stesso dell'inizio della guerra.\nNel 1941 si spost\u00f2 a Petr\u00f3polis, in Brasile, dove si suicid\u00f2, con un'overdose di barbiturici (Veronal), insieme alla sua seconda moglie nella notte tra il 22 e il 23 febbraio 1942:\nSoffriva, come la moglie, di crisi depressive, dovute anche all'esilio e alla sua mancanza di speranza per il futuro dell'Europa, dominata da violenza e autoritarismo.\nI corpi dei coniugi Zweig furono ritrovati vestiti e composti sul letto, vicini e come addormentati serenamente. Alcune incongruenze fecero inizialmente pensare alla polizia brasiliana all'omicidio per mano di simpatizzanti o agenti segreti della Germania nazista che lo riteneva \"l'intellettuale ebreo pi\u00f9 pericoloso\", ma in seguito si accett\u00f2 la versione ufficiale.\nAccanto al letto fu trovato un biglietto d'addio, autografo e riconosciuto autentico, intitolato \"Declara\u00e7ao\" (\"Dichiarazione\" in portoghese) che recitava: \nLa sua produzione.\nIntroduzione.\nNell'arco della quarantennale eclettica attivit\u00e0 letteraria di Zweig si riscontra continuativamente il segno della scuola della \"Jungwien\", il cui classicismo si esprime nella correttezza e precisione del linguaggio, nell'esposizione brillante e scorrevole, non priva di punte poetiche.\nPrime opere.\nZweig scrisse le sue prime poesie, influenzate da Hugo von Hofmannsthal e Rainer Maria Rilke, mentre frequentava ancora il liceo. Nel 1901 venne pubblicato il primo volume di poesie col titolo \"Silberne Saiten\" (\"Corde d'argento\"). Ottenne notoriet\u00e0 per la prima volta con alcuni articoli, novelle e saggi pubblicati sul giornale \"Neue Freie Presse\" di Vienna.\nNegli anni seguenti pubblic\u00f2 racconti, drammi, biografie e traduzioni di poesie e novelle di autori francesi, soprattutto di Paul Verlaine, e poi anche dei belgi \u00c9mile Verhaeren, sul quale pi\u00f9 tardi scrisse una monografia, e Camille Lemonnier.\nUna prima raccolta di quattro novelle venne pubblicata nel 1904 con il titolo \"Die Liebe der Erika Ewald\" (\"L'amore di Erika Ewald\"), seguita da un'altra raccolta di poesie nel 1906, \"Die fr\u00fchen Kr\u00e4nze\", e nell'anno dopo dal dramma \"Tersites\".\nNel periodo immediatamente precedente lo scoppio della prima guerra mondiale vennero rappresentati per la prima volta i drammi \"Der verwandelte Kom\u00f6diant\" e \"Das Haus am Meer\", e vennero pubblicate le novelle \"Mondscheingasse\" e \"Brennendes Geheimnis\" (\"Un bruciante segreto).\"\nInfluenzato dall'esperienza di guerra scrisse il dramma \"Jeremias\", finito nel 1917, che considerava la sua opera pi\u00f9 personale. Si tratta di una tragedia, che non \u00e8 in prima linea pacifista, ma in cui mostra la \"superiorit\u00e0 morale del vinto\". Il tema biblico significava per lui anche una riscoperta delle sue radici ebraiche.\nDopo la guerra venne pubblicata la raccolta di biografie \"Drei Meister (Balzac, Dickens, Dostoevskij)\", oltre a racconti e testi biografici fra l'altro su Romain Rolland e Frans Masereel. Nel 1925 segu\u00ec \"Der Kampf mit dem D\u00e4mon (H\u00f6lderlin, Kleist, Nietzsche)\" (\"La lotta col demone - H\u00f6lderlin, Kleist, Nietzsche)\". \u00c8 invece del 1926 l'adattamento teatrale del romanzo \"Volpone\" di Ben Jonson, dal quale fu tratto il film \"L'avventuriero di Venezia\" (\"Volpone\", 1941).\nIl grande successo di Zweig come autore ebbe inizio con la pubblicazione delle novelle \"Amok\" e \"Lettera di una sconosciuta\" del 1922, e della raccolta di novelle \"Verwirrung der Gef\u00fchle\" (\"Sovvertimento dei sensi\") nel 1927. Nello stesso anno la raccolta di miniature storiche \"Sternstunden der Menschheit. Vierzehn historische Miniaturen\" (\"Momenti fatali. Quattordici miniature storiche\") raggiunse una tiratura di 250.000 esemplari. Nel 1928 venne pubblicata la collezione di biografie \"Dichter ihres Lebens (Casanova, Stendhal, Tolstoj)\".\nLe grandi biografie.\nLa sua prima grande biografia fu \"Joseph Fouch\u00e9. Bildnis eines politischen Menschen\" (\"Fouch\u00e9. Ritratto di un uomo politico\"), pubblicata nel 1929, studio di carattere e quadro preciso dell'epoca napoleonica, inteso anche come ammonimento per il presente. Nello stesso anno Zweig scrisse la tragicommedia \"Das Lamm des Armen\" (L\u2019agnello di un povero), anch'essa ambientata nell'era napoleonica.\nSegu\u00ec poi la raccolta \"Die Heilung durch den Geist\" (La guarigione spirituale) con biografie di Franz Anton Mesmer, Mary Baker Eddy e Sigmund Freud, particolarmente ammirato da Zweig. Contemporaneamente inizi\u00f2 il lavoro al libretto \"La donna silenziosa\" insieme a Richard Strauss.\nLa seconda grande biografia \"Marie Antoinette. Bildnis eines mittleren Charakters\" (\"Maria Antonietta - Una vita involontariamente eroica\"), sull'ultima regina di Francia nell\"'ancien r\u00e9gime\", pubblicata nel 1932, fu il maggiore successo letterario di Zweig. La successiva grande biografia, \"Triumph und Tragik des Erasmus von Rotterdam\", venne pubblicata nel 1934, seguita l'anno successivo da \"Maria Stuart\" (\"Maria Stuarda\"), scritta a Londra. In seguito realizz\u00f2 una biografia di Arturo Toscanini.\nNel 1936 venne pubblicato \"Castellio gegen Calvin oder Ein Gewissen gegen die Gewalt\" (Castellio contro Calvino, ovvero una coscienza contro la forza), in cui il poco conosciuto umanista francese S\u00e9bastien Castellion rappresenta un'immagine ideale dell'autore stesso, mentre il riformatore Giovanni Calvino ha i chiari tratti di Adolf Hitler. Il libro venne bene accolto da autori antifascisti come Lion Feuchtwanger, ma fu molto criticato, in particolare in Svizzera, a causa del modo in cui \u00e8 rappresentato Calvino. Nel 1938 segu\u00ec \"Magellan. Der Mann und seine Tat\" (\"Magellano\").\nL'unico romanzo di Zweig, \"Ungeduld des Herzens\" (L'impazienza del cuore), venne pubblicato nel 1939.\nNel 1982 esce postumo in Germania \"Estasi di libert\u00e0\", assemblando una prima parte ad una seconda scritta a distanza di anni e mai rivista dall'autore (\"Rausch der Verwandlung\" il titolo scelto dall'editore tedesco dell'82, \"Postfr\u00e4uleingeschichte\" il titolo pensato provvisoriamente da Zweig).\nA Petr\u00f3polis scrisse \"Amerigo. Geschichte eines historischen Irrtums\" e la famosa \"Novella degli scacchi\" (\"Schachnovelle\").\nL'autobiografia.\nL'autobiografia di Zweig, \"Il mondo di ieri. Ricordi di un europeo\", completata nel 1941, parte offrendo impressioni di vita viennese e mitteleuropea dagli anni del liceo, nel decennio anteriore alla prima guerra mondiale e ultimo strascico della rimpianta Belle \u00c9poque, descrivendo l'integrazione della cultura di origine ebraica nella societ\u00e0 asburgica e il multiculturalismo di quest'ultima.\nIl libro, che si sofferma pi\u00f9 sugli eventi sociali e culturali dell'epoca che sui ricordi personali della sua vita privata, segnala anche senza indulgenze i difetti e le contraddizioni della societ\u00e0 della Belle \u00c9poque (povert\u00e0 di gran parte della popolazione europea, stato di minorit\u00e0 delle donne, ipocrisia sessuale ma contemporanea diffusione della prostituzione, ecc.), ma anche il crollo della mitologia del progresso indefinito, che animava la fine di secolo e che mostr\u00f2 la corda nel carnaio della Grande guerra.\nZweig descrive i contatti tentati durante il primo conflitto mondiale con ambienti culturali lungo i due lati del campo di battaglia, allo scopo di mantenere una \"koin\u00e8\" che prescindesse dalla guerra. I titoli di molti capitoli (\"Eros matutinus\", \"Universitas vitae\") evocano una cultura umanista che riemerge - assai intaccata - dalla Grande guerra, in una serie di circoli letterari che saranno le prime vittime dell'insorgente dittatura nazista.\nZweig termina la narrazione esattamente il 1\u00ba settembre 1939, data dell'attacco della Germania nazista alla Polonia e inizio della seconda guerra mondiale, che l'autore apprese mentre si trovava allo sportello dell\u2019ufficio anagrafe di Bath, poich\u00e9 necessitava di alcuni documenti per poter recarsi a Stoccolma per un convegno del Pen Club. Per Zweig l'evento rappresentava la realizzazione delle sue peggiori paure e la fine di tutte le sue speranze.\nOpere in italiano.\nSono state inserite soltanto le opere conosciute pubblicate in italiano, per un elenco completo delle opere originali si rimanda alla consultazione della pagina Wikipedia in lingua tedesca ed anche ai siti utilizzati come fonti."}
{"id": "22123", "revid": "125996897", "url": "https://it.wikipedia.org/wiki?curid=22123", "title": "Robert Oppenheimer", "text": "Autore di importanti contributi nel campo della fisica moderna, in particolare nella meccanica quantistica, la sua fama \u00e8 legata soprattutto alla costruzione della prima bomba atomica nell'ambito del progetto Manhattan e alla successiva crisi di coscienza che lo indusse a rifiutare di lavorare a quella all'idrogeno.\n\u00c8 stato inoltre il primo a capire l'effetto tunnel quantistico, ad avvicinarsi con le sue ricerche alla scoperta del positrone, a portare avanti la teoria sulle piogge di raggi cosmici e a verificare il collasso di grandi stelle causato dalla forza gravitazionale.\nBiografia.\nIl padre, Julius S. Oppenheimer, era un ebreo tedesco emigrato negli Stati Uniti da Hanau nel 1888 e divenuto in seguito un ricco importatore tessile, mentre la madre, Ella Friedman, era una statunitense di origine tedesche ed ebraiche, esperta d'arte, istruita a Parigi e con un atelier a New York. Oppenheimer ebbe un fratello, Frank Oppenheimer (1912-1985), anch'egli fisico. Frequent\u00f2 la scuola \"New York Society for Ethical Culture\" e al terzo anno inizi\u00f2 a studiare privatamente con un docente di chimica.\nNel 1922 inizi\u00f2 gli studi (MSc.) a Harvard, dove studi\u00f2 con il docente di fisica Percy Bridgman; prosegu\u00ec gli studi al laboratorio Cavendish, presso la Cambridge University, diretto da Ernest Rutherford. Segu\u00ec un periodo di crisi d'identit\u00e0 che super\u00f2 con l'aiuto di uno psicologo. Dopo essersi laureato a Harvard nel 1925 \"summa cum laude\", lavor\u00f2 come studente ricercatore, per un breve periodo, a Cambridge presso il laboratorio di Joseph Thomson, un celebre fisico sperimentale. Oppenheimer continu\u00f2 le sue ricerche in vari altri centri di fisica europei fra cui quelli di Leida, Gottinga e Zurigo.\nNel 1926 decise di continuare gli studi all'Universit\u00e0 Georg-August di Gottinga e nel dicembre dello stesso anno sped\u00ec l'articolo \"La teoria quantistica degli spettri continui\" all'autorevole rivista tedesca \"Zeitschrift f\u00fcr Physik\". Tre mesi dopo ottenne il dottorato e strinse amicizia con importanti fisici europei. Questo fu un periodo di svolta per gli studiosi di fisica, che furono costretti a rivedere tutti i modelli tradizionali classici del passato. Nel biennio 1927-1928 Oppenheimer si mise in evidenza con le sue ricerche atte a semplificare l'indagine degli spettri molecolari e, insieme a Born, scrisse un trattato noto come l'approssimazione di Born-Oppenheimer che assurse a punto di riferimento per gli scienziati occupati nel settore molecolare.\nIl 1928 fu l'anno della scoperta dell'effetto tunnel, che fu resa nota nel mese di marzo con un articolo di Oppenheimer per conto dei \"Proceedings of the National Academy of Sciences\", in cui spieg\u00f2 come anche un debole campo elettrico fosse in grado di liberare gli elettroni dal nucleo originario. L'effetto tunnel \u00e8 alla base del funzionamento di non pochi dispositivi elettronici quali giunzioni Josephson (1963), SQUID (1964), memorie non volatili allo stato solido quali EPROM, EEPROM, memorie flash, ma anche i dispositivi a punti quantici quali i transistor a singolo elettrone (Single Electron Transistor, SET). Un'altra importante applicazione di tale effetto \u00e8 il microscopio a scansione a effetto tunnel (STM), inventato e realizzato per la prima volta presso il laboratorio IBM di Zurigo da Gerd Binnig e Heinrich Rohrer (1981).\nNei primi sei mesi del 1929, assieme a Wolfgang Pauli, si ferm\u00f2 a Zurigo prima di vagliare le offerte arrivate dall'America. La questione dibattuta, in quel frangente, era \"La teoria quantistica dell'elettrone\" di Paul Dirac, che oltre a suscitare consensi scaten\u00f2 qualche critica per le contraddittoriet\u00e0 dello stato degli elettroni. Oppenheimer partecip\u00f2 al dibattito e formul\u00f2 le sue osservazioni alle teoria di Dirac e in questa occasione sfior\u00f2 la scoperta dei positroni, indicando che le lacune positive non potevano certo essere protoni bens\u00ec particelle aventi una massa uguale a quella dell'elettrone.\nRitornato in patria nel 1929, divise i suoi impegni fra l'Universit\u00e0 di Berkeley e il CalTech, distinguendosi sia come ricercatore sia come insegnante di fisica teorica. Fu impegnato, per lo pi\u00f9, in studi sull'acceleratore di particelle e sulle conseguenze dell'utilizzo dei deuteroni nel bombardamento di nuclei pesanti. Nel 1939 pubblic\u00f2 \"La contrazione gravitazionale\", con cui gett\u00f2 le basi teoriche sulle ultime fasi dei processi stellari, ipotizzando la presenza delle stelle di neutroni e dei buchi neri. Oppenheimer eccelleva per chiarezza di idee, capacit\u00e0 di sintesi, intuizione e doti organizzative: grazie alle sue abilit\u00e0, nel 1942 il governo degli Stati Uniti lo chiam\u00f2 a dirigere il Progetto Manhattan.\nOppenheimer si circond\u00f2 dei migliori fisici nucleari del mondo, costituendo il gruppo di ricerca pi\u00f9 importante che sia mai esistito nella storia della scienza. A differenza di molti suoi colleghi, fu sempre consapevole della propria parte di responsabilit\u00e0 per il lancio dell'atomica su Hiroshima e Nagasaki: \"\"I fisici hanno conosciuto il peccato\", fu il suo sconsolato commento dopo l'esplosione della bomba di Hiroshima. Appena venti giorni prima, durante il Trinity test, aveva pronunciato un'altra terribile frase, ripresa dal Bhagavadg\u012bt\u0101: \"Sono diventato Morte, il distruttore di mondi\"\".Il suo dramma si manifest\u00f2 nel dopoguerra quando, come presidente del comitato consultivo della commissione per l'energia atomica, si oppose alla costruzione della bomba all'idrogeno, ritenendo che un'arma di tale potenza non avrebbe risolto i problemi strategici degli USA ma piuttosto ne avrebbe abbassato il livello etico; sosteneva piuttosto l'utilit\u00e0 della realizzazione di armi nucleari tattiche.\nLe sue posizioni furono quindi in antitesi con l'indirizzo dell'USAF, la cui componente prevalente era l'aviazione strategica, e si scontrarono con le ambizioni di scienziati come Edward Teller e politici come Joseph McCarthy, che nel 1954 lo colp\u00ec con un'inchiesta al termine della quale gli fu vietato l'accesso ai segreti atomici poich\u00e9 in passato aveva manifestato simpatie comuniste. Fu grazie alla comunit\u00e0 scientifica, che con Einstein alla guida insorse per questa decisione, che nel giro di pochi mesi fu confermato nel ruolo di direttore e professore dell'Institute for Advanced Studies di Princeton, carica che mantenne fino alla morte.\nIl Premio Enrico Fermi, conferitogli nel 1963, volle essere il segno di una \"riabilitazione\" ufficiale, anche se tardiva, che gli Stati Uniti concedevano allo scienziato che pi\u00f9 di ogni altro aveva mostrato le contraddizioni laceranti dell'uomo di scienza di fronte all'impiego bellico dell'energia nucleare. Gli sono stati dedicati un asteroide, \"67085 Oppenheimer\", e un cratere di 208\u00a0km di diametro sulla Luna, il \"cratere Oppenheimer\"."}
{"id": "22148", "revid": "2", "url": "https://it.wikipedia.org/wiki?curid=22148", "title": "Punto Lagrangiano", "text": ""}
{"id": "22155", "revid": "7336", "url": "https://it.wikipedia.org/wiki?curid=22155", "title": "Assemblea Costituente", "text": ""}
{"id": "22176", "revid": "466539", "url": "https://it.wikipedia.org/wiki?curid=22176", "title": "Festival di Cannes", "text": "Il Festival di Cannes \u00e8 un festival cinematografico che si svolge annualmente, a maggio, per la durata di due settimane, al \"Palais des Festivals et des Congr\u00e8s\" della citt\u00e0 di Cannes.\nPoich\u00e9 garantisce una formidabile copertura da parte dei media, al Festival partecipano molte star del cinema che si mostrano alla passerella (\"Mont\u00e9e des Marches\") dell'ingresso nella sala delle proiezioni. Molti produttori scelgono questa occasione per lanciare le loro ultime realizzazioni e per vendere i diritti a distributori che vengono da tutto il mondo.\nNel 2017, il Festival di Cannes ha celebrato il suo 70\u00ba anniversario e si \u00e8 tenuto dal 17 al 28 maggio.\nStoria.\nAlla fine degli anni trenta del XX secolo, indignato per le ingerenze del governo fascista italiano e di quello nazista tedesco nella selezione dei film per la Mostra internazionale d'arte cinematografica di Venezia, Jean Zay, ministro francese della pubblica istruzione e delle belle arti, propose la creazione, a Cannes, di un festival cinematografico di livello internazionale. Nel giugno 1939, Louis Lumi\u00e8re accett\u00f2 di presiedere la prima edizione del festival che avrebbe dovuto svolgersi dal primo al 30 settembre, ma la dichiarazione di guerra della Francia e del Regno Unito alla Germania il 3 settembre mise fine prematuramente a questa prima edizione.\nLa prima vera edizione si svolse quindi solo nel mese di settembre del 1946: da allora il festival si \u00e8 tenuto con cadenza annuale se si eccettuano gli anni 1948 e 1950, in cui non si svolse per problemi di bilancio. Il Festival di Cannes divenne presto uno dei pi\u00f9 importanti eventi cinematografici al mondo insieme alla Mostra del Cinema di Venezia e, in secondo piano, al Festival internazionale del cinema di Berlino e al Festival del film di Locarno.\nL'edizione del 1968 era in programma dal 10 al 24 maggio: Monica Vitti, che faceva parte della giuria, si dimise a seguito delle contestazioni e le sue dimissioni furono seguite da quelle di altri giurati. Il 18 Louis Malle, membro dimissionario della giuria, Fran\u00e7ois Truffaut, Claude Berri, Jean-Gabriel Albicocco, Claude Lelouch, Roman Pola\u0144ski e Jean-Luc Godard, entrando nel salone del Palais, chiesero l'interruzione della proiezione in solidariet\u00e0 con gli operai e gli studenti in sciopero. Il giorno successivo il festival fu interrotto e nessun premio venne assegnato.\nLa giuria dell'edizione del 2012 \u00e8 stata presieduta da un italiano, il regista Nanni Moretti. La giuria dell'edizione 2013 \u00e8 stata presieduta dal regista statunitense Steven Spielberg, mentre quella del 2014 ha avuto come presidente la regista Jane Campion. Come annunciato dal Presidente in carica Pierre Lescure, nel 2018 il Festival di Cannes, che giunse alla 71\u00aa edizione, si svolse dall'8 al 19 maggio 2018, prevedendo la chiusura della manifestazione in concomitanza con la giornata di premiazione. La 73\u00aa edizione, prevista per maggio 2020, \u00e8 stata, in un primo luogo, posticipata a data da destinarsi a causa della pandemia di coronavirus, e in seguito \u00e8 stata cancellata. La 74\u00aa edizione, a causa della pandemia di coronavirus, si \u00e8 tenuta, inusualmente, durante il mese di luglio (6-17 luglio 2021). Presidente l'americano Spike Lee.\nStruttura del Festival.\nSelezione ufficiale.\nLa selezione ufficiale \u00e8 composta da due sezioni principali, il Concorso e Un Certain Regard. A queste si aggiungono i film presentati fuori concorso in proiezioni speciali, il concorso di cortometraggi e la selezione di film scolastici della Cin\u00e9fondation. Il concorso \u00e8 la parte mediaticamente pi\u00f9 visibile del Festival. Accoglie le opere degli autori pi\u00f9 affermati e rivela i talenti emergenti. \u00c8 simboleggiata dalla \"mont\u00e9e des Marches\" e culmina nella cerimonia di chiusura nella quale la giuria, formata da personalit\u00e0 cinematografiche internazionali, assegna i premi principali: la Palma d'oro per il miglior film, il Grand Prix, i premi per la migliore interpretazione maschile e femminile, il premio per la miglior regia, il premio per la miglior sceneggiatura e il premio della giuria. Un Certain Regard presenta una selezione di opere originali per contenuti o estetica, che rappresentano il rinnovamento dell'espressione cinematografica. Il premio della sezione, sponsorizzato dalla Fondazione Groupama-Gan Cinema, \u00e8 consegnato al Teatro Debussy, alla vigilia della cerimonia di premiazione ufficiale. Il concorso di cortometraggi presenta una dozzina di essi, riuniti in un'unica proiezione. Il migliore \u00e8 premiato con la Palma d'oro dalla giuria della Cin\u00e9fondation e dei cortometraggi.\nCannes Classic.\nLa sezione Cannes Classic presenta capolavori della storia del cinema restaurati e redistribuiti in sala o in DVD. Ospita anche tributi alle industrie cinematografiche straniere e documentari sul cinema.\nLe Lezioni.\nA partire dal 1991 il Festival, per iniziativa di Gilles Jacob, ha inaugurato un nuovo spazio, la \"Lezione di cinema\" (\"Le\u00e7on du cinema\" / \"Cinema Master Class\"), un incontro tra un importante regista e un pubblico appassionato formato da critici, cinefili, studenti di cinema, con l'obiettivo di approfondire la scoperta di un'opera attraverso l'incontro con il suo autore e di avvicinare lo spettatore del film a chi lo ha concepito. Spesso spaventati dal termine \"lezione\", tanto da esordire dicendo di non avere nulla da insegnare, i registi hanno ripercorso la propria carriera artistica, hanno condiviso con il pubblico l'esperienza vissuta della scrittura, della riprese, della direzione degli attori, della pratica della messa in scena, hanno spiegato per quanto possibile il processo creativo, offrendo incontri sempre interessanti e sorprendenti, per la ricchezza e diversit\u00e0 delle personalit\u00e0 coinvolte. Nel 2003 su modello della \"Lezione di cinema\" \u00e8 stata creata la \"Lezione di musica\" (\"Le\u00e7on de musique\" / \"Music Master Class\"), facendo incontrare il pubblico con i maggiori compositori musicali cinematografici, e nel 2004 la \"Lezione d'attore\" (\"Le\u00e7on d'acteur\" / \"Acting Master Class\"), coinvolgendo infine anche gli attori in questi incontri.\nLezioni di cinema.\n1991: Francesco Rosi - 1992: Wim Wenders - 1993: Bertrand Tavernier - 1994: Volker Schl\u00f6ndorff - 1995: Andr\u00e9 Delvaux - 1996: Andrej Kon\u010dalovskij - 1997: Milo\u0161 Forman - 1998: Youssef Chahine - 1999: Theo Angelopoulos - 2000: Agn\u00e8s Varda - 2001: Wong Kar-wai - 2002: Nanni Moretti - 2003: Oliver Stone - 2004: Stephen Frears - 2005: Ousmane Semb\u00e8ne - 2006: Sydney Pollack - 2007: Martin Scorsese - 2008: Quentin Tarantino - 2009: Jean-Pierre e Luc Dardenne - 2010: Marco Bellocchio\nLezioni di musica.\n2003: Nicola Piovani - 2004: Lalo Schifrin - 2005: Patrick Doyle - 2006: Alexandre Desplat e Jacques Audiard - 2007: Howard Shore e David Cronenberg\nLezioni d'attore.\n2004: Max von Sydow - 2005: Catherine Deneuve - 2006: Gena Rowlands - 2007: Sergio Castellitto\nPremi.\nIl premio pi\u00f9 prestigioso del Festival \u00e8 senza dubbio la Palma d'oro come riconoscimento per il miglior film.\nTra gli altri premi attribuiti dalla giuria del Festival, composta da un numero contenuto di professionisti del mondo del cinema, risulta particolarmente ambito il \"Grand Prix\" (una sorta di secondo premio assegnato a opere meritevoli di menzione speciale).\nL'elenco completo dei premi assegnati \u00e8 il seguente:"}
{"id": "22196", "revid": "968255", "url": "https://it.wikipedia.org/wiki?curid=22196", "title": "Anni 0 a.C.", "text": "Poich\u00e9 nella cronologia ordinaria non esiste l'anno 0 (n\u00e9 d.C. n\u00e9 a.C.), questo decennio dura in realt\u00e0 9 anni."}
{"id": "22197", "revid": "767487", "url": "https://it.wikipedia.org/wiki?curid=22197", "title": "Anni 20 a.C.", "text": ""}
{"id": "22198", "revid": "767487", "url": "https://it.wikipedia.org/wiki?curid=22198", "title": "Anni 30 a.C.", "text": ""}
{"id": "22199", "revid": "767487", "url": "https://it.wikipedia.org/wiki?curid=22199", "title": "Anni 40 a.C.", "text": ""}
{"id": "22200", "revid": "2066423", "url": "https://it.wikipedia.org/wiki?curid=22200", "title": "Anni 50 a.C.", "text": "Eventi, invenzioni e scoperte.\nNel 58 Gaio Giulio Cesare inizia la campagna di conquista della Gallia, attraversa la Valsusa e romanizza il territorio"}
{"id": "22204", "revid": "1705737", "url": "https://it.wikipedia.org/wiki?curid=22204", "title": "Germania Ovest", "text": "Germania Ovest era il termine colloquiale usato tra il 1949 e il 1990 per indicare la Repubblica Federale di Germania, o RFG (in tedesco: \"Bundesrepublik Deutschland\", o BRD), detta anche Repubblica Federale Tedesca (RFT), per distinguerla dalla Germania Est, propriamente Repubblica Democratica Tedesca o RDT (\"Deutsche Demokratische Republik\", o DDR).\nLa Germania Ovest era situata nell'Europa centro-occidentale e confinava a nord con la Danimarca, a est con la Repubblica Democratica Tedesca e con la Cecoslovacchia, a sud con l'Austria e con la Svizzera, a ovest con i Paesi Bassi, il Belgio, il Lussemburgo e la Francia. Solo a nord aveva sbocco sul mare: il mare del Nord e il mar Baltico. La capitale era Bonn, sul fiume Reno.\nNacque nel 1949 con l'inizio della guerra fredda e il confine con la Germania Est rappresentava la cortina di ferro che divideva l'Europa occidentale sotto l'egemonia della NATO dall'Europa orientale che subiva l'influenza dell'Unione Sovietica.\nGeografia.\nMorfologia.\nLa Germania Ovest si pu\u00f2 dividere in quattro zone:\nIdrografia.\nI fiumi principali sono il Danubio, l'Elba (che per\u00f2 si trovava in gran parte nella Germania Est), il Reno e il Meno.\nClima.\nIl clima \u00e8 continentale, con estati fresche e inverni rigidi.\nPopolazione.\nLa Germania Ovest aveva un incremento annuo dello 0,4% e la popolazione pass\u00f2 dai 59.660.000 abitanti nel 1977 a 63.254.000 abitanti nel 1990. La densit\u00e0 di popolazione si aggirava sui 240 ab/km\u00b2. L'indice di natalit\u00e0 era del 9,8\u2030, quello di mortalit\u00e0 dell'11,9\u2030 e il tasso di mortalit\u00e0 infantile del 19,8\u2030. 26.817.000 persone costituivano la popolazione attiva e il tasso di urbanizzazione era del 38,3%.\nI tedeschi costituivano il 98,6% della popolazione. Le minoranze erano rappresentate da olandesi, polacchi, austriaci e italiani.\nLingua.\nLa lingua ufficiale era il tedesco. Minoranze linguistiche erano dovute alla presenza di immigrati, ad eccezione del frisone, parlato da una minoranza pi\u00f9 piccola nello Schleswig-Holstein.\nReligione.\nIl 50% della popolazione in Germania Ovest professava il protestantesimo e il 45,1% il cattolicesimo, mentre la minoranza religiosa pi\u00f9 diffusa era quella ebraica.\nForma di governo.\nLa Germania Ovest era una repubblica parlamentare federale. Il potere legislativo era esercitato dal Parlamento federale; il potere esecutivo dal Cancelliere e dal Consiglio dei ministri.\nLa Repubblica Federale Tedesca faceva parte dell'ONU, IAEA, ILO, FAO, WHO, UNESCO, ICAO, UPU, WMO, OECD, NATO, EURATOM, CECA, CEE.\nEconomia.\nIl 7% della popolazione si dedicava all'agricoltura; coltivava segale, frumento, orzo, patate, barbabietola, luppolo, vite, ortaggi e frutta.\nSuddivisione agricola del territorio: \nLa Germania Ovest disponeva di 25.513.000 m2, che per\u00f2 non erano sufficienti al fabbisogno, dato che tendeva a conservare il patrimonio forestale.\nSi allevavano, in ordine di importanza: bovini, suini e caprini, da cui si ricavava latte, burro, formaggio.\nSi pescavano all'anno 441.711 tonnellate di pesce.\nLa Germania Ovest godeva di importanti risorse minerarie, soprattutto carbone e ferro, ma anche piombo, zinco, uranio, rame, sali potassici e salgemma. Si estraevano inoltre petrolio (5.532.000 t) e gas naturale (18.408.000.000 m\u00b3).\nGrazie alle molte risorse minerarie, la Germania Ovest aveva un'industria metallurgica, siderurgica e meccanica molto sviluppata. Anche l'industria chimica era molto importante, mentre nell'industria alimentare fondamentale era la produzione di birra.\nCommercio.\nIl paese importava prodotti alimentari, tessili, petrolio e gas naturale, ferro e abbigliamento; esportava macchinari, prodotti chimici, autoveicoli, ferro, acciaio e carbone.\nSituazione territoriale.\nLa RFT venne proclamata il 23 maggio 1949 e dichiarata pienamente sovrana il 5 maggio 1955, con Bonn come capitale provvisoria. Comprendeva le zone di occupazione britannica, statunitense e francese stabilite alla fine della seconda guerra mondiale. Durante la guerra fredda, nel quadro della contrapposizione globale tra blocchi, rimasero sul suo territorio alcune unit\u00e0 straniere:\nLa Repubblica Federale di Germania ader\u00ec alla NATO il 9 maggio 1955. La nazione divenne quindi un punto focale della guerra fredda, grazie alla sua contrapposizione alla Repubblica Democratica Tedesca, che apparteneva al Patto di Varsavia. La vecchia capitale tedesca, Berlino, completamente circondata dal territorio della DDR, costituiva un'ulteriore entit\u00e0 autonoma ed era anch'essa divisa tra le potenze occupanti (i quartieri sovietici erano stati unilateralmente annessi alla DDR e quelli occidentali costituivano una sorta di citt\u00e0-stato autonoma nella quale si applicavano le leggi promulgate dal Parlamento di Bonn).\nDopo la caduta del muro di Berlino, il 9 novembre 1989, la riunificazione dei due stati tedeschi ebbe velocemente una concreta attuazione. La Repubblica Federale Tedesca ha formalmente annesso i \"L\u00e4nder\" della Germania Est, appositamente ricostituiti per uniformarsi, a livello amministrativo, al sistema federale dell'Ovest. La riunificazione tedesca avvenne il 3 ottobre 1990 e le quattro potenze occupanti si ritirarono ufficialmente il "}
{"id": "22208", "revid": "767487", "url": "https://it.wikipedia.org/wiki?curid=22208", "title": "Anni 60 a.C.", "text": ""}
{"id": "22209", "revid": "767487", "url": "https://it.wikipedia.org/wiki?curid=22209", "title": "Anni 10 a.C.", "text": ""}
{"id": "22215", "revid": "124718259", "url": "https://it.wikipedia.org/wiki?curid=22215", "title": "Polo sud", "text": "Il termine polo sud si riferisce al polo sud geografico, l'estremo punto meridionale dell'asse terrestre, opposto al polo nord. \nIl polo sud geografico si localizza alla latitudine di 90\u00b0 S, dove convergono tutti i meridiani ed \u00e8 definito come il luogo in cui l'asse di rotazione terrestre interseca la superficie e sono applicabili le stesse osservazioni per il polo nord. Altri \"poli sud\" includono il \"Polo Sud Cerimoniale\", il \"Polo Sud Magnetico\", il \"Polo Sud Geomagnetico\", e il \"Polo Sud dell'inaccessibilit\u00e0\". A volte nel linguaggio parlato non scientifico si fa erroneamente riferimento al Polo Sud per riferirsi all'intero continente Antartico. L'inverno del 2021 \u00e8 stato il pi\u00f9 freddo mai registrato al Polo Sud. \nDescrizione.\nPolo sud geografico.\nIl polo sud geografico \u00e8 definito come uno dei due punti in cui l'asse di rotazione della Terra si interseca con la superficie del pianeta (l'altro punto \u00e8 il polo nord geografico). Tuttavia, l'asse di rotazione terrestre \u00e8 soggetto a modifiche, pertanto tale definizione non \u00e8 completamente accurata anche se sempre riferita ad un punto specifico. Il punto di proiezione geografico del polo sud sulla sfera celeste d\u00e0 luogo al polo sud celeste.\nIl Polo Sud si trova a circa dal \"polo sud magnetico\" ed \u00e8 situato su un altopiano piatto, ghiacciato e ventoso, a d'altitudine sul livello del mare. Si stima che lo spessore dello strato di ghiaccio sul polo sud sia di circa , pertanto, in quel punto, il suolo della terra \u00e8 prossimo al livello del mare. L'esploratore norvegese Roald Amundsen divenne il primo essere umano a raggiungere questa regione il 14 dicembre 1911. \nLa massa dei ghiacci polari si muove di circa 10 metri l'anno, cos\u00ec l'esatta posizione del polo sud sullo strato di ghiaccio cambia gradualmente nel tempo. Il marcatore del polo sud \u00e8 riposizionato ogni anno per tener conto di questo spostamento.\nSenza considerare le Isole Sandwich Australi, il paese pi\u00f9 vicino al polo sud \u00e8 il Cile (posto a di distanza). La citt\u00e0 pi\u00f9 vicina \u00e8 Ushuaia, che si trova in Argentina (a di distanza) e il villaggio pi\u00f9 vicino \u00e8 Puerto Williams, Cile (a ). La base di ricerca scientifica Amundsen-Scott, appartenente agli Stati Uniti, si trova praticamente nel polo sud geografico (a 89\u00b059'51\" di latitudine sud, posta circa a ). La distanza tra il polo nord e il polo sud geografici (secondo la curvatura della terra) \u00e8 di circa .\nPolo sud dell'inaccessibilit\u00e0.\nIl polo sud dell'inaccessibilit\u00e0 \u00e8 il punto del continente antartico posto pi\u00f9 lontano dalla costa dell'Oceano antartico, ed \u00e8 pi\u00f9 difficoltoso accedervi.\nSi trova a . La prima spedizione che raggiunse questa regione fu la \"3\u00aa Spedizione Sovietica Antartica\" il 14 dicembre 1958 guidata da Evgenij Ivanovi\u010d Tolstikov. La spedizione vi istitu\u00ec una base temporanea, la base Poljus Nedostupnosti. Nel cammino verso il Polo la spedizione alle coordinate istitu\u00ec un'altra stazione, \"Sovetskaja\", che esistette tra il 16 febbraio 1958 e il 3 gennaio 1959.\nClima.\nNel corso dell'inverno australe il polo sud non riceve alcuna luce del sole e, in estate, il sole \u00e8 tutto il tempo in una posizione bassa nel cielo sopra l'orizzonte. Molta della luce solare che raggiunge la superficie viene riflessa dallo strato di neve. La mancanza di calore diretto dal Sole, combinato con l'elevata altitudine (intorno ai sul livello del mare) fa s\u00ec che nel polo sud si registri uno dei climi pi\u00f9 rigidi di tutto il pianeta. Le temperature al polo sud sono molto pi\u00f9 basse rispetto a quelle del polo nord, in primo luogo per via dell'altitudine a cui si trova il polo sud, rispetto al polo nord che \u00e8 posto a livello del mare, e in secondo luogo perch\u00e9 privo di una \"riserva di calore\" qual \u00e8 il Mar Glaciale Artico per il polo nord.\nVerso met\u00e0 estate il sole raggiunge la sua massima elevazione a circa 23,5\u00b0, e le temperature sono mediamente intorno ai \u221225\u00a0\u00b0C circa. Come il periodo di luce (che dura intorno ai sei mesi) va terminando e il sole scende, le temperature vicine al tramonto (verso fine marzo e fine settembre) possono toccare circa i \u221245\u00a0\u00b0C. In inverno la temperatura mediamente \u00e8 intorno \u221263\u00a0\u00b0C (vedi tabella in basso). La temperatura pi\u00f9 elevata registrata presso la Base Amundsen-Scott \u00e8 stata di \u221214\u00a0\u00b0C, e la pi\u00f9 bassa di \u221283\u00a0\u00b0C. Questa, tuttavia non \u00e8 la temperatura pi\u00f9 bassa mai registrata sul pianeta, il cui record venne registrato nella Base Vostok: \u221289,6\u00a0\u00b0C (\u2212129,28\u00a0\u00b0F.).\nSebbene il polo sud abbia un clima desertico, pressoch\u00e9 senza precipitazioni, forti venti possono, tuttavia, causare fenomeni di neve.\nTemperature medie mensili e precipitazioni (Celsius, millimetri) nel polo sud, Antartide\nEsplorazione.\nA raggiungere per primo il polo sud fu, il 14 dicembre 1911, l'esploratore norvegese Roald Amundsen insieme ai membri della sua spedizione. L'avversario di Amundsen, Robert Falcon Scott, raggiunse il polo un mese dopo. Nella marcia di rientro Scott e i suoi compagni di spedizione persero la vita.\nVi sono state numerose spedizioni successive, tra le altre vi furono quelle guidate da: Roald Amundsen, Shackleton, Hillary, Fuchs, Havola, Crary, Fiennes. Il 29 novembre 1929 l'ammiraglio statunitense Richard Byrd e il suo co-pilota Bernt Balchen furono i primi a sorvolare il polo sud.\nAl polo sud si trova la Amundsen-Scott South Pole Station, costruita nel 1958 in occasione dell'Anno Internazionale della Geofisica e abitata tutto l'anno da ricercatori e personale di supporto. Nel dicembre 2016 la base \u00e8 stata meta di una spedizione che tra i membri contava Buzz Aldrin (secondo uomo sulla Luna). Questi, con i suoi 86 anni, \u00e8 la persona pi\u00f9 anziana ad aver raggiunto il Polo Sud."}
{"id": "22216", "revid": "21880", "url": "https://it.wikipedia.org/wiki?curid=22216", "title": "Nothoprocta cinerascens cinerascens", "text": ""}
{"id": "22217", "revid": "21880", "url": "https://it.wikipedia.org/wiki?curid=22217", "title": "Nothoprocta cinerascens parvimaculata", "text": ""}
{"id": "22219", "revid": "80598", "url": "https://it.wikipedia.org/wiki?curid=22219", "title": "Gorni Kramer", "text": "Volto noto della \"prima\" televisione, \u00e8 stato autore di oltre un migliaio di canzoni, di cui depositate alla SIAE come \"Kramer Gorni\" e come \"Francesco Gorni\".\nBiografia.\nPer via del nome dal suono esotico, una parte del pubblico italiano ha a lungo creduto che Gorni Kramer fosse straniero, o che quello fosse solo uno pseudonimo di fantasia.\nIn realt\u00e0 il maestro si chiamava proprio cos\u00ec all'anagrafe: Gorni era il cognome, e Francesco Kramer erano i nomi, quest'ultimo scelto dal padre in omaggio al ciclista Frank Kramer, campione del mondo su pista nel 1912. Semplicemente invertendo nome e cognome, Kramer Gorni divent\u00f2 Gorni Kramer.\nGorni Kramer si avvicin\u00f2 alla musica sin dalla prima infanzia, quando era ancora soprannominato Franco, grazie al padre musicista. Il primo strumento che impar\u00f2 a suonare fu la fisarmonica, con cui inizi\u00f2 ad esibirsi ancora bambino nell'orchestra paterna.\nIl Conservatorio.\nNel 1930 si diplom\u00f2 in contrabbasso al Conservatorio di Parma. Nei primi tempi lavor\u00f2 come musicista in diverse orchestre da ballo, poi nel 1933, appena ventenne, costitu\u00ec un suo gruppo con cui suonare il jazz. Il nuovo genere musicale americano era vietato dal regime fascista, ma Gorni Kramer aveva potuto conoscerlo grazie ad amici orchestrali che lavoravano sui transatlantici che collegavano l'Europa e l'America.\nA partire dalla met\u00e0 degli anni trenta Gorni Kramer si afferm\u00f2 anche come autore di canzoni. Sua \u00e8 la musica di \"Crapa pelada\" su testo di Tata Giacobetti, portata al successo nel 1936 da Alberto Rabagliati. Nel 1939 compose \"Pippo non lo sa\", uno dei pezzi pi\u00f9 famosi del Trio Lescano. Nonostante la popolarit\u00e0 di queste canzoni, Gorni Kramer e la sua orchestra continuarono ad essere ignorati dall'EIAR, che li boicottava perch\u00e9 suonavano jazz.\nDurante la seconda guerra mondiale, il maestro collabor\u00f2 con il cantante Natalino Otto, altro artista bandito dalla radio a causa dello swing. Kramer fu l'autore di \"Ho un sassolino nella scarpa\", uno dei grandi successi di Natalino Otto. In quegli anni cominci\u00f2 anche il lungo sodalizio con il Quartetto Cetra, per cui scrisse pezzi famosissimi come \"Nella vecchia fattoria (Old MacDonald had a farm)\" (solo il testo in italiano), \"In un palco della Scala\", \"Donna\", \"Concertino\".\nMassone, Gorni Kramer fu membro della Gran Loggia d'Italia.\nLa commedia musicale.\nNel 1949 Gorni Kramer incontr\u00f2 Garinei e Giovannini e per tutti gli anni cinquanta avrebbe composto musiche per le loro commedie musicali, tutte di gran successo, interpretate da grandi nomi, come Renato Rascel, Delia Scala e Walter Chiari. Tra le tante produzioni ricordiamo \"Gran Baldoria\", \"Attanasio cavallo vanesio\", \"Alvaro piuttosto corsaro\", \"Buonanotte Bettina\", \"Un paio d'ali\" e \"Un mandarino per Teo\".\nDa questi spettacoli vennero tratte canzoni celebri come \"Un bacio a mezzanotte\", \"Non so dir ti voglio bene\", \"Merci beaucop\", \"Un po' di cielo\", \"Domenica \u00e8 sempre domenica\" (che sarebbe poi diventata la sigla del \"Musichiere\"), \"Ch\u00e9rie\", \"Simpatica\" e \"Soldi, soldi, soldi\".\nScrisse anche alcune canzoni per lo Zecchino d'Oro: \"E ciunfete... nel pozzo\" e \"Il lungo, il corto e il pacioccone\".\nL'attivit\u00e0 di discografico.\nGorni Kramer fu, con Mario Trevisan, il fondatore della casa discografica Combo Record: con l'etichetta lanci\u00f2, tra gli altri, Tony Renis e Riz Samaritano.\nLa televisione.\nIl debutto televisivo avvenne nel 1954 con \"Nati per la Musica\", assieme a Lelio Luttazzi; in seguito prese parte a \"Voci e volti della fortuna\", ma uno dei pi\u00f9 grandi successi degli esordi fu sicuramente \"Il Musichiere\", condotto da Mario Riva, programma in onda dal 1957 al 1960, oltre che partecipare con la sua orchestra (per l'occasione ribattezzata \"I Musichieri\") alle esecuzioni musicali del programma.\nSeguirono numerosi altri programmi: \"Buone vacanze\" (con i Cetra, Jula de Palma, Johnny Dorelli e altri), \"Giardino d'inverno\", \"Leggerissimo\", \"Quelli della domenica\", \"La domenica \u00e8 un'altra cosa\". Nel corso di un programma di intrattenimento critic\u00f2 molto i Beatles, ed ebbe ad affermare che da l\u00ec a 20 anni sarebbero stati completamente dimenticati.\nVerso la met\u00e0 degli anni sessanta Gorni Kramer si ritir\u00f2 progressivamente dalle scene, ma continu\u00f2 a lavorare in ambito musicale come editore e autore per la televisione, partecipando saltuariamente come ospite, ad esempio nella prima puntata di \"Milleluci\" (1974) di Antonello Falqui, omaggio alla storia della radio, condotta da Mina e Raffaella Carr\u00e0.\nNel 1978 Kramer fu il protagonista di \"Kappadue\", trasmissione televisiva in due puntate, diretta da Vito Molinari, in cui il grande musicista e compositore ripercorse la propria carriera insieme ad artisti a lui vicini, da Caterina Valente a Marcello Marchesi, dal Quartetto Cetra a Sandra Mondaini.\nIl 27 settembre 1991 la RAI, in occasione dei cinquant'anni di carriera del maestro, gli dedic\u00f2 un evento intitolato \"Merci Beaucoup Gorni Kramer\" (Raidue ore 20:30): la serata fu ambientata nella piazza Sordello di Mantova, presentata da Gianni Min\u00e0 ed Elisabetta Gardini, con ospiti, tra gli altri, Franco Cerri, Nicola Arigliano, Ladri di Biciclette e Rossana Casale.\nDal 1996 la Riviera Jazz Records ha pubblicato per la prima volta su cd in alcuni volumi le incisioni di Gorni Kramer, effettuate dal 1932 al 1947 su dischi a 78 giri ormai introvabili, sia da solista e sia come musicista del sassofonista e violinista William Righi.\nCarosello.\nPartecip\u00f2 inoltre ad alcune edizioni della rubrica pubblicitaria televisiva \"Carosello\":"}
{"id": "22222", "revid": "30610", "url": "https://it.wikipedia.org/wiki?curid=22222", "title": "Reno", "text": "Il Reno (; in alemanno \"Rhy\"; in romancio \"Rein\"; ; ) \u00e8, con , uno dei fiumi pi\u00f9 lunghi d'Europa. Il suo nome deriva da una radice celtica, ma ancor prima indoeuropea, che significa \"scorrere\". L'origine indoeuropea del termine trova conferma nel Greco antico, in cui il verbo \u1fe5\u03ad\u03c9 (traslitterato \"rhe\u014d\") ha proprio il suddetto significato.\nAssieme al Danubio, il Reno formava la maggior parte del confine settentrionale dell'Impero romano ed \u00e8 stato, fin da quei tempi, un vitale corso d'acqua navigabile, usato per il commercio ed il trasporto delle merci fin nel cuore del continente.\nFra le citt\u00e0 pi\u00f9 importanti sul Reno si trovano Basilea, Strasburgo, Colonia, D\u00fcsseldorf e Rotterdam.\nIl percorso.\nSvizzera, Liechtenstein e Austria.\nIl Reno nasce in Svizzera: i suoi due principali tributari iniziali sono chiamati Reno Anteriore e Reno Posteriore. Il Reno Anteriore sgorga dal lago Toma, vicino al passo dell'Oberalp ed attraversa le gole del Ruinaulta. Il Reno Posteriore nasce dai ghiacciai del gruppo dell'Adula sul confine meridionale del Grigioni con il Ticino. I due tributari si incontrano vicino a Reichenau, sempre nei Grigioni. Uno dei rami secondari \u00e8 costituito dal torrente Reno di Lei, che nasce in Italia dal Pizzo Stella (nel comune di Piuro) e scorre nel territorio italiano per circa 15\u00a0km, prima di confluire nel Reno Posteriore. \nChiamato \"Alpenrhein\" (Reno alpino), scorre verso nord attraversando Coira per poi lasciare i Grigioni ed entrare nel canton San Gallo di cui costituisce la frontiera occidentale con il Liechtenstein prima di gettarsi nel lago di Costanza. All'uscita dal lago si dirige ad ovest e dopo il salto delle cascate del Reno riceve le acque del fiume Aar che ne aumentano la portata di oltre la met\u00e0, con una media di 1 000 metri cubi al secondo. Il Reno segna il confine tra Svizzera e Germania prima di svoltare a nord con delle anse (\"Rheinknie\") presso Basilea.\nGermania e Francia.\nSuperata Basilea il Reno svolta verso nord e costituisce un confine storico tra Germania e Francia, scorrendo in una larga vallata prima di entrare interamente in territorio tedesco a Rheinstetten, vicino a Karlsruhe. L'ampia valle del Reno finisce alla confluenza con il Meno a Magonza. La parte fra Bingen e Coblenza, dove il Reno entra in una valle pi\u00f9 stretta, \u00e8 nota come Gola del Reno, una formazione creata dall'erosione e da un sollevamento tettonico. Questo tratto del fiume \u00e8 noto per i castelli medievali e i vigneti che ricoprono le alture circostanti; nel 2002 \u00e8 stato dichiarato Patrimonio dell'umanit\u00e0 dall'UNESCO. \nAll'uscita dalla Gola del Reno, presso Coblenza appunto, avviene la confluenza con la Mosella.\nIl fiume si allarga nuovamente a sud di Colonia. Anche se molte industrie si trovano lungo il Reno, sin dal suo corso svizzero, \u00e8 in questo punto, la regione della Ruhr in cui attraversa Colonia, D\u00fcsseldorf e Duisburg che si concentrano la maggior parte di esse. A Duisburg si trova il pi\u00f9 grande porto fluviale d'Europa. Al giorno d'oggi molte industrie lungo il Reno e i suoi affluenti hanno chiuso o hanno ridotto l'emissione di inquinanti nel corso d'acqua anche se permane un certo grado di inquinamento, specialmente alla confluenza con l'Emscher in passato impiegato come vero e proprio canale di scolo industriale.\nPaesi Bassi.\nIl Reno a questo punto gira ad ovest nei Paesi Bassi, dove assieme alla Mosa forma un enorme delta. Oltrepassato il confine olandese, il Reno raggiunge la sua massima ampiezza per poi dividersi in tre rami principali: il IJssel, il Waal e il Basso Reno. A partire da questa divisione il nome \"Reno\" non si riferisce pi\u00f9 al corso principale del fiume. Infatti gran parte dell'acqua del Reno scorre pi\u00f9 a ovest attraverso il Waal, il Nieuwe Waterweg e, unendosi alla Mosa, attraverso l'Hollandsch Diep e l'Haringvliet, per poi sfociare nel Mare del Nord. Il ramo dell'IJssel porta la sua parte d'acqua a nord nell'IJsselmeer, mentre il Basso Reno scorre ad ovest, parallelo al Waal.\nAd ogni modo, oltre Wijk bij Duurstede questo corso d'acqua cambia nome per diventare il Lek e scorre ad ovest per riunirsi al ramo principale nel Nieuwe Waterweg. Il nome \"Reno\" da qui in avanti viene usato solo per fiumi pi\u00f9 piccoli che scorrono verso nord e che un tempo formavano l'ultimo tratto del Reno dell'epoca romana. Anche se mantengono il nome, questi ruscelli non portano acqua del Reno, ma vengono usati per drenare le terre e i \"polder\" circostanti. Da Wijk bij Duurstede, questi sono il Kromme Rijn (\"Reno storto\") e dopo Utrecht l\"'Oude Rijn\" (\"Vecchio Reno\") che scorre attraverso Leida ed in un complesso di chiuse dove le sue acque possono essere scaricate nel Mare del Nord.\nAffluenti.\nAffluenti dalla sorgente alla foce:"}
{"id": "22224", "revid": "656701", "url": "https://it.wikipedia.org/wiki?curid=22224", "title": "111 (numero)", "text": "Centoundici (111) \u00e8 il numero naturale dopo il 110 e prima del 112."}
{"id": "22228", "revid": "1889177", "url": "https://it.wikipedia.org/wiki?curid=22228", "title": "Calvino", "text": ""}
{"id": "22245", "revid": "767487", "url": "https://it.wikipedia.org/wiki?curid=22245", "title": "Sistema informativo territoriale", "text": ""}
{"id": "22246", "revid": "203463", "url": "https://it.wikipedia.org/wiki?curid=22246", "title": "Energia oscura", "text": "L'energia oscura \u00e8 un'ipotetica forma di energia non direttamente rilevabile diffusa omogeneamente nello spazio, che potrebbe giustificare, tramite una grande pressione negativa, l'espansione accelerata dell'universo e altre evidenze sperimentali.\nSi stima che debba rappresentare una gran parte, circa il 68%, della massa-energia dell'universo, la cui quota che sfuggirebbe agli attuali metodi di rilevazione salirebbe a circa il 95% comprendendo anche la materia oscura.\nLe due principali forme ipotizzate di energia oscura sono la costante cosmologica e la quintessenza.\nLa prevalenza fra le due possibilit\u00e0 richiede misure accurate dell'espansione dell'universo per comprendere come la velocit\u00e0 d'espansione cambi nel tempo. Il coefficiente d'espansione \u00e8 parametrizzato dall'equazione di stato, il cui calcolo \u00e8 uno degli sforzi pi\u00f9 grandi della cosmologia d'osservazione.\nPur essendo l'energia oscura la spiegazione pi\u00f9 diffusa fra i cosmologi per spiegare l'espansione accelerata dell'universo, alcuni modelli di gravit\u00e0 quantistica, tra cui la gravitazione quantistica a loop, possono spiegare le propriet\u00e0 cosmologiche senza avvalersi di tale ipotesi.\nIl termine \"energia oscura\" fu coniato dal cosmologo Michael Turner.\nStoria ed evidenze osservative.\nAlbert Einstein, vissuto in un'epoca dominata dall'idea di un universo stazionario, per contrastare gli effetti della \"nuova\" gravit\u00e0 da lui stesso delineata, che portava a un universo dinamico (o in contrazione o in espansione), soprattutto per evitare l'idea di un collasso gravitazionale inser\u00ec nelle equazioni di campo della relativit\u00e0 generale la famosa costante cosmologica, simile qualitativamente a una forza antigravitazionale su larga scala. Quando nel 1929 Edwin Hubble scopr\u00ec che l'universo era in espansione Einstein ritratt\u00f2 la sua idea, definendola \"\"il mio pi\u00f9 grande errore\".\"\nCon lo sviluppo della teoria quantistica della materia tra gli anni venti e trenta del Novecento, si evidenzi\u00f2 che anche il vuoto possiede una sua ben definita energia, determinata dalle coppie di particelle e antiparticelle che si formano e si annichilano continuamente.\nNel 1967 fu rilevato l'effetto Sachs-Wolfe, consistente in uno spostamento verso il blu della radiazione cosmica di fondo quando attraversa i forti campi gravitazionali generati da grandi ammassi di materia; tale guadagno di energia sarebbe un segno diretto dell'esistenza di un'energia oscura.\nQuando negli anni novanta fu accertata l'accelerazione dell'espansione dell'universo (l'annuncio che i dati confermavano un universo in accelerazione fu dato da Saul Perlmutter del Berkeley Lab l'8 gennaio 1998; il lavoro ottenne il Premio Nobel per la fisica nel 2011), l'ipotesi dell'energia oscura si rafforz\u00f2 per giustificare l'esistenza di una forza antigravitazionale presente in tutto l'universo, che spiegherebbe l'espansione accelerata e che potrebbe essere rappresentata dall'energia del vuoto prevista dalla meccanica quantistica. L'errore di Einstein veniva cos\u00ec in qualche modo ridimensionato: una forma di energia non rilevabile permeerebbe effettivamente lo spazio, ma il suo ipotetico effetto antigravitazionale, anzich\u00e9 rendere l'universo stazionario, ne accelererebbe l'espansione. Come risultato collaterale dell'espansione accelerata l'et\u00e0 dell'universo risulta superiore a quanto stimato in precedenza sulla base di una velocit\u00e0 di espansione costante.\nNel 2004 Christian Beck della Queen Mary University di Londra e Michael Mackey della McGill University di Montreal svilupparono una teoria che legava le fluttuazioni del vuoto all'energia oscura e ipotizzarono la misurazione sperimentale dell'energia oscura tramite la giunzione Josephson.\nLa teoria della nucleosintesi primordiale tenta di spiegare la formazione degli elementi leggeri nell'universo primordiale, come l'elio, il deuterio e il litio, mentre la teoria della struttura a grande scala dell'Universo studia la formazione di stelle, quasar, galassie e gruppi e ammassi di galassie. Entrambe le teorie suggeriscono che la densit\u00e0 d'energia di tutta la materia ipotizzabile nell'universo, costituita dall'insieme dei barioni e della materia oscura fredda, sia circa il 30% di quella necessaria per rendere nulla la curvatura spaziale. Poich\u00e9 misurazioni della radiazione cosmica di fondo effettuate dal satellite WMAP, lanciato nel 2001, indicano che l'universo \u00e8 molto vicino a una curvatura nulla, \u00e8 possibile concludere che una quota di energia non visibile, \"oscura\" appunto, costituisca il restante 70% circa.\nUn lavoro pubblicato nel 2012 dall'universit\u00e0 di Portsmouth e dalla LMU di Monaco, basato sulla sovrapposizione di mappe di regioni dell'universo con quelle della radiazione di fondo, ha migliorato la veridicit\u00e0 rispetto a precedenti analoghi studi di conferma dell'effetto Sachs-Wolfe, sostenendo una probabilit\u00e0 dell'esistenza di un'energia oscura del 99,9996% (lo stesso valore di 5 sigma raggiunto dalla scoperta del bosone di Higgs).\nNatura dell'energia oscura.\nL'esatta natura dell'energia oscura \u00e8 tuttora oggetto di ricerca. Si sa che dovrebbe possedere omogeneit\u00e0, avere densit\u00e0 non elevata e non interagire fortemente con alcuna delle forze fondamentali, eccetto la gravit\u00e0. Dal momento che non sarebbe molto densa (circa 10\u221229 g/cm3) \u00e8 improbabile immaginare esperimenti per trovarla in laboratorio. L'energia oscura potrebbe tuttavia avere un forte impatto sull'universo, costituendo quasi il 70% di tutta l'energia e colmando uniformemente lo spazio vuoto. I due modelli pi\u00f9 importanti sono la costante cosmologica e la quintessenza.\nEnergia del vuoto.\nLa spiegazione dell'energia oscura pi\u00f9 semplice e pi\u00f9 condivisa fra i fisici e i cosmologi \u00e8 che essa sia \"il prezzo di avere spazio\": ovvero un volume di spazio possiede un'energia intrinseca e fondamentale, chiamata energia del vuoto, che rappresenta la densit\u00e0 di energia del vuoto fisico. La maggior parte delle teorie della fisica delle particelle predice infatti fluttuazioni del vuoto che gli conferirebbero precisamente detto tipo di energia.\nL'energia del vuoto ha una pressione negativa equivalente alla sua densit\u00e0 e la ragione di ci\u00f2 pu\u00f2 essere individuata nella termodinamica classica. Il lavoro prodotto da un cambiamento di volume formula_1 \u00e8 uguale a formula_2, dove formula_3 \u00e8 la pressione. Ma la quantit\u00e0 di energia in un contenitore vuoto aumenta all'aumentare del volume (e quindi formula_1 \u00e8 positivo) in quanto l'energia \u00e8 uguale a formula_5, dove formula_6 \u00e8 la densit\u00e0 dell'energia del vuoto. Quindi formula_3 \u00e8 negativo ed infatti formula_8. In conclusione, mentre la densit\u00e0 di energia del vuoto e la conseguente pressione negativa rimangono costanti durante l'espansione, contemporaneamente la densit\u00e0 di energia della materia, cio\u00e8 l'attrazione gravitazionale, si riduce e questo determina l'accelerazione dell'espansione. L'energia del vuoto, indicata con la lettera greca formula_9 (Lambda, da cui il modello Lambda-CDM o modello standard della cosmologia), assumer\u00e0 pertanto il ruolo di costante cosmologica positiva antigravitazionale. Essa \u00e8 stimata dell'ordine di 10\u221229 g/cm3 o di 10\u2212123 in unit\u00e0 di Planck.\nUno dei pi\u00f9 grandi problemi irrisolti della fisica \u00e8 che la maggior parte delle teorie quantistiche dei campi prevedono un valore molto elevato per la costante dell'energia del vuoto quantico, fino a 123 ordini di grandezza rispetto alla costante cosmologica stimata come energia oscura. Ci\u00f2 significherebbe che gran parte di tale energia dovrebbe essere annullata da una uguale e di segno opposto. In alternativa alcune teorie supersimmetriche richiedono che la costante cosmologica sia esattamente zero. Dati cos\u00ec discordanti costituiscono il \"problema della costante cosmologica\", uno dei pi\u00f9 importanti problemi di misura in fisica: non v'\u00e8 un modo naturale conosciuto per ricavare, sia pure approssimativamente, la costante cosmologica infinitesimale osservata in fisica delle particelle. \nNonostante questi problemi l'energia del vuoto come costante cosmologica \u00e8 per molti aspetti la soluzione pi\u00f9 \"economica\" al problema dell'accelerazione cosmica e il Modello standard della cosmologia attuale la include come una caratteristica essenziale.\nQuintessenza.\nIn alternativa, l'energia oscura potrebbe derivare dall'eccitazione di particelle in alcuni tipi di campi scalari dinamici (previsti dal modello standard e dalla teoria delle stringhe), chiamata quintessenza. Questa differisce dalla costante cosmologica soprattutto perch\u00e9 pu\u00f2 variare nello spazio e nel tempo. Affinch\u00e9 non formi strutture materiali, deve essere molto leggera, cos\u00ec da avere una lunghezza d'onda di Compton molto grande.\nNon vi sono prove dell'esistenza della quintessenza, ma l'ipotesi non pu\u00f2 essere eliminata a priori. Generalmente prevede un'accelerazione minore dell'espansione dell'universo rispetto alla costante cosmologica. Alcuni ritengono che la miglior prova indiretta della quintessenza derivi dalla violazione del principio di equivalenza di Einstein e dalle variazioni delle costanti fondamentali nello spazio e nel tempo.\nIl problema della coincidenza cosmica si chiede perch\u00e9 l'energia oscura si sia manifestata proprio nel momento particolare stimato. Se, ad esempio, fosse iniziata in un tempo precedente non avrebbero avuto il tempo di formarsi strutture quali le galassie e in definitiva non si sarebbe potuta evolvere una vita intelligente: i sostenitori del principio antropico vedono ci\u00f2 come un'importante prova della loro tesi. Molti modelli di quintessenza presentano un comportamento tale da risolvere il problema, in quanto il loro campo ha una densit\u00e0 che evolve fino a che materia e radiazione si equivalgono, permettendo alla quintessenza di iniziare a comportarsi come energia oscura ed infine dominare l'universo, oltre ad impostarne la bassa scala d'energia.\nAlcuni casi particolari di quintessenza sono l'energia fantasma, dove la densit\u00e0 dell'energia della quintessenza cresce con il tempo, e l'essenza-k (quintessenza cinetica), che possiede una forma non standard di energia cinetica. Queste possono avere propriet\u00e0 inusuali: l'energia fantasma ad esempio pu\u00f2 causare il Big Rip.\nAltre ipotesi.\nAlcuni teorici pensano che l'energia oscura e l'accelerazione cosmica siano prova del fallimento della relativit\u00e0 generale su scale superiori a quelle dei superammassi di galassie. Uno dei modelli alternativi sono le teorie MOND (\"Modified Newtonian Dynamics\", dinamica newtoniana modificata). Altri teorici ipotizzano invece che l'energia oscura e l'accelerazione cosmica rivelino un fallimento del Modello Standard del Big Bang, poich\u00e9 costringerebbe ad ammettere la presenza di qualcosa di non ancora esperibile.\nAltre idee sull'energia oscura derivano dalla teoria delle stringhe, dalla \"Brane cosmology\" e dal principio olografico, ma non si sono ancora dimostrate efficaci come quelle della quintessenza e della costante cosmologica. In analogia con fenomeni osservabili nei liquidi, si dovrebbe ipotizzare che il numero quasi infinito di urti infinitesimi tra un numero quasi infinito di particelle possa produrre una specie di pressione che allarga il pallone del nostro universo.\nNeil Turok, come altri teorici delle brane e delle stringhe, sostiene che l'energia oscura e la materia oscura possano essere la forza di gravit\u00e0 o forze derivate dall'interazione di un universo parallelo molto vicino ma non visibile.\nSecondo il fisico Leonard Susskind, il termine \"energia oscura\" \u00e8 fuorviante, e sarebbe pi\u00f9 corretto parlare di \"pressione positiva di vuoto\", ovvero un tipo di vuoto instabile, oscillante su un minimo relativo di potenziale, posto sopra il potenziale zero, e dunque in espansione esponenziale. Esso potrebbe essere stato originato da una fluttuazione quantistica del vuoto ordinario, a pressione zero, statico, uniforme e dove non pu\u00f2 succedere nulla. In altre parole sia l'inflazione presente nel modello del Big Bang, sia la storia futura dell'universo (il Big Rip), possono essere spiegati con una pressione positiva di vuoto.\nSecondo Ahmed Fariag Ali, Saurya Das e Rajat K. Badhuri, l'energia oscura \u00e8 una costante cosmologica sviluppata dal potenziale quantistico (anzich\u00e9 dall'energia del vuoto senza specificazioni ulteriori) di un condensato di Bose-Einstein che genera fluttuazioni quantistiche ed altri effetti. Tale stato della materia sarebbe presente in tutte le epoche dell'universo e formerebbe anche la materia oscura. Un condensato di Bose-Einstein si forma quando i bosoni, in questo caso gravitoni o assioni, vengono portati a temperature vicine allo zero assoluto; a quel punto le reazioni quantistiche si manifestano su scala macroscopica.\nCritiche al concetto di energia oscura.\nSecondo alcuni l'accelerazione sarebbe solo apparente, pur essendo lo spazio in espansione, oppure frutto di errore osservativo e di calcolo.\nAltri danno diverse interpretazioni; il fisico e matematico Roger Penrose afferma che l'energia oscura non esiste e l'universo in accelerazione si spiegherebbe con la presunta quantit\u00e0 superflua di radiazione gravitazionale che attraverserebbe un eone temporale arrivando ad un altro, secondo la sua teoria detta cosmologia ciclica conforme. Nel modello di Penrose l'universo \u00e8 costituito da infiniti eoni di spaziotempo. Penrose ha calcolato che una certa quantit\u00e0 di radiazione gravitazionale deve essere preservata attraverso il confine tra eoni, sfuggendo al processo della radiazione di Hawking; suggerisce che questa radiazione gravitazionale supplementare pu\u00f2 essere sufficiente a spiegare l'accelerazione cosmica osservata, senza fare ricorso al campo di materia derivato dall'ipotetica enorme quantit\u00e0 di energia oscura.\nImplicazioni per il destino dell'universo.\nI cosmologi ipotizzano che la cosiddetta \"era del dominio dell'energia oscura\", in cui tale forma di energia ha iniziato a prevalere sulla gravit\u00e0, sarebbe iniziata circa 4 miliardi di anni fa e che nella fase precedente, seguita al Big Bang e all'inflazione, l'espansione fosse in decelerazione a causa della forza gravitazionale attrattiva esercitata dalla materia barionica e dalla materia oscura. Secondo i calcoli, la densit\u00e0 della materia in un universo in espansione dovrebbe ridursi pi\u00f9 velocemente rispetto all'energia oscura, fino a che questa dovrebbe prendere il sopravvento. In particolare, quando il volume dell'universo raddoppia, la densit\u00e0 della materia si dimezza, mentre l'energia oscura dovrebbe rimanere quasi invariata (esattamente invariata nel caso della costante cosmologica).\nSe l'accelerazione continuasse indefinitamente, il risultato finale sarebbe che le galassie esterne al Superammasso della Vergine si sposterebbero oltre l'orizzonte cosmico e non sarebbero pi\u00f9 visibili perch\u00e9 la loro velocit\u00e0 relativa diverrebbe maggiore della velocit\u00e0 della luce (ci\u00f2 non sarebbe una violazione della relativit\u00e0 ristretta poich\u00e9 l'effetto non potrebbe essere sfruttato per inviare segnali tra le galassie). La Terra, la Via Lattea ed il Superammasso della Vergine rimarrebbero virtualmente indisturbati, mentre il resto dell'universo si allontanerebbe; in questo scenario il superammasso locale andrebbe incontro alla morte termica, allo stesso modo di un universo piatto e materiale.\nSi ipotizzano comunque scenari alternativi. Uno di questi suggerisce che l'energia oscura possa causare un'espansione \"divergente\", implicando una crescita della sua forza repulsiva fino a dominare tutte le altre forze dell'universo. In tale condizione l'energia oscura distruggerebbe tutte le strutture legate alla gravit\u00e0, incluse galassie e sistemi solari, ed infine supererebbe le forze elettriche e nucleari distruggendo gli atomi stessi, facendo terminare l'universo con un Big Rip (grande strappo). Secondo un'altra ipotesi l'energia oscura potrebbe scomparire con il tempo o addirittura diventare attrattiva, lasciando aperta la possibilit\u00e0 che la gravit\u00e0 possa divenire predominante e portare l'universo a una grande contrazione finale detta Big Crunch. Alcuni modelli, come quello dell'universo oscillante, predicono che a questa contrazione segua una nuova espansione in un susseguirsi ciclico.\nLe misurazioni precise dell'accelerazione dell'espansione dell'universo potranno rivelarsi decisive nella determinazione del suo destino ultimo nell'ambito della teoria del Big Bang.\nNella fantascienza.\nL'energia oscura \u00e8 spesso menzionata, e anche manipolata, nel celebre \"Half-Life 2\": l'energia oscura esula in parte dalle teorie fisiche relative a tale fenomeno: essa \u00e8 infatti manipolabile tramite dispositivi che spaziano dai fucili ai teletrasportatori ai reattori a fusione. L'energia oscura, pertanto, \u00e8 la fonte primaria della forza conquistatrice chiamata Combine per alimentare le proprie fortezze (le Cittadelle, colossali grattacieli alti chilometri), le proprie armi (i fucili d'assalto combine sparano proiettili di energia oscura) e i propri sistemi di teletrasporto.\nL'energia oscura \u00e8 poi fondamentale nella serie \"Mass Effect\". Nell'universo della saga campi di energia oscura, generati sottoponendo a una corrente elettrica un fittizio \"elemento zero\", riducono la massa a riposo della materia al loro interno: l'energia oscura \u00e8 quindi utilizzata per alleggerire le astronavi, permettendo di raggiungere velocit\u00e0 superiori a quella della luce, per generare gravit\u00e0 artificiale, per accelerare i proiettili delle armi ed \u00e8 utilizzata da particolari individui, i \"biotici\", per generare campi di energia oscura capaci di disarmare i nemici."}
{"id": "22250", "revid": "486946", "url": "https://it.wikipedia.org/wiki?curid=22250", "title": "Sistemi Informativi Geografici", "text": ""}
{"id": "22253", "revid": "1748167", "url": "https://it.wikipedia.org/wiki?curid=22253", "title": "Premio Ig Nobel", "text": "Il premio Ig Nobel (pronuncia inglese ), conosciuto in Italia anche come premio Ignobel, \u00e8 un riconoscimento satirico che viene assegnato annualmente a dieci ricercatori autori di ricerche \"\"strane, divertenti, e perfino assurde\", quel tipo di lavori improbabili che \"prima fanno ridere e poi danno da pensare\"\". \nLo scopo dichiarato del riconoscimento \u00e8 \"premiare l'insolito, l'immaginifico, e stimolare l'interesse del pubblico generale alla scienza, alla medicina, e alla tecnologia\". I vincitori sono selezionati in base ad articoli pubblicati anche su riviste scientifiche autorevoli.\nIl nome stesso \u00e8 un gioco di parole tra \"Nobel\" e \"ignobile\".\nIl premio.\nSponsorizzati dalla rivista scientifica-umoristica statunitense \"Annals of Improbable Research\" (AIR), i premi Ig Nobel sono presentati al pubblico nel corso di una cerimonia di gala che si tiene nel Sanders Theatre dell'Universit\u00e0 di Harvard, e consegnati anche da vincitori di veri premi Nobel. La cerimonia \u00e8 co-patrocinata dalla Harvard Computer Society, dalla Harvard-Radcliffe Science Fiction Association e dalla Harvard-Radcliffe Society of Physics Students. Diversamente dai Nobel, gli Ig Nobel non prevedono un premio in denaro per i vincitori.\nLa cerimonia \u00e8 seguita a distanza di pochi giorni dalle \"Ig Informal Lectures\" (lezioni informali) al MIT, durante le quali i ricercatori premiati possono illustrare al grande pubblico i risultati e l'importanza delle proprie ricerche.\nLa prima edizione dei premi Ig Nobel si tenne nel 1991. I premi hanno talvolta sollevato critiche - come nel caso dei due attribuiti alla ricerca sull'omeopatia - ma pi\u00f9 spesso attirano l'attenzione su articoli scientifici che contengono aspetti divertenti o curiosi.\nEsempi di ricerche vincitrici del premio vanno dalla scoperta che la presenza di esseri umani tende ad eccitare sessualmente gli struzzi, all'affermazione che i buchi neri soddisfano tutte le caratteristiche tecniche che li renderebbero il luogo dove si trova l'Inferno.\nContrariamente ai Darwin Awards, che hanno finalit\u00e0 di puro intrattenimento, lo scopo degli Ig Nobel \u00e8 anche quello di attrarre l'interesse del pubblico sulla scienza. La cerimonia viene registrata e trasmessa negli USA sulla National Public Radio, e, negli ultimi anni, l'\"Ig Nobel Tour\" ha rappresentato degli spettacoli nel Regno Unito durante la \"settimana nazionale della scienza\".\nNel 1995, sir Robert May, consigliere capo per la scienza del governo britannico, richiese agli organizzatori che fossero esclusi dall'assegnazione gli scienziati britannici, sostenendo che i premi rischiavano di far cadere nel ridicolo esperimenti \"genuini\". May venne criticato da tutta la stampa britannica e la sua richiesta fu ignorata.\nFin dal 2001 \u00e8 possibile assistere alla cerimonia di premiazione degli Ig Nobel in diretta su Internet. Con un mese di ritardo, essa \u00e8 poi resa disponibile in streaming per gli utilizzatori di banda larga in formato Real Player.\nA tutto il 2004 sono stati pubblicati due volumi che raccolgono gli articoli di diversi vincitori, uno con ISBN 0-7528-5150-0 (rilegato), e l'altro con ISBN 0-7528-4261-7 (cartonato).\nVincitori.\nAd oggi, una sola persona ha vinto sia il premio Ig Nobel sia il premio Nobel. Si tratta di Andrej Gejm, che fu premiato con l'Ig Nobel nel 2000 (insieme a sir Michael Berry) per la loro dimostrazione della rana volante, derivante dalle ricerche sulla levitazione diamagnetica, e nel 2010 vinse il Nobel per le proprie ricerche sul grafene."}
{"id": "22260", "revid": "493092", "url": "https://it.wikipedia.org/wiki?curid=22260", "title": "Gravit\u00e0", "text": ""}
{"id": "22261", "revid": "172", "url": "https://it.wikipedia.org/wiki?curid=22261", "title": "Inflazione cosmica", "text": ""}
{"id": "22264", "revid": "198277", "url": "https://it.wikipedia.org/wiki?curid=22264", "title": "Teatro di rivista", "text": "Il teatro di rivista, o pi\u00f9 comunemente rivista, \u00e8 un genere di spettacolo teatrale di carattere leggero che in Italia ha conosciuto la massima popolarit\u00e0 tra la fine degli anni trenta e la met\u00e0 degli anni cinquanta, come evoluzione del variet\u00e0 verso pi\u00f9 alti livelli artistici, nella fase di decadenza di precedenti generi come il caf\u00e9-chantant, l'operetta, portando poi alla grande affermazione della commedia musicale. \u00c8 un misto di prosa, canto, musica, danza e scenette umoristiche ispirate all'attualit\u00e0 spicciola e ai tradizionali clich\u00e9 erotico-sentimentali, uniti da un tenue filo conduttore, con la presenza di personaggi fissi come la \"soubrette\". Come nell'operetta e nel musical, la rivista unisce momenti musicali, di danza e recitazione in una presentazione unica. Per\u00f2, a differenza di questi, nella rivista non c'\u00e8 una trama a cui attenersi da inizio a fine, ma un tema generale funge da cornice a una successione meno vincolante di vari numeri.\nStoria.\nIl genere, caratterizzato dallo splendore delle scene e dalla spettacolarit\u00e0 delle coreografie, sorge in Francia alla fine dell'Ottocento grazie ai fratelli Cogniard, che abbandonano gli studi di medicina per dedicarsi al teatro leggero (\"La biche au bois, La chatte blanche\"). Nel 1894 \"The Passing Show\" di Sydney Rosenfeld e Ludwig Engl\u00e4nder ha la premi\u00e8re nel Casino Theatre di New York e ha avuto 110 recite. Nel primo dopoguerra ha una grande fortuna in America (grazie all'impresario Florenz Ziegfeld, ideatore delle \"Ziegfeld Follies\") e in tutta Europa, con attori e soubrettes quali Mistinguett, Jos\u00e9phine Baker, Maurice Chevalier, Max Pallenberg e Fritzi Massary. \"Zig-Zag!\" di Albert de Courville esordisce nel 1917 al London Hippodrome. \"Joy Bells\" di de Courville ha la prima nel 1919 al London Hippodrome.\nNegli anni venti \u00e8 la volta di \"The Co-Optimists\" di Davy Burnaby che nel 1921 ha la prima assoluta al Royalty Theatre con Stanley Holloway e poi al Palace Theatre di Londra, The Garrick Gaieties, \"Blackbirds of 1928\" di Jimmy McHugh al Liberty Theatre per il Broadway theatre con Bill Robinson dal 1928. Nei numeri musicali contiene la nota \"I Can't Give You Anything But Love\" eseguita anche da Louis Armstrong, Duke Ellington, Benny Goodman e molti altri. Ma a partire dagli anni '30 il genere viene gradualmente soppiantato dalla musical comedy (un processo analogo si ha in Italia negli anni' 50).\nTramite svariate espressioni artistiche il genere della rivista oggi \u00e8 portato avanti da teatri di variet\u00e0 tradizionali quali Lido, Moulin Rouge e il Friedrichstadt-Palast Berlin, cos\u00ec come gli spettacoli a Las Vegas.\nIn Italia.\nNei primi venti anni del Novecento in Italia la rivista \u00e8 uno spettacolo incentrato su parodie dell'attualit\u00e0; il successo dipende soprattutto dalla validit\u00e0 del copione. Con il fascismo, venendo meno la possibilit\u00e0 di satira politica, si ricorre a una comicit\u00e0 pi\u00f9 astratta, affidata all'estro dell'attore pi\u00f9 che alle battute del testo e agli elementi pi\u00f9 propriamente spettacolari. Principali artisti di questo periodo sono Ettore Petrolini, proveniente dall'avanspettacolo, Erminio Macario, che nel 1930 fonda una compagnia (che rester\u00e0 in attivit\u00e0 fino al 1965) che nel 1937 scrittura Wanda Osiris, che diventa la prima soubrette della rivista italiana e tale rimane fino ai primi anni '50, Riccardo Billi, Carlo Campanini, Nino Taranto, Carlo Dapporto. Negli anni della seconda guerra mondiale, il teatro di rivista rappresenta un modo per sognare, per distogliere il pensiero dalla crudelt\u00e0 della guerra e farlo volare in posti esotici e paradisiaci grazie alle sfarzose scenografie, oppure distrarsi con le gambe delle ballerine e con le esilaranti battute dei comici.\nNel primo decennio del secondo dopoguerra, in un'Italia profondamente mutata, si ha un precipitoso ritorno alla satira politica. Poi ci si evolve verso la \"revue \u00e0 grand spectacle\", con allestimenti sfarzosi, parate di belle ragazze, grandi coreografie, complesse scenografie, con notevoli spese. Quest'ultimo genere di rivista, presente anche in altri Paesi, in Italia vede comunque una maggiore evidenza del carattere comico. Come soubrette domina sempre Wanda Osiris, ma si affermano gradualmente anche nuove figure, che rappresentano una tipologia nuova di personaggio femminile, non pi\u00f9 incentrata sulla bellezza e sulla seduzione, ma sulla statura artistica: Lauretta Masiero, Marisa Del Frate, Bice Valori, Sandra Mondaini. Come attori emergono Renato Rascel, Walter Chiari, Gianni Agus, Gino Bramieri, Raffaele Pisu.\nCome autori, e poi come produttori, a partire dall'immediato dopoguerra dominano Garinei e Giovannini, che sfornano quasi due copioni l'anno e tutti di successo. Fra questi: \"Si stava meglio domani\", con Wanda Osiris e Enrico Viarisio (1946), \"Domani \u00e8 sempre domenica\" (1947), \"Al Grand Hotel\" (1948), \"Il diavolo custode\" (1950) con Wanda Osiris, Enrico Viarisio, Dolores Palumbo e Gianni Agus, \"Gran Baraonda\" (1952) con Wanda Osiris, Alberto Sordi e il Quartetto Cetra, \"Made in Italy\" (1953), con Erminio Macario e Wanda Osiris. Ed \u00e8 nel corso degli anni '50 che Garinei e Giovannini guidano quel percorso che porta gradualmente alla nascita della commedia musicale. La coppia scrive cos\u00ec spettacoli di impostazione nuova, che in cartellone non denominano pi\u00f9 \"rivista\": Attanasio cavallo vanesio (1952), Giove in doppiopetto (1954), La padrona di Raggio di Luna (1955).\nAltre celebri coppie, in quegli anni, scrivono e dirigono con continuit\u00e0 spettacoli di rivista. Giulio Scarnicci e Renzo Tarabusi scrivono nel 1949 la rivista \"Chi vuol essere lieto sia\" per la compagnia Carlo Campanini e Lilia Silvi, aggiudicandosi la Maschera d\u2019argento, e per loro comincia un proficuo sodalizio professionale. Dalla stagione 1951/52 alla stagione 1957/58 lavorano in stretta collaborazione con la coppia Ugo Tognazzi e Raimondo Vianello, allestendo \"Dove vai se il cavallo non ce l\u2019hai\" (1951/52), \"Ciao Fantasma\" (1952/53), \"Barbanera bel tempo si spera\" (1953/54, seconda maschera d\u2019argento), \"Passo Doppio\" (1954/55) con cui debuttano anche a Parigi con il titolo di \"Flash\", \"Campione senza volere\" (1955/56), \"Uno scandalo per Lily\" (1957/58) con Tognazzi, Lauretta Masiero, Ave Ninchi, Gianrico Tedeschi, Mario Scaccia.\nAltra coppia di sceneggiatori e registi di riviste \u00e8 costituita da Marcello Marchesi e Vittorio Metz, che mandano in scena \"Milano miliardaria\" (1951), \"Era lui, si, si!\" (1951), \"Sette ore di guai\" (1951), \"Il mago per forza\" diretto insieme a Marino Girolami (1951), \"Tizio, Caio, Sempronio\", diretto insieme ad Alberto Pozzetti (1951), \"Lo sai che i papaveri\", (1952), \"Noi due soli\", diretto insieme a Marino Girolami (1952).\nGli anni '50 vedono quindi la concomitanza di riviste e commedie musicali, in un processo di \"osmosi\" dal primo genere al secondo, con confronti accesi nella stampa e fra i critici; ed \u00e8 la nascente commedia musicale che si avvia a prevalere."}
{"id": "22265", "revid": "827882", "url": "https://it.wikipedia.org/wiki?curid=22265", "title": "Premio Steele", "text": "Il premio Steele \u00e8 stato creato del 1970 in onore di George David Birkhoff, William Fogg Osgood e William Caspar Graustein. Viene finanziato da un lascito di Leroy P. Steele.\nTra il 1970 ed il 1976 uno o pi\u00f9 premi sono stati assegnati ogni anno per ricerche matematiche ritenute eccezionali; la maggior parte dei premi \u00e8 stata assegnata a lavori che coprivano un vasto ambito della matematica.\nNel 1977 il Consiglio dell'AMS ha modificato i termini con cui i premi vengono assegnati; da allora, fino a massimo tre premi vengono assegnati ogni anno nelle seguenti categorie: \nNel 1993, il Consiglio ha formalizzato le tre categorie di premio chiamandole: \nCiascuno di questi tre premi ammonta a $5.000."}
{"id": "22285", "revid": "1305772", "url": "https://it.wikipedia.org/wiki?curid=22285", "title": "Meccanica", "text": ""}
{"id": "22286", "revid": "767487", "url": "https://it.wikipedia.org/wiki?curid=22286", "title": "Matematica inversa", "text": "La matematica inversa \u00e8 un ramo della matematica che si occupa di determinare quali sono gli assiomi minimi necessari per dimostrare un particolare teorema e pi\u00f9 in generale cerca di determinare la teoria base che costituisce la matematica nel suo complesso. Partendo da una base di assiomi debole, si pu\u00f2 scoprire che molte proposizioni matematiche sono equivalenti all'assioma aggiunto ad essa per dimostrarlo, come ad esempio il lemma di Zorn rispetto all'assioma della scelta.\nLa maggior parte della matematica pu\u00f2 essere formalizzata usando l'aritmetica del second'ordine e nei famosi teoremi dimostrati in ACA0, che \u00e8 definita nell'aritmetica di Peano anche se questa \u00e8 sovrabbondante come assiomi necessari per le dimostrazioni.\nInsiemi pi\u00f9 ampi dei numeri reali, compresi tutti gli insiemi di Borel, possono essere codificati per mezzo di numeri reali con le relazioni di appartenenza esprimibili con l'aritmetica del secondo ordine. La differenza primaria fra la matematica classica nella teoria degli insiemi (ZFC) e nell'aritmetica del second'ordine \u00e8 che in quest'ultima si usano codici degli insiemi invece che gli insiemi stessi (tranne che per gli insiemi di numeri interi).\nCon una formalizzazione corretta, la maggior parte dei teoremi generali sono effettivamente equivalenti all'assioma canonico minimo richiesto per la loro dimostrazione. La maggior parte dei risultati di base nell'analisi e nell'algebra sono provabili in WKL0, la cui consistenza logica equivale a quella dell'aritmetica ricorsiva primitiva e in cui il repertorio di funzioni dimostrabilmente ricorsive consiste delle funzioni ricorsive primitive.\nI teoremi aritmetici di base possono essere dimostrati nell'aritmetica di funzione esponenziale (EFA), che oltre agli assiomi di base per somma, moltiplicazione e l'elevamento a potenza, include l'assioma di induzione per le formule limitate da quantificatori. EFA basta, tra l'altro, per dimostrare che la teoria dei campi reali chiusi, e quindi anche la geometria classica, \u00e8 completa."}
{"id": "22289", "revid": "648716", "url": "https://it.wikipedia.org/wiki?curid=22289", "title": "Congettura di Scholz", "text": "In matematica, la congettura di Scholz (chiamata anche congettura di Scholz-Brauer o anche congettura di Brauer-Scholz) \u00e8 una congettura formulata nel 1937 che dice:\ndove \"l\"(n) \u00e8 la lunghezza della pi\u00f9 breve catena di somme (\"addition chain\") che genera \"n\". La congettura \u00e8 stata verificata per moltissimi casi ma, in generale, rimane un problema aperto. \nPer esempio, la condizione \u00e8 verificata nel caso \"n\" = 5, infatti \"l\"(5)=3 (la catena pi\u00f9 corta che genera 5 \u00e8 1+1=2, 2+2=4, 4+1=5) e \"l(31)=7\" (la catena pi\u00f9 corta \u00e8 1+1=2, 2+1=3, 3+3=6, 6+6=12, 12+12=24, 24+6=30, 30+1=31) e si ha\nSemplici ragionamenti sulla natura delle catene di somme e la rappresentazione binaria di un numero consentono di mostrare la disuguaglianza pi\u00f9 debole:"}
{"id": "22291", "revid": "21880", "url": "https://it.wikipedia.org/wiki?curid=22291", "title": "Nothoprocta curvirostris curvirostris", "text": ""}
{"id": "22292", "revid": "21880", "url": "https://it.wikipedia.org/wiki?curid=22292", "title": "Nothoprocta curvirostris peruviana", "text": ""}
{"id": "22293", "revid": "809148", "url": "https://it.wikipedia.org/wiki?curid=22293", "title": "Ipotesi di Riemann", "text": "In teoria analitica dei numeri, l'ipotesi di Riemann o congettura di Riemann \u00e8 una congettura sulla distribuzione degli zeri non banali della funzione zeta di Riemann. La sua importanza deriva dalle conseguenze che ha sulla distribuzione dei numeri primi.\nDall'equazione funzionale discende che la funzione zeta di Riemann \u03b6(\"s\") ha zeri, detti banali, negli interi pari negativi, (\"s\" = \u22122, \u22124, \u22126 e cos\u00ec via). La congettura di Riemann riguarda invece gli zeri non banali e afferma che\nIn altre parole, le radici non banali dovrebbero trovarsi tutte sulla retta descritta dall'equazione \"s = 1/2 + it\" (la cosiddetta \"retta critica\", indicata come \"critical line\" in Fig. 3) con \"t\" numero reale e \"i\" unit\u00e0 immaginaria.\nDescrizione.\nL'ipotesi di Riemann, formulata per la prima volta nel 1859 da Bernhard Riemann, \u00e8 considerata il pi\u00f9 importante problema aperto della matematica. Rientra nei ventitr\u00e9 problemi di Hilbert e nei sette problemi per il millennio, per la soluzione di ognuno dei quali l'istituto matematico Clay ha offerto un premio di un milione di dollari.\nSebbene la maggior parte dei matematici ritenga l'ipotesi di Riemann vera, vi sono alcune eccezioni, come quelle notevoli di J. E. Littlewood e .\nRiemann non discusse la sua ipotesi in nessuna altra pubblicazione e non si ha evidenza di comunicazioni private in cui abbia affermato di avere una dimostrazione di tale congettura. Present\u00f2 invece come certi alcuni altri risultati relativi alla quantit\u00e0 e alla disposizione degli zeri nella striscia critica che sono stati tutti dimostrati, con l'eccezione di uno solo, da altri matematici negli anni seguenti. In particolare, Riemann, oltre a dare una stima del numero di zeri con parte reale nell'intervallo [0,1] e parte immaginaria in [-\"T,T\"], afferm\u00f2 che la frazione di tali zeri che giace sulla retta critica tende a 1 quando \"T\" tende all'infinito. Di quest'ultima affermazione Riemann riteneva di avere una dimostrazione rigorosa, che, come spiega in una comunicazione privata ad un collega, non pubblic\u00f2 poich\u00e9 non ancora sufficientemente semplificata. Ancora oggi, anche questa forma debole dell'ipotesi \u00e8 in attesa di una dimostrazione o di una smentita. \nPer molti anni, dopo la sua morte, diversi matematici ritennero che Riemann non avesse in realt\u00e0 dimostrazioni per nessuna delle sue affermazioni sugli zeri. Solo nel 1932 Carl Ludwig Siegel, studiando i documenti manoscritti di Riemann, dimostr\u00f2 che questi aveva in realt\u00e0 elaborato metodi molto raffinati per lo studio della posizione degli zeri, metodi che erano rimasti di fatto ancora sconosciuti agli altri matematici anche a distanza di decenni. Non \u00e8 pertanto possibile escludere che Riemann avesse dimostrato anche la sua affermazione sulla frazione asintotica degli zeri sulla retta critica. Purtroppo non \u00e8 possibile in generale avere certezza di quali altri risultati Riemann avesse ottenuto sulla sua funzione, anche a causa del fatto che parte delle sue carte fu distrutta dopo la sua morte da una domestica.\nRapporti con la teoria dei numeri primi.\nIl primo legame tra la funzione zeta e i numeri primi era gi\u00e0 stato scoperto da Eulero, che not\u00f2 che per ogni numero reale formula_1, vale la formula prodotto di Eulero,\ndove, nella produttoria, \"p\" spazia tra tutti i numeri primi.\nL'andamento della funzione zeta (e in particolare la distribuzione dei suoi zeri) risulta quindi legato (attraverso altri passaggi che si omettono) alla distribuzione dei numeri primi immersi nell'insieme dei numeri naturali.\nConseguenze.\nStabilire una regola matematica che dimostri l'esistenza o meno di una logica nell'assenza di una cadenza nella distribuzione dei numeri primi significherebbe comprendere se vi \u00e8 un'\"aritmia\" totale in quest'ultima o se essa manchi; questo potrebbe avere importanti ricadute sulle applicazioni informatiche odierne e future, poich\u00e9 la crittografia utilizza sovente come chiavi numeri interi la cui fattorizzazione in numeri primi (molto grandi) non sia calcolabile in tempi accettabili.\nL'eventuale conoscenza della distribuzione di tale sequenza potrebbe permettere quindi di facilitare questa fattorizzazione: si renderebbe perci\u00f2 necessario trovare altre tecniche di sicurezza telematica, quali ad esempio la crittografia con le funzioni ellittiche modulari, per\u00f2 soggette anch'esse a una congettura \"pendente\" (la congettura di Birch e Swinnerton-Dyer), o la crittografia quantistica, che per il momento sembra \"inattaccabile\" e la cui prima versione (DARPA Quantum Network) \u00e8 gi\u00e0 disponibile.\nTentativi di dimostrazione.\nNel corso degli anni molti matematici hanno affermato di aver dimostrato l'ipotesi di Riemann. Un caso particolare \u00e8 costituito da Louis de Branges de Bourcia, matematico gi\u00e0 famoso per aver risolto la congettura di Bieberbach. Nel 1992, de Branges propose e pubblic\u00f2 sul suo sito una dimostrazione basata su argomenti di analisi funzionale, ma i teorici dei numeri rimasero scettici e otto anni dopo Brian Conrey e Xian-Jin Li pubblicarono un articolo in cui fornirono controesempi che implicavano la non correttezza della dimostrazione. Negli anni successivi, de Branges ha modificato spesso la dimostrazione presente sul sito, basandosi comunque sullo stesso tipo di idee. Tuttavia, sebbene finora nessuno abbia verificato la correttezza della dimostrazione dopo le modifiche apportate, "}
{"id": "22295", "revid": "919135", "url": "https://it.wikipedia.org/wiki?curid=22295", "title": "Congettura di Goldbach", "text": "In matematica, la congettura di Goldbach \u00e8 uno dei pi\u00f9 vecchi problemi irrisolti nella teoria dei numeri. Essa afferma che ogni numero pari maggiore di 2 pu\u00f2 essere scritto come somma di due numeri primi (che possono essere anche uguali).\nPer esempio,\nOrigini.\nNel 1742, il matematico prussiano Christian Goldbach scrisse una lettera a Eulero in cui propose la seguente congettura:\nEulero, interessandosi al problema, rispose riformulando il problema nella seguente versione equivalente:\nLa versione di Eulero \u00e8 la forma nella quale la congettura \u00e8 formulata attualmente e viene talvolta chiamata anche col nome di \"congettura\" \"forte\" di Goldbach. La congettura \"debole\" di Goldbach, che \u00e8 implicata dalla congettura forte, asserisce che tutti i numeri dispari maggiori di 5 possono essere scritti come somma di tre primi.\nRisultati.\nLa congettura di Goldbach ha attirato l'attenzione di molti teorici dei numeri. La maggior parte dei matematici ritiene che la congettura sia vera, basandosi principalmente su considerazioni statistiche e probabilistiche ottenute con il teorema dei numeri primi.\nNel 1923 Hardy e Littlewood hanno dimostrato che se l'ipotesi di Riemann generalizzata \u00e8 vera, allora la congettura debole di Goldbach \u00e8 vera per tutti gli interi dispari sufficientemente grandi. Nel 1937, Ivan Vinogradov rimosse l'assunzione dell'ipotesi di Riemann generalizzata, mostrando che ogni numero dispari formula_1 \u00e8 somma di tre primi. Inoltre, basandosi sulle idee di Vinogradov, Chudakov, van der Corput, e Estermann hanno dimostrato che \"quasi tutti\" i numeri pari possono essere scritti come somma di due primi, ossia che la frazione dei numeri che possono essere scritti in tal modo tende a 1. Nel 1975, Hugh Montgomery e Robert Vaughan hanno dato una versione pi\u00f9 precisa di questo risultato mostrando che il numero di interi pari minori di \"N\" che non sono rappresentabili come somma di due primi \u00e8 minore di formula_2 per due costanti formula_3.\nDiversi altri risultati parziali sono stati dimostrati nel corso degli anni. Nel 1939 L.G. Schnirelmann prov\u00f2 che ogni numero pari \"n\"\u00a0\u2265\u00a04 pu\u00f2 essere scritto come somma di al pi\u00f9 20 numeri primi. Questo numero \u00e8 stato successivamente abbassato da numerosi matematici; in particolare Olivier Ramar\u00e9 nel 1995 ha dimostrato che ogni numero pari \"n\"\u00a0\u2265\u00a04 si pu\u00f2 scrivere come somma di al pi\u00f9 6 numeri primi. Si noti che la congettura debole di Goldbach implica il medesimo risultato, ma con soli 4 numeri primi.\nNel 1951, Linnik ha dimostrato che esiste un intero \"k\" tale che ogni numero pari sufficientemente grande si pu\u00f2 scrivere come somma di due primi e al pi\u00f9 \"k\" potenze di due. Nel 2002 Roger Heath-Brown e Jan-Christoph Schlage-Puchta hanno dimostrato che \"k\"=13 \u00e8 sufficiente e nel 2003 Pintz e Ruzsa hanno migliorato questo risultato mostrando che si pu\u00f2 prendere \"k\"=8.\nUn altro risultato importante \u00e8 quello ottenuto da Chen Jingrun che nel 1966 ha dimostrato che ogni numero pari sufficientemente grande pu\u00f2 essere scritto come somma o di due primi, o di un primo e un semiprimo (il prodotto di due primi): per esempio, 100\u00a0=\u00a023\u00a0+\u00a07\u00b711.\nInfine, nel corso degli anni ci sono stati diversi risultati per abbassare il limite formula_4 menzionato sopra oltre al quale la congettura debole di Goldbach \u00e8 dimostrata. Tra questi, vi \u00e8 la dimostrazione di Deshouillers, Effinger, te Riele e Zinoviev che l'ipotesi di Riemann generalizzata implica la congettura debole di Goldbach. Nel 2013 Harald Helfgott ha annunciato di aver dimostrato tale risultato senza l'assunzione dell'ipotesi di Riemann, risolvendo totalmente quindi la congettura debole di Goldbach."}
{"id": "22298", "revid": "114105566", "url": "https://it.wikipedia.org/wiki?curid=22298", "title": "Ipotesi del continuo", "text": "In matematica, l'ipotesi del continuo \u00e8 un'ipotesi avanzata da Georg Cantor che riguarda le dimensioni possibili per gli insiemi infiniti. Cantor introdusse il concetto di cardinalit\u00e0 e di numero cardinale (che possiamo immaginare come una \"dimensione\" dell'insieme) per confrontare tra loro insiemi transfiniti, e dimostr\u00f2 l'esistenza di insiemi infiniti di cardinalit\u00e0 diversa, come ad esempio i numeri naturali e i numeri reali. L'ipotesi del continuo afferma che:\nMatematicamente parlando, dato che la cardinalit\u00e0 degli interi formula_1 \u00e8 formula_2 (\"aleph-zero\") e la cardinalit\u00e0 dei numeri reali formula_3 \u00e8 formula_4, l'ipotesi del continuo afferma:\ndove formula_6 indica la cardinalit\u00e0 di formula_7.\nIl nome di questa ipotesi deriva dalla retta dei numeri reali, chiamata appunto \"il continuo\". Vi \u00e8 anche una generalizzazione dell'ipotesi del continuo, denominata \"ipotesi generalizzata del continuo\", e che afferma che per ogni cardinale transfinito T\nGli studi di G\u00f6del e Cohen hanno permesso di stabilire che nella teoria degli insiemi di Zermelo - Fraenkel comprensiva dell'assioma di scelta l'ipotesi del continuo risulta \"indecidibile\".\nLa dimensione di un insieme.\nPer dare una formulazione formale dell'ipotesi, occorre iniziare con una definizione: due insiemi \"S\" e \"T\" hanno la stessa \"cardinalit\u00e0\" o \"numero cardinale\" se esiste una biiezione formula_9. Intuitivamente, questo significa che \u00e8 possibile \"accoppiare\" gli elementi di \"S\" con quelli di \"T\" in modo che ad ogni singolo elemento di \"S\" viene associato uno ed un solo elemento di \"T\" e viceversa. In termini tecnici, si parla di corrispondenza biunivoca.\nCon gli insiemi di dimensione finita, questo non porta a nessun problema: la situazione cambia con gli insiemi infiniti. Gi\u00e0 Galileo aveva fatto notare come i quadrati perfetti, anche se sembrano essere molto meno dei numeri interi, si possono ciononostante mettere in corrispondenza biunivoca con questi ultimi: basta usare l'accoppiamento naturale\nConsideriamo ad esempio l'insieme dei numeri razionali. Si potrebbe ingenuamente pensare che essi siano pi\u00f9 degli interi e meno dei reali, invalidando cos\u00ec l'ipotesi del continuo. In realt\u00e0, si pu\u00f2 dimostrare che i numeri razionali possono essere posti in corrispondenza biunivoca con gli interi, e quindi la cardinalit\u00e0 dell'insieme dei numeri razionali \u00e8 identica a quella dell'insieme degli interi: sono entrambi insiemi numerabili. D'altro canto, il metodo diagonale di Cantor mostra che gli interi e i reali non hanno la stessa cardinalit\u00e0, quindi l'ipotesi del continuo ha un senso: in pratica, ogni sottoinsieme del continuo (cio\u00e8 dell'insieme dei numeri reali) che comprende gli interi ha la medesima cardinalit\u00e0 di questi ultimi, o la medesima cardinalit\u00e0 del continuo stesso.\nSignificato dell'ipotesi del continuo.\nSe si trovasse un insieme \"S\" che rendesse falsa l'ipotesi del continuo, sarebbe impossibile trovare una corrispondenza biunivoca tra \"S\" e gli interi: ci sarebbe sempre qualche elemento di \"S\" (in realt\u00e0 un numero infinito) \"lasciato fuori\". Allo stesso tempo, sarebbe impossibile trovare una corrispondenza biunivoca tra \"S\" e i numeri reali; in questo caso saremmo sempre costretti a \"lasciare fuori\" un numero infinito di numeri reali.\nIndipendenza dagli assiomi di Zermelo - Fraenkel.\nCantor era convinto della verit\u00e0 dell'ipotesi del continuo, e tent\u00f2 invano per molti anni di dimostrarla. Essa divenne la prima nella lista dei problemi (oggi noti come \"Problemi di Hilbert\") che il grande matematico David Hilbert present\u00f2 al Congresso Matematico Internazionale di Parigi nell'anno 1900.\nNel 1940, Kurt G\u00f6del fece un passo in avanti, dimostrando che l'ipotesi del continuo (in breve CH, dall'inglese \"continuum hypothesis\") non pu\u00f2 essere dimostrata falsa usando il sistema di assiomi di Zermelo-Fraenkel, neppure con l'aggiunta dell'assioma della scelta. D'altra parte, nel 1963 Paul Cohen dimostr\u00f2 che CH non pu\u00f2 essere neppure dimostrata vera a partire da quegli assiomi. Il risultato complessivo \u00e8 che CH \u00e8 \"indipendente\" dal sistema di assiomi di Zermelo-Fraenkel e dall'assioma della scelta. Occorre tenere conto che entrambi questi risultati partono dall'assunto che gli assiomi di Zermelo-Fraenkel non siano tra loro contraddittori, cosa che si suppone generalmente essere vera.\nIl risultato per cui un'affermazione non possa essere n\u00e9 provata n\u00e9 refutata in un certo insieme di assiomi non \u00e8 sorprendente: il teorema di incompletezza di G\u00f6del afferma esattamente che se un sistema di assiomi \u00e8 abbastanza potente e senza contraddizioni esisteranno sempre al suo interno affermazioni di questo tipo. L'indipendenza di CH \u00e8 per\u00f2 ugualmente disturbante, perch\u00e9 \u00e8 stato il primo esempio concreto di una affermazione interessante e importante di cui si \u00e8 potuto dire con sicurezza che era impossibile rispondere con un \"s\u00ec\" o un \"no\" a partire dal gruppo di assiomi universalmente accettati per costruire la nostra matematica.\nL'ipotesi del continuo \u00e8 strettamente correlata a svariate affermazioni in analisi matematica, topologia e teoria della misura. Come diretto risultato della sua indipendenza, molte congetture importanti in questi campi sono state dimostrate essere anch'esse indipendenti.\n\u00c8 interessante notare come G\u00f6del credesse fortemente nella falsit\u00e0 di CH. Per lui, questa indipendenza dell'ipotesi significava solamente che l'insieme di assiomi usato generalmente non era completo. In quanto platonista, G\u00f6del non aveva problemi ad asserire la verit\u00e0 o la falsit\u00e0 di affermazioni in maniera indipendente dalla loro dimostrabilit\u00e0 in un particolare sistema assiomatico. Cohen al contrario era un formalista, ma anch'egli tendeva a rifiutare CH. Al giorno d'oggi la maggior parte dei ricercatori nel campo tendono ad essere neutrali o contrari a CH.\nStoricamente, i matematici che preferivano un universo di insiemi \"ricco\" e \"ampio\" erano contro CH, mentre coloro che preferivano un universo \"ordinato\" e \"controllabile\" erano a suo favore. Pi\u00f9 di recente, per\u00f2, qualche esperto (ad esempio Foreman) ha notato come il massimalismo ontologico possa servire come argomento \"a favore\" di CH, dato che, tra modelli che hanno gli stessi reali, \u00e8 quello che ha pi\u00f9 insiemi di reali che ha la maggior possibilit\u00e0 di soddisfare CH. Vedi (Maddy, p.\u00a0500).\nNel 1986 Chris Freiling propose un argomento a favore della reiezione di CH: mostr\u00f2 che la negazione di CH \u00e8 equivalente a un'affermazione sulle probabilit\u00e0 che lui definisce \"intuitivamente vera\", anche se altri non sono d'accordo con lui.\nNel 2001 W. Hugh Woodin ha proposto un sistema assiomatico in cui si pu\u00f2 dimostrare la falsit\u00e0 di CH, e sta suscitando molto interesse nella comunit\u00e0 matematica, anche se non \u00e8 universalmente accettato.\nL'ipotesi generalizzata del continuo.\nL\"'ipotesi generalizzata del continuo\" (GCH) afferma che se la cardinalit\u00e0 di un insieme \"T\" \u00e8 compresa tra quella di un insieme infinito \"S\" e quella dell'insieme delle parti di \"S\", allora la sua cardinalit\u00e0 deve necessariamente essere o quella di \"S\" o quella dell'insieme delle parti di \"S\": non ci sono altre alternative. L'ipotesi del continuo \u00e8 un caso particolare, visto che il continuo ha la stessa cardinalit\u00e0 dell'insieme delle parti degli interi. Anche la GCH \u00e8 indipendente dagli altri assiomi della teoria degli insiemi di Zermelo-Fraenkel e dall'assioma della scelta."}
{"id": "22301", "revid": "124697833", "url": "https://it.wikipedia.org/wiki?curid=22301", "title": "Mercanti di Liquore", "text": "I Mercanti di Liquore sono stati un gruppo musicale lombardo attivi tra il 1995 ed il 2010, tornato in attivit\u00e0 nel 2021.\nIl loro repertorio era costituito da composizioni originali e da rivisitazioni di canzoni dai repertori di Fabrizio De Andr\u00e9 (da cui \u00e8 ispirato il loro nome) e di altri autori della musica italiana.\nStoria.\nNascita e primi album.\nIl gruppo si forma a Monza a met\u00e0 degli anni novanta, da Lorenzo Monguzzi, Simone Spreafico e Piero Mucilli, che militavano nel gruppo rock degli Zoo, con un disco alle spalle (\"Musica Mezzanima\"), con l'obiettivo di dar vita ad una formazione orientata verso la musica acustica.\nDopo alcuni anni di concerti tenuti sul territorio lombardo, cominciano a farsi conoscere fuori regione anche grazie alla partecipazione a trasmissione radiofoniche su reti nazionali.\nNel maggio del 1999 esce, per l'etichetta Musica Mezzanima-Samsara, il primo album del gruppo, \"Mai paura\", che contiene sette riletture di Fabrizio De Andr\u00e9 e quattro brani originali. L'album ottiene buone recensioni sulla stampa ed entra in distribuzione nazionale nel catalogo IRD. Il brano \"Mai paura\" in particolare viene selezionato per la compilation \"Caterpillar Volume 3\" (CGD East West) legata al noto programma radiofonico Caterpillar.\nQuesto li porta a partecipare, con il brano \"Geordie\" alla kermesse musicale organizzata dall'Associazione Culturale Fabrizio De Andr\u00e9 \"Faber, amico fragile\", svoltasi il 12 marzo 2000 al Teatro Carlo Felice di Genova, assieme a moltissimi altri importanti artisti italiani. Nel giugno 2000 pubblicano un singolo distribuito dalla Venus, contenente l'interpretazione di \"Geordie\" proposta al Carlo Felice, una nuova versione di \"Mai paura\" e un brano inedito, \"Canzonetta\".\nNello stesso anno producono e propongono in diversi teatri italiani lo spettacolo \"Gente invisibile\", con l'interpretazione sia da attori in scena che con videoproiezioni, sorta di omaggio ad artisti che hanno raccontato \"storie sbagliate\", con cover di cantautori chiave della musica italiana (come De Andr\u00e9, Tenco, Ciampi, Lolli, Endrigo), e frammenti letterari e poetici di Bukowski, Pasolini, Vian.\n\"La musica dei poveri\".\nDopo diversi mesi di lavorazione e la partecipazione, con Marco Paolini, alla manifestazione \"Appunti Partigiani\", nel marzo 2002 pubblicano il secondo album, \"La musica dei poveri\", per la Mezzanima/Bloom.\nI quattordici brani del disco, quasi tutti di propria composizione, raccontano un'umanit\u00e0 perdente ma orgogliosa, capace di opporre all'arroganza dei vincitori una disobbedienza convinta e caparbia, o quantomeno una propria, differente, visione delle cose. La musica rimane orientata verso la ricerca di un'essenzialit\u00e0 compositiva a met\u00e0 strada tra le grandi suggestioni della melodia popolare e una ritmica prepotente e moderna.\nL'inizio del 2003 vede i Mercanti di Liquore impegnati in una singolare iniziativa: il \"Case del Popolo Tour\", che da un lato mostra il desiderio del gruppo di non utilizzare i canali di promozione tradizionale dall'altro d\u00e0 loro nuovi spunti per continuare a raccontare le loro storie e pensare alla loro musica in assoluta autonomia, ben lontani dalle consuete (e banalizzanti) strategie di vendita e di profitto. Le \u201cCase del Popolo\u201d acquistano cos\u00ec un valore simbolico e culturale in quanto contrapposte ai luoghi e agli spazi normalmente adibiti alla musica dal vivo.\nNell'aprile 2003 debutta lo spettacolo \"Song n.32 (Concerto variabile)\", che vede protagonisti i Mercanti di Liquore e Marco Paolini, in virt\u00f9 di un duraturo sodalizio artistico. Il progetto viene poi tradotto nel disco \"Sputi\".\nSi tratta di una sorta di viaggio che, utilizzando la forma canzone, raccoglie ed amplifica brani di vari autori e originali, suggestioni e filastrocche a proposito di acqua, guerra e disobbedienze preziose.\nTerzo album, live e scioglimento.\nNel marzo 2005 pubblicano il CD \"CHE/COSA/TE/NE/FAI/DI/UN/TITOLO\", album costituito da 9 brani inediti che rappresenta un'evoluzione; il gruppo abbandona in parte lo scanzonato stile acustico per sviluppare arrangiamenti pi\u00f9 complessi e testi meno immediati.\nNel 2006 esce un primo album dal vivo, \"Live in Dada\", registrato il 21 e 22 ottobre 2005, presso il Dada Pub di Villasanta.\nDal 10 al 13 ottobre 2006 presentano, sempre con Marco Paolini, lo spettacolo \"Karma Kola\". Il titolo, provvisorio, \u00e8 derivato da un libro del 1979.\nLo spettacolo, riadattato, sar\u00e0 presentato il 12 novembre 2006 al Teatro Goldoni di Bagnacavallo, con il titolo definitivo di \"Miserabili - Io e Margaret Thatcher\", anche qui \u00e8 adottata la struttura del racconto in forma di ballata. Monologhi, canzoni e brevi narrazioni compongono dei quadri per raccontare la metamorfosi della societ\u00e0 italiana a partire dagli anni ottanta. L'argomento principale \u00e8 l'economia, l'intreccio di \"macro\" e \"micro\", le ricette e le delusioni di questo passato prossimo che sconfina nel presente. \"Miserabili\" \u00e8 dunque un work in progress per vocazione, perch\u00e9 \u00e8 anche un modo di ragionare ad alta voce e senza pregiudizi sull'influenza, sempre crescente, delle regole (e dell'assenza di regole) di mercato, sul nostro modo di immaginare il futuro senza progettarlo, di vivere il presente, di rimuovere la memoria. Il celebre Primo Ministro britannico Margaret Thatcher \u00e8 la protagonista di un dialogo immaginario con Nicola, il protagonista degli \"Album\" di Marco Paolini, assurgendo a simbolo vivente della metamorfosi della nostra societ\u00e0 non pi\u00f9 ristretta da confini nazionali. I Mercanti di Liquore hanno composto tutte le musiche dello spettacolo, mentre Andrea Bajani, gi\u00e0 autore di alcuni libri sul mondo del lavoro, ha collaborato alle ricerche e alla stesura dei testi. Il diario di questo percorso \u00e8 diventato nel 2008 un Album scritto, le canzoni un CD musicale.\nL'11 dicembre 2006 con Marco Paolini hanno partecipato, a Roma, alla Campagna nazionale \"Acqua Pubblica, ci metto la firma\" proponendo una data gratuita di \"Song n. 32\" a sostegno appunto del progetto di legge popolare contro la privatizzazione delle acque.\nLo spettacolo \"I Miserabili\" \u00e8 stato ripresentato nel 2009 con diverso allestimento, una data della tourn\u00e9e, quella del 9 novembre 2009 \u00e8 andata in onda dal porto di Taranto in diretta tv su LA7.\nPer diversi anni dal 2008 in poi i Mercanti di Liquore svolgono esclusivamente attivit\u00e0 live senza registrare nuovi album per poi sospendere anche l'attivit\u00e0 live.\nDopo lo scioglimento del gruppo - Ritorno in attivit\u00e0.\nNel 2013 esce il primo disco solista di Lorenzo Monguzzi intitolato \"Portaverta\", a molti pezzi dell'album partecipa Marco Paolini.\nNel 2021, a distanza di 13 anni dal loro ultimo album, pubblicano la riedizione in vinile 7\" di \"Lombardia\" in due versioni differenti, una con vari musicisti sotto il nome di \"I figli storti\" (citati nel brano) tra cui Edda (cantante), Giorgio Canali, Omar Pedrini,Alessandro Finazzo / Bandabard\u00f2, membri di Punkreas, Ministri (gruppo musicale), Fast Animals and Slow Kids, Pinguini Tattici Nucleari, e molti altri. Il ricavato da tale edizione viene interamente devoluto a Emergency per la lotta contro il COVID-19. \nSegue un tour estivo in cui, per la prima volta, la band di Lorenzo Monguzzi si esibisce in quintetto con basso e batteria.\nFormazione.\n[1995 - 2010]"}
{"id": "22302", "revid": "111604909", "url": "https://it.wikipedia.org/wiki?curid=22302", "title": "Correntismo politico italiano", "text": "Premessa.\nUna corrente politica (o frazione politica) \u00e8 un'aggregazione, stabile o temporanea, di esponenti politici la cui comunanza di intenti ed istanze non sia formalizzabile (ovvero non si intenda formalizzare) nella strutturazione tipica in partito politico.\nTali aggregazioni possono assumere forme di addensamento condivisivo di orientamenti generali su temi fondamentali che superano le aggregazioni in singoli partiti, ovvero possono rappresentare all'interno di un partito comuni orientamenti di indirizzo pi\u00f9 particolare o mirato. Rispetto cio\u00e8 al partito politico, le correnti possono trovarsi al di sopra di esso quando coinvolgano esponenti di diversi partiti (trasversalit\u00e0), ovvero all'interno di esso.\nAd esempio, in tema di bioetica, ovvero di OGM (e come in genere in tutti i casi in cui le scelte debbano necessariamente circoscriversi al manicheo dilemma \"approvazione o disapprovazione\" senza possibilit\u00e0 di posizioni intermedie), si registrano \"convergenti e paralleli\" orientamenti di singoli esponenti politici di diversi partiti, non necessariamente allineati sulle indicazioni ufficiali dei rispettivi schieramenti. La terminologia qui usata non a caso richiama le celebri \"convergenze parallele\" di Aldo Moro, con le quali lo statista indicava e definiva l'azione della corrente ovviamente transpartitica che lavorava al compromesso storico.\nAll'interno di un partito, invece, possono esservi correnti impegnate a sostenere posizioni contrastanti con le posizioni di altre correnti dello stesso partito. Il contrasto pu\u00f2 integrarsi del solo antagonismo per l'accrescimento del potere del gruppo di riferimento.\nIl correntismo dal dopoguerra a tangentopoli.\nNel dopoguerra, una volta consolidati i rapporti di forza fra i partiti, la vita politica di un paese fisiologicamente (e tradizionalmente) incline alla frammentazione presto rappresent\u00f2 anche presso i nascenti (o ricostituiti) partiti un connotato di eterogeneit\u00e0 tale da rendere talvolta labile il nesso di sodalit\u00e0 che pur dovrebbe legare tutti gli aderenti.\nIl conto delle tessere.\nNel tipico schema della cosiddetta \"prima Repubblica\", i rapporti fra le correnti di uno stesso partito erano regolati secondo una classificazione quantitativa.\nIn occasioni assembleari, gli statuti di tutti i partiti offrivano in genere un potenziale generalizzato e non mediato accesso a qualunque iscritto che desiderasse prendere la parola o proporre mozioni o comunque partecipare alle fasi decisive dell'attivit\u00e0 del partito, tipicamente esibendo la tessera d'iscrizione. In alcuni partiti, gli Statuti prevedevano, a fini di praticit\u00e0, l'istituto delle deleghe, grazie al quale taluni esponenti intervenivano ed agivano in rappresentanza di altri, materialmente esibendo una pluralit\u00e0 di tessere (conferite loro dai deleganti) e non solo la propria. Sul sistema di attribuzione e computo delle deleghe si ebbero casi di manifesta (almeno) leggerezza procedurale tali da far dubitare, se non della regolarit\u00e0, quantomeno della reale rappresentativit\u00e0 dei processi delegatizi. Si origin\u00f2, in pratica, il sospetto che da rapporti e vincoli non palesi (e dunque di non confermata legittimit\u00e0) dipendessero le attribuzioni delle tessere/deleghe al tale piuttosto che al tal altro delegato, e si ebbe motivo di pensare che il potere interno al partito fosse attribuito per ragioni non sempre squisitamente ideologiche.\nIn ogni caso, quale che ne fosse l'origine, le deleghe venivano computate (ed anche per questo non mancarono casi poco cristallini) quantitativamente, ed i loro portatori venivano ammessi a circoli ristretti di discussione e confronto, dove si stabilivano gli equilibri interni del partito. Certamente, in via di banalizzazione e proprio alla grossa, si pu\u00f2 affermare che i detentori dei pacchetti di tessere pi\u00f9 nutriti, cos\u00ec individuati come or ora si \u00e8 veduto, decidevano.\nLe ragioni del correntismo.\nNon mancarono interpreti che videro nel correntismo un necessario fisiologico anello di congiunzione fra l'attivismo di quartiere e la \"retorica\" parlamentare e che anzi lo considerarono un mezzo assai opportuno per veicolare le istanze del popolo degli elettori semplici (la \"base\") presso i \"quartieri alti\" dei partiti. E del resto \u00e8 immediata la considerazione della distanza fra il singolo popolano iscritto e l'istituzione-partito; la corrente era invece qualcosa di meno monumentale del gigante-partito e dunque una struttura in apparenza pi\u00f9 agevolmente individuabile, una sorta di \"club\" dalla parvenza di maggiore rappresentativit\u00e0, una sorta di \"sindacato degli iscritti\". Veniva facile perci\u00f2, e per questo competitiva, la raccolta delle deleghe, che sollevavano l'elettore da approfondimenti raramente di suo interesse.\nCirca i contrasti fra correnti, in qualche caso ridotti a mera litigiosit\u00e0, un argomento vastamente usato e considerato risolutivo intendeva peraltro la dialettica interna come un irrinunciabile sintomo di democraticit\u00e0.\nMa se la democraticit\u00e0 eventuale interna ad un partito non era necessariamente avvincente per chi non vi intratteneva rapporti, il riflesso del correntismo sui meccanismi democratici nazionali era di interesse della collettivit\u00e0 intera.\nLa Democrazia Cristiana, di fatto il partito che sino al 1992 avrebbe determinato l'amministrazione e gli indirizzi della Repubblica (ma il discorso vale, in parte, anche per alcuni altri partiti, dove comunque le correnti non erano cos\u00ec \"strutturate\"), svel\u00f2 ben presto la sua strutturazione in correnti e non si fece alcun verecondo mistero della sottoposizione fattuale dell'intera politica italiana all'equilibrio delle sue correnti interne.\nQuesta modalit\u00e0 della vita politica non fu condivisa a tutti i livelli: non manc\u00f2 infatti chi rilev\u00f2 che, di fatto, il capo di una corrente di maggioranza ancorch\u00e9 relativa di un partito la cui maggioranza fosse anch'essa relativa, decideva le sorti del paese dall'alto di qualche pacchetto di poche centinaia di \"tessere\". Il rappresentante, cio\u00e8, di qualche decina di migliaia di elettori - poniamo - democristiani, decideva in nome e per conto di \"qualche decina di milioni di italiani che potenzialmente e per paradosso avrebbero potuto tutti congiuntamente ottenere la maggioranza assoluta per votare contro di lui, per far approvare il ripristino dell'esilio e subito dopo rivotare tutti insieme per inviarcelo\" (attribuita ad Indro Montanelli).\nIn termini di diritto elettorale, vi fu chi la defin\u00ec una formula di \"proporzionalismo logaritmico informale\", ed in quanto tale ben lontana dal proporzionalismo kelseniano, la cui supremazia fra i metodi di rappresentanza politica allora non era ancora stata opinata.\nUna costellazione di correnti, talvolta tanto effimere da consumare l'intera loro esperienza nell'arco di una giornata, and\u00f2 a decorare il quadro partitico. Di esse spesso non si aveva un nome identificativo, ed in alcuni casi si aveva incertezza anche sui reali capicorrente.\nIn realt\u00e0, le denominazioni delle correnti sono tutte di origine giornalistica, talvolta giocate su sapidi \"calembours\": dopo che \"i Dorotei\" furono cos\u00ec chiamati poich\u00e9 logisticamente riunitisi a convegno presso un convento dedicato a Santa Dorotea, i seguaci di Aldo Moro furono susseguentemente chiamati \"i Morotei\". Dalla comunanza di provenienza di alcuni esponenti campani come Gava, nacque la cosiddetta \"corrente del Golfo\" (di Napoli).\nAltre salacit\u00e0, naturalmente, provenivano a pioggia dai commentatori satirici (fra i quali, \"ad honorem\", un posto particolare spetta a Giulio Andreotti, che si impone per le sue innumerevoli epigrammatiche sortite dall'interno stesso di quel settore) dagli interessi privilegiati di alcune correnti: i seguaci di alcuni esponenti particolarmente interessati al Ministero delle poste e delle telecomunicazioni (la cui amministrazione - pare ormai di unanime opinione generale - sembrava assai opportuna per eventuali progetti di voto di scambio), venivano appellati \"i correntisti postali\"; i loro elettori \"i buoni fruttiferi\". Gli\naderenti alla corrente che otteneva il controllo sull'Enel venivano chiamati \"gli elettricisti\", la corrente (\"elettrica\") era gergalmente detta \"la 220\" e coloro che, orbati di potere, ne perdevano il controllo erano... \"i fulminati\". Ci\u00f2, in forma sia pur poco accademica (sebbene sintetica, essendovi molti ben gustosi altri esempi), qui si riporta poich\u00e9 rappresenta invero uno degli aspetti pi\u00f9 inquietanti del correntismo: l'irrispettosit\u00e0 pubblica formale verso il fenomeno, incapace di costituirsi in dignit\u00e0 politica ordinaria ed anzi scaturente accessi di insofferenza a tutto discredito della classe e della funzione politica, di cui non si aveva pi\u00f9 rispetto.\nAlcuni analisti hanno intraveduto un nesso causale fra lo scadimento insostenibile del correntismo (per taluni precipitato in mero antagonismo fra sparuti gruppi di potere) ed il moto di esasperazione popolare che accompagn\u00f2 gli eventi di Tangentopoli. Del resto, al momento della cosiddetta crisi della Prima Repubblica il potere si considerava - per generale opinione - ben assicurato al patto \"CAF\", dalle iniziali di Bettino Craxi, Giulio Andreotti e Arnaldo Forlani, capi assoluti delle correnti in quel momento dominanti nei rispettivi partiti ed associate in una coalizione di impronta del tutto correntista."}
{"id": "22303", "revid": "287204", "url": "https://it.wikipedia.org/wiki?curid=22303", "title": "40 (numero)", "text": "Quaranta (cfr. latino \"quadraginta\", greco \"\u03c4\u03b5\u03c3\u03c3\u03b1\u03c1\u03ac\u03ba\u03bf\u03bd\u03c4\u03b1\") \u00e8 il numero naturale dopo il 39 e prima del 41.\nSimbologia.\nReligione.\nNella Bibbia questa parola ricorre molte volte, spesso per indicare un periodo cronologico di prova e isolamento o di purificazione:"}
{"id": "22304", "revid": "227211", "url": "https://it.wikipedia.org/wiki?curid=22304", "title": "Congettura dei numeri primi gemelli", "text": "La congettura dei numeri primi gemelli \u00e8 un famoso problema irrisolto della teoria dei numeri che riguarda i numeri primi. Essa fu proposta per la prima volta da Euclide intorno al 300 a.C. e afferma:\nDue numeri primi che differiscono di 2 sono chiamati primi gemelli. Molti teorici dei numeri hanno tentato di dimostrare questa congettura. La maggior parte dei matematici ritiene che questa congettura sia vera, basandosi principalmente sull'evidenza numerica e su ragionamenti euristici che riguardano la distribuzione probabilistica dei numeri primi.\nNel 1849 de Polignac enunci\u00f2 una congettura pi\u00f9 generale: per ogni numero naturale formula_3 esistono infinite coppie di numeri primi che differiscono di formula_4 Il caso formula_5 corrisponde esattamente alla congettura dei primi gemelli.\nNel corso degli anni sono stati raggiunti alcuni risultati parziali, il pi\u00f9 recente dei quali (2013) mostra che esistono infiniti numeri primi tali che la loro distanza sia un numero minore o uguale a 264.\nRisultati parziali.\nNel 1915 Viggo Brun dimostr\u00f2 che la somma dei reciproci dei primi gemelli \u00e8 convergente. Questo famoso risultato fu la prima applicazione del crivello di Brun e fu una pietra miliare per lo sviluppo della moderna teoria dei crivelli.\nNel 1940, Erd\u0151s dimostr\u00f2 che esiste una costante formula_6 e infiniti numeri primi formula_1 tali che\ndove formula_9 indica il numero primo successivo a formula_10\nQuesto risultato fu in seguito migliorato; nel 1986 Helmut Maier dimostr\u00f2 che pu\u00f2 essere usata una costante formula_11 Nel 2004 Daniel Goldston e Cem Y\u0131ld\u0131r\u0131m dimostrarono che la costante pu\u00f2 essere migliorata a formula_12 Nel 2005 Goldston, Pintz e Y\u0131ld\u0131r\u0131m mostrarono che si pu\u00f2 scegliere formula_13 arbitrariamente piccola; infatti, se si assume la congettura di Elliott-Halberstam, essi dimostrano che esistono infiniti formula_14 tali che almeno due tra formula_15 siano primi.\nNel 1966, Chen Jingrun dimostr\u00f2 che esistono infiniti numeri primi formula_1 tali che formula_2 \u00e8 o un primo o un semiprimo (cio\u00e8 il prodotto di due primi). L'approccio che adott\u00f2 \u00e8 tipico della teoria dei crivelli e gli consent\u00ec di trattare la congettura dei primi gemelli e la congettura di Goldbach in maniere simili.\nDefinendo un numero primo di Chen un numero primo formula_1 tale che formula_19 sia un primo o un semiprimo, Terence Tao e Ben Green dimostrarono nel 2005 che esistono infinite triplette di primi di Chen in progressione aritmetica.\nZhang Yitang, un matematico sino-statunitense attivo nel campo della teoria dei numeri, nell'aprile del 2013 ha pubblicato un articolo sulla rivista Annals of Mathematics in cui dimostra che esistono coppie infinite di numeri primi distanti tra loro meno di 70 milioni. Il successivo lavoro di matematici come Terence Tao, Scott Morrison e Andrew Sutherland, unito al nuovo approccio del giovane James Maynard, ha portato all'affinamento della dimostrazione, riducendo la distanza tra i primi da 70 milioni a 246.\nCongettura di Hardy-Littlewood.\nVi \u00e8 anche una generalizzazione della congettura dei gemelli, chiamata congettura di Hardy-Littlewood (da G. H. Hardy e John Littlewood), che riguarda la distribuzione dei primi gemelli, analogamente al teorema dei numeri primi. Indichiamo con formula_20 il numero di primi formula_21 tali che formula_19 \u00e8 primo. Definiamo la costante dei numeri primi gemelli formula_23 come\ndove il prodotto si estende su tutti i numeri primi formula_25 Allora la congettura afferma che\nnel senso che il quoziente delle due espressioni tende a formula_27 quando formula_28 tende a formula_29\nQuesta congettura si pu\u00f2 giustificare (ma non dimostrare) assumendo che formula_30 descriva la funzione di densit\u00e0 della distribuzione dei primi, assunzione suggerita dal teorema dei numeri primi. L'evidenza numerica della congettura di Hardy-Littlewood \u00e8 piuttosto forte."}
{"id": "22305", "revid": "1543377", "url": "https://it.wikipedia.org/wiki?curid=22305", "title": "Anarchismo", "text": "Lanarchismo \u00e8 definito come la filosofia politica applicata o il metodo di lotta alla base dei movimenti libertari volti fattualmente gi\u00e0 dal XIX secolo al raggiungimento dell'anarchia come organizzazione societaria, teorizzante che lo Stato sia indesiderabile, non necessario e dannoso o in alternativa come la filosofia politica che si oppone all'autorit\u00e0 o all'organizzazione gerarchica nello svolgimento delle relazioni umane.\nI fautori dell'anarchismo, noti come anarchici, propongono societ\u00e0 senza Stato basate sulle associazioni volontarie e non gerarchiche. Il termine inteso in senso politico venne inizialmente utilizzato dal girondino Jacques Pierre Brissot nel 1793, definendo negativamente la corrente politica degli \"enrag\u00e9s\" o arrabbiati, gruppo rivoluzionario radicale critico di ogni forma d'autorit\u00e0. Nel 1840 con Pierre-Joseph Proudhon e il suo saggio \"Che cos'\u00e8 la propriet\u00e0?\" (\"Qu'est-ce que la propri\u00e9t\u00e9 ?\") i termini anarchia e anarchismo assumeranno una connotazione positiva.\nCi sono alcune tradizioni di anarchismo e sulla base della storia del movimento transitata attraverso il dibattito fine-ottocentesco dell'anarchismo senza aggettivi. Le scuole di pensiero anarchico possono differire tra loro anche in modo sostanziale, spaziando dall'individualismo estremo al totale collettivismo. Le tipologie di anarchismo sono state suddivise in due categorie, ovvero anarchismo sociale e anarchismo individualista, tuttavia compaiono anche altre suddivisioni basate comunque su classificazioni dualiste simili.\nL'anarchismo in quanto movimento sociale ha registrato regolarmente fluttuazioni di popolarit\u00e0. La tendenza centrale dell'anarchismo a coniugarsi come movimento sociale di massa si \u00e8 avuta con l'anarco-comunismo e con l'anarco-sindacalismo mentre l'anarco-individualismo \u00e8 principalmente un fenomeno letterario, che tuttavia ha avuto un impatto sulle correnti pi\u00f9 grandi. La maggior parte degli anarchici sostiene l'autodifesa o la nonviolenza (anarco-pacifismo) mentre alcuni anarchici hanno approvato l'uso di alcune misure coercitive, tra le quali la rivoluzione violenta e il terrorismo, per ottenere la societ\u00e0 anarchica.\nNoam Chomsky descrive l'anarchismo, insieme al marxismo libertario, come \"l'ala libertaria del socialismo\".\nPremessa.\nCome padre fondatore del pensiero anarchico in senso moderno, troviamo William Godwin, politico e filosofo britannico, che, con le sue riflessioni sulla caduta della Rivoluzione francese nella dittatura giacobina, precorrer\u00e0 e ispirer\u00e0 il pensiero anarchico dominante del XIX secolo. Abitualmente comunque ci si riferisce a Pierre-Joseph Proudhon, Michail Bakunin, P\u00ebtr Kropotkin e Johann Kaspar Schmidt, alias Max Stirner, come ai quattro principali teorici di questa corrente di pensiero. Per quanto riguarda Stirner, il suo pensiero rimane in ogni caso fino all'inizio del XX secolo praticamente sconosciuto fuori dalla Germania (\"L'Unico\" fu tradotto in inglese come \"The Ego and Its Own\" nel 1907 e tutte le traduzioni delle opere sono novecentesche) e totalmente estraneo alla nascita del movimento libertario propriamente detto, ma si inserisce in una corrente di pensiero individualista, estranea ai movimenti pi\u00f9 o meno di massa dell'epoca.\nQuanto a Proudhon, che pu\u00f2 essere considerato giustamente come il padre dell'anarchismo ottocentesco, il suo pensiero ha subito anche lunghi momenti di oblio ed \u00e8 stato oggetto, in alcuni casi, di grossolane deformazioni derivanti dalla decontestualizzazione di molte asserzioni, prima fra tutte quella relativa alla propriet\u00e0. Per quanto riguarda Bakunin, se la sua influenza \u00e8 diretta e decisiva sul movimento libertario, almeno sotto gli aspetti pratici, se non sotto quelli teorici, questo prende il suo slancio ed assume le sue caratteristiche solamente dopo la morte.\nIn realt\u00e0, molte idee anarchiche sono conosciute essenzialmente attraverso l'opera di P\u00ebtr Kropotkin che non esita su punti importanti a modificare, precisare, allargare l'eredit\u00e0 bakuniniana approdando esplicitamente al comunismo libertario.\nSul piano filosofico e delle idee, l'anarchismo pu\u00f2 essere considerato come la manifestazione estrema del processo di laicizzazione del pensiero occidentale che approda al rifiuto di ogni forma d'autorit\u00e0 esterna o superiore agli uomini, sia essa \"divina\" o umana, e al rifiuto di tutti i principi che, in tempi, forme e con modalit\u00e0 differenti, sono stati utilizzati dalle classi dominanti per giustificare la loro dominazione sul resto della popolazione.\nSul piano politico e sociale, l'anarchismo si ritiene continuatore dell'opera della Rivoluzione francese, depurata dagli errori ad essa immediatamente successivi, attraverso la realizzazione, accanto all'eguaglianza politica, di una vera eguaglianza economica e sociale; eguaglianza che nella societ\u00e0 borghese si realizza attraverso la lotta contro il capitalismo e per l'abolizione del salariato.\nA questa visione \u00e8 contrapposta quella dell'anarco-capitalismo che mette invece il diritto di propriet\u00e0 e il libero scambio come fondamenti di una societ\u00e0 in cui lo \"Stato\" non \u00e8 pi\u00f9 necessario: qualsiasi limitazione alla propriet\u00e0 di s\u00e9 stessi e di ci\u00f2 che un individuo si procura con il lavoro o il libero scambio \u00e8 vista come una lesione dei suoi inalienabili diritti naturali e della sua libert\u00e0 di scelta. Da questo punto di vista \u00e8 considerato scorretto pensare di poter formare l'anarchia in un'unica ideologia: essa deve semplicemente costituire una cornice dentro la quale ogni individuo pu\u00f2 cercare liberamente di realizzare la propria volont\u00e0 ma senza mai cercare di imporla agli altri (principio di non aggressione). Il comunismo, allora, pu\u00f2 diventare una delle opzioni scelte da un gruppo di individui (che ad esempio decidono di investire in una cooperativa), ma mai un'imposizione su altri individui, in quanto con un'imposizione non si avrebbe pi\u00f9 un'anarchia.\nEtimologia.\nI termini anarchia e anarchismo derivano dal greco \"\", ovvero senza arch\u00e8 (principio regolatore). La parola anarchia per come \u00e8 utilizzata dalla maggior parte degli anarchici non ha nulla a che fare con il caos o l'armonia e rappresenta piuttosto una forma egualitaria di relazioni umane stabilite ed effettuate intenzionalmente.\nOrigini dell'anarchismo.\nStoricamente, il movimento anarchico si \u00e8 sviluppato in seno al movimento operaio in quanto espressione, al pari delle altre correnti socialiste, della protesta dei lavoratori contro lo sfruttamento moderno. Su questo punto, esso pu\u00f2 essere considerato come una reazione radicale alla condizione operaia del XIX secolo, caratterizzata dalla forte gerarchizzazione del salariato e dalla netta divisione in classi della societ\u00e0. Dalla loro nascita, tuttavia le idee anarchiche entrano in conflitto sia con le concezioni riformiste del socialismo (che sostenevano la possibilit\u00e0 di cambiare \"progressivamente\" le basi inegualitarie della societ\u00e0 capitalista) che con le concezioni marxiste, in particolare per quanto riguarda l'uso dello stato come mezzo rivoluzionario.\nSpecificit\u00e0 della dottrina anarchica.\nL'obiettivo della teoria anarchica \u00e8 la nascita di una societ\u00e0 di uomini e donne liberi e uguali dal punto di vista dei diritti. Libert\u00e0 ed eguaglianza dei diritti sono i due concetti chiave attorno ai quali si articolano tutti i progetti libertari. Differenze sorgono sull'interpretazione del concetto di eguaglianza: mentre infatti le correnti che si rifanno al comunismo considerano desiderabile e perseguono l'eguaglianza considerata come uniformit\u00e0 dal punto di vista dei mezzi a disposizione di ogni individuo per perseguire i propri scopi, le correnti che sostengono il libero mercato (i sostenitori del cosiddetto \"socialismo di mercato\") considerano l'uniformit\u00e0 come un'utopia che oltre ad essere indesiderabile \u00e8, a causa della naturale diversit\u00e0 degli individui, irraggiungibile.\nIn quanto socialisti, tutti gli anarchici sostengono il possesso collettivo dei mezzi di produzione e di distribuzione. In quanto libertari, essi pensano che la libert\u00e0 dispieghi il suo reale significato in quanto accompagnata dall'eguaglianza. Libert\u00e0 ed eguaglianza devono essere \"concrete\", cio\u00e8 sociali e fondate sul riconoscimento uguale e reciproco della libert\u00e0 di tutti.\nMentre il pensiero borghese liberale aveva come motto \"la mia libert\u00e0 finisce dove inizia la tua\", per gli anarchici (a eccezione degli anarco-individualisti) la libert\u00e0 dell'individuo non \u00e8 limitata ma confermata dalla libert\u00e0 altrui. \"Sono partigiano convinto dell'eguaglianza economica e sociale \u2013 ha scritto Bakunin \u2013 perch\u00e9 so che al di fuori di questa eguaglianza, la libert\u00e0, la giustizia, la dignit\u00e0 umana, la moralit\u00e0 e il benessere degli individui cos\u00ec come la prosperit\u00e0 delle nazioni non saranno nient'altro che menzogne; ma, in quanto partigiano della libert\u00e0, questa condizione primaria dell'umanit\u00e0, penso che l'eguaglianza debba stabilirsi attraverso l'organizzazione spontanea del lavoro e della propriet\u00e0 collettiva delle associazioni dei produttori liberamente organizzate e federate nei comuni, non attraverso l'azione suprema e tutelare dello Stato\".\nPer realizzare una tale societ\u00e0, gli anarchici ritengono indispensabile combattere non solo le forme di sfruttamento economico ma anche quelle di dominazione politica, ideologica e religiosa.\nPer gli anarchici, tutti i governi, tutti i poteri statali, quale che sia la loro composizione, origine e legittimit\u00e0, rendono materialmente possibile la dominazione e lo sfruttamento di una parte della societ\u00e0 sull'altra. Secondo Proudhon, lo Stato non \u00e8 che un parassita della societ\u00e0 che la libera organizzazione dei produttori e dei consumatori deve e pu\u00f2 rendere inutile. Su questo punto le concezioni anarchiche sono totalmente divergenti dalle concezioni liberali che fanno dello Stato l'arbitro necessario ad assicurare la pace civile.\nPer la critica anarchica, il ricorso ad una dittatura, definita proletaria, non ha condotto al deperimento dello Stato (e alla sua \"estinzione\" in termini marxiani) ma allo sviluppo di una enorme burocrazia fonte di soffocamento della vita sociale e della libera iniziativa individuale. D'altra parte, fino alla sua caduta, proprio a tale burocrazia venivano imputate le ineguaglianze e i privilegi nei paesi dell'Est dove pure avevano abolito la propriet\u00e0 capitalista. Come gi\u00e0 aveva sottolineato Bakunin nella sua polemica con Marx \"La libert\u00e0 senza eguaglianza \u00e8 una malsana finzione (\u2026) L'eguaglianza, senza libert\u00e0, \u00e8 il dispotismo dello Stato e lo Stato dispotico non potrebbe esistere per un solo giorno senza avere almeno una classe sfruttatrice e privilegiata: la burocrazia\".\nAl modo di organizzazione della vita sociale governativo e centralizzatore, i libertari oppongono un modo di organizzazione federalista che permetta di sostituire lo Stato, e tutta la sua macchina amministrativa burocratica, attraverso la presa in carico collettiva da parte degli stessi interessati di tutte le funzioni inerenti alla vita sociale che si trovano precedentemente monopolizzate e gestite da organismi statali, posti al di sopra della societ\u00e0.\nIl federalismo, in quanto modo di organizzazione, costituisce il punto di riferimento centrale dell'anarchismo, il fondamento e il metodo sul quale si costruisce il socialismo libertario. Il federalismo cos\u00ec inteso ha ovviamente ben poco a che vedere con le forme conosciute di federalismo politico praticato da un buon numero di Stati. Per i libertari non si tratta di una semplice tecnica di governo ma di un principio di organizzazione sociale a s\u00e9 stante, capace cio\u00e8 di inglobare tutti gli aspetti della vita di una collettivit\u00e0 umana.\nOrganizzazione anarchica.\nIl pensiero anarchico \u00e8 dunque ben lontano dal negare il problema dell'importanza dell'organizzazione, ma esso si pone come obiettivo un'altra forma di organizzazione con la quale rispondere agli imperativi collettivi. Gli uni e le altre si associano per garantirsi vicendevolmente e per provvedere ai bisogni individuali e collettivi. Cos\u00ec, se l'autogestione nelle imprese rende possibile la sostituzione del salariato con la realizzazione del lavoro associato, l'organizzazione federativa dei produttori, delle comuni, delle regioni permette la sostituzione dello Stato.\nEssa intende presentarsi come il complemento indispensabile per la realizzazione del socialismo e la migliore garanzia della libert\u00e0 individuale. Il fondamento di tale organizzazione \u00e8 il contratto, uguale e reciproco, volontario, non \"teorico\" ma effettivo, che si pu\u00f2 modificare per volont\u00e0 dei contraenti (associazioni dei produttori e dei consumatori, ecc.) e capace di riconoscere il diritto di iniziativa di tutti i componenti della societ\u00e0.\nCos\u00ec definito, il contratto federativo permette di precisare anche i diritti e i doveri di ciascuno e di sviluppare i principi di un vero diritto sociale in grado di regolamentare gli eventuali conflitti che possono sorgere tra individui, gruppi o collettivit\u00e0, o anche fra regioni, senza per altro rimettere in causa l'autonomia dei suoi componenti, il che permette all'organizzazione federalista di opporsi tanto al centralismo che al \"lasciar fare\" dell'individualismo liberale.\nSecondo gli anarchici tuttavia una tale organizzazione non pu\u00f2 pretendere di sopprimere tutti i conflitti ed essi potranno continuare a prodursi a tutti i livelli anche nella societ\u00e0 federalista. Tuttavia il federalismo costituisce un metodo per risolvere le questioni sociali nel rispetto della massima libert\u00e0 di ciascuno senza dar ricorso ad arbitraggi governativi possibili fonti di nuovi privilegi. Inoltre gli anarchici sostengono che i problemi sociali, nell'organizzazione socialista verrebbero affrontati e risolti nell'interesse di tutti, non semplicemente repressi come \u00e8 solito fare lo Stato (quando addirittura non li favorisce per aumentare nei sottoposti il bisogno di un'autorit\u00e0 regolatrice).\nAzione anarchica.\nPer gli anarchici esiste un legame indissolubile tra il fine perseguito e i metodi adoperati per raggiungerlo. Tuttavia essi pensano che il fine non giustifichi i mezzi e che questi ultimi devono sempre, nella misura del possibile, essere in accordo con il fine perseguito.\nLo scopo dell'azione anarchica non vuole essere in alcun caso la \"conquista\" del potere o la gestione dell'esistente. Nel 1872, il Congresso Internazionale di Saint-Imier, in Svizzera, dette ufficialmente vita alla branca antiautoritaria dell'Associazione internazionale dei lavoratori (AIL) in opposizione alle tesi marxiste. In quella sede si afferm\u00f2 che il primo dovere del proletariato non \u00e8 la conquista del potere all'interno dello Stato ma la sua distruzione.\nL'approccio dei libertari \u00e8 quello di opporre soluzioni sociali alle soluzioni politiche dimostrandosi con ci\u00f2 non politici ma antipolitici. D'altra parte, storicamente, i libertari hanno sempre considerato almeno con scetticismo l'idea di poter utilizzare l'arma elettorale o il parlamentarismo per mutare le condizioni di vita in seno alle democrazie borghesi. All'azione politica e parlamentare, tesa alla conquista del potere, essi preferiscono l'azione diretta di massa, vale a dire l'autogestione generalizzata e senza deleghe di potere.\nI libertari ritengono che per i lavoratori la pratica dell'azione diretta, e in particolare dello sciopero, sia anche il migliore e pi\u00f9 efficace mezzo di lotta. Essi propagandano inoltre l'autorganizzazione e l'azione collettiva e autonoma dei lavoratori.\nGli anarchici non sono e non aspirano a divenire un'avanguardia o a svolgere un ruolo dirigente, poich\u00e9 ritengono che non esista nessuno che possa occuparsi dei propri affari meglio dell'interessato stesso. Ma perch\u00e9 ci\u00f2 sia possibile occorre che i lavoratori prendano coscienza di ci\u00f2 che Proudhon ha definito la \"loro capacit\u00e0 politica\". I lavoratori rappresentano la forza reale di una societ\u00e0 e solo da essi pu\u00f2 venire una sua trasformazione profonda. L'azione anarchica ha sempre mirato, prima di ogni altra cosa, alla difesa degli sfruttati e appoggia tutte le rivendicazioni che vanno nel senso di un miglioramento delle condizioni di vita e del progresso sociale.\nNumerosi libertari hanno visto nelle organizzazioni sindacali non soltanto degli organismi di difesa degli interessi dei salariati, ma anche una potenziale forza di trasformazione sociale. Da questo punto di vista, il federalismo libertario non pu\u00f2 essere realizzato senza il concorso attivo dei sindacati operai poich\u00e9, da una parte, questi ultimi sono qualificati ad organizzare la produzione e, dall'altra, essi hanno il vantaggio di raggruppare i lavoratori in quanto produttori.\nDa un punto di vista libertario, un'organizzazione sindacale deve, nel suo funzionamento come nei suoi principi:\nQuest'ultimo punto \u00e8 assai importante poich\u00e9, per gli anarchici, il sindacato e l'azione sindacale non sono e non possono essere considerati come una finalit\u00e0 in s\u00e9. La sua autonomia non deve significare \"neutralit\u00e0\" nei riguardi del potere o dei partiti perch\u00e9 ci\u00f2 significherebbe perdere una gran parte delle sue potenzialit\u00e0 di cambiamento e di rottura. Gli anarchici ritengono che il sindacato, se non vuol cadere nel tradeunionismo, si doti di un programma di trasformazione sociale e di una pratica conseguente.\nL'azione sindacale non \u00e8 tuttavia il solo mezzo di lotta di cui dispongono i lavoratori, che possono e devono, secondo le circostanze dotarsi delle forme organizzative e di resistenza che paiono loro utili e opportune.\nDottrine di carattere libero-mercatista.\nLe teorie anarchiche di impronta individualista americane, come quelle di Benjamin Tucker, che in un'accezione lievemente differente da quella all'epoca egemone si definiva socialista, convergono sulla necessit\u00e0 di una prospettiva di eguaglianza sociale attraverso una redistribuzione delle risorse basata su un mercato libero e non distorto, come mediatore degli impulsi egoistici, convergono con il concetto marxista della teoria del valore del lavoro e si distaccano da ipotesi come l'anarco-capitalismo intese a giustificare la propriet\u00e0 privata del capitale. Queste sono dottrine di origine liberale che possono essere considerate come fautrici di un liberismo portato alle estreme conseguenze, cio\u00e8 alla scomparsa dello Stato. Sia i fautori di queste ultime che quelli dell'anarchismo classico vedono comunque le due dottrine come due corpus teorici distinti senza alcun punto di contatto tra loro.\nProudhon, noto per questa famosa espressione, era fautore del libero scambio tra lavoratori autonomi e/o cooperative autogestionarie e nella \"Teoria della propriet\u00e0\" arriv\u00f2 ad affermare che \"la propriet\u00e0 \u00e8 libert\u00e0\". L'apparente contraddizione \u00e8 dovuta al fatto che Proudhon intendeva come furto non la propriet\u00e0 individuale, ma quella propriet\u00e0 che seppur utilizzata da altri individui \u00e8 fonte di profitto o rendita per il proprietario mentre come libert\u00e0 quella propriet\u00e0, chiamata \"propriet\u00e0-possesso\", frutto del proprio lavoro, che viene direttamente utilizzata dal proprietario senza determinare sfruttamento del lavoro altrui. Questi concetti rientrano nel mutualismo ed escludono il profitto, inteso nel senso economico di utile, come scopo.\nAnarchismo di ieri e di oggi.\nAnche se oggi viene trascurata, l'influenza che nel corso del XX secolo il movimento libertario ha esercitato sul movimento operaio \u00e8 stata notevole. Gli anarchici rappresentano una parte a s\u00e9 stante del movimento sindacale e operaio internazionale, e la loro presenza si rintraccia in tutti i movimenti rivoluzionari, del XIX e del XX secolo, come la Comune di Parigi del 1871, la rivoluzione russa del 1917 e la guerra civile spagnola del 1936.\nL'influenza delle idee anarchiche si \u00e8 soprattutto manifestata in maniera significativa in seno alle organizzazioni sindacali come la CGT in Francia, l'Unione Sindacale Italiana in Italia, la CNT in Spagna, ma anche la FORA in Argentina, le IWW negli Stati Uniti, la FAU in Germania o la SAC in Svezia. Basti pensare che nel 1922 l'Associazione Internazionale dei Lavoratori (AIT), che raggruppava le organizzazioni anarcosindacaliste che avevano rifiutato di aderire all'Internazionale bolscevica, contava pi\u00f9 di un milione di aderenti.\nL'anarchismo ha tuttavia conosciuto nel corso degli anni '20 e '30 un periodo di crisi. Se la rivoluzione russa apre in Europa e nel mondo una nuova fase rivoluzionaria, contemporaneamente in molte nazioni, anche in opposizione al bolscevismo, emergono e si affermano movimenti di tipo fascista. In particolare il movimento libertario si trova al centro di un doppio attacco. Eliminato in Russia dalla repressione prima leninista e poi staliniana, esso deve far fronte ai metodi staliniani in seno al movimento operaio e sindacale anche negli altri Paesi.\nIl mito della rivoluzione bolscevica e l'atteggiamento dei vari partiti comunisti occidentali provocano una crescente marginalizzazione dell'influenza anarchica. D'altra parte laddove le organizzazioni sono rimaste forti, esse vengono annientate dai governi nazionalisti. In Italia, in Germania, in Argentina, in Bulgaria e in altri paesi governati da regimi autoritari il movimento anarchico \u00e8 ridotto al silenzio, e i suoi militanti spesso assassinati o costretti all'esilio.\nIn generale si pu\u00f2 dire che gli anarchici si trovano in questo periodo sempre pi\u00f9 isolati, anche sul piano internazionale, potendo trovare al loro fianco solo alcuni settori socialisti e comunisti dissidenti.\nLa rivoluzione di Spagna del luglio 1936 ha rappresentato l'ultima occasione per i lavoratori di rispondere al fascismo e alla guerra attraverso pratiche rivoluzionarie anarchiche. Gli avvenimenti di Spagna, con il ruolo determinante avutovi dalle organizzazioni anarchiche e anarcosindacaliste, sono stati forse l'espressione storica pi\u00f9 importante delle idee libertarie. Questo anche per le dimensioni del movimento anarchico nella Spagna di quel periodo.\nAll'inizio della guerra civile infatti, nel fronte antifascista sono presenti la centrale anarcosindacalista, la Confederazione Nazionale del Lavoro (CNT), che nel maggio 1936, nel suo Congresso di Saragozza, contava su 982 sindacati e 550.595 aderenti, la Federazione Anarchica Iberica (FAI) e la Federazione Iberica delle Giovent\u00f9 Libertarie (FIJL).\nDopo il 1946, la spartizione del mondo in due blocchi imperialisti contrapposti, la guerra fredda e le minacce atomiche hanno ridotto le possibilit\u00e0 di azione per i libertari. Il radicarsi del legame tra lavoratori da una parte e sindacati e partiti politici dall'altra ha marginalizzato sempre pi\u00f9 le correnti anarchiche.\nDopo il Sessantotto, tuttavia, a seguito dell'esplodere della rivolta studentesca e giovanile, le idee libertarie hanno conosciuto un ritorno di vigore, anche all'interno del movimento sociale, con la generalizzazione di concetti come \"autogestione\" o \"gestione diretta\". A tutto questo occorre aggiungere la reazione sempre pi\u00f9 viva di vasti settori della popolazione contro la burocratizzazione delle societ\u00e0 sia del blocco \"socialista\" (in realt\u00e0 trattasi di Capitalismo di Stato) che di quello liberale. In Italia, anche all'interno della contestazione, queste idee non sono state appannaggio dei soli gruppi anarchici, ma anzi sono state fatte proprie in modo pi\u00f9 o meno coerente, anche dai gruppi che si rifacevano al trotskismo e al maoismo quando non addirittura al marxismo-leninismo.\nOggi il movimento anarchico \u00e8 ancora vitale in tutto il mondo. Tra la fine degli anni novanta e l'inizio del nuovo secolo il movimento contro la globalizzazione neoliberista (la cui nascita si fa coincidere con le proteste contro la riunione del WTO di Seattle nel novembre 1999) si \u00e8 giovato del contributo delle analisi libertarie e dell'impegno dei militanti anarchici nelle tante organizzazioni specifiche, nelle strutture popolari di base e nei sindacati autonomi. Degno di nota anche il movimento anarchico greco, uno dei pi\u00f9 importanti in Europa, che si \u00e8 visto protagonista delle grandi rivolte divampate nel paese nel dicembre 2008 (in seguito all'uccisione del quindicenne anarchico Alexandros Grigoropoulos) e nel maggio 2010, in cui sono insorte anche ampie fasce della popolazione greca. L'anarchismo pu\u00f2 ancora contare su un consistente patrimonio culturale in grado di rispondere, in un'ottica alternativa e radicale, alle sfide globali del nuovo millennio (guerra permanente, terrorismo internazionale, corsa agli armamenti, fanatismo religioso, involuzione autoritaria delle democrazie, inquinamento, devastazione ambientale, crisi della rappresentanza istituzionale, divario tra paesi ricchi e paesi poveri, precarizzazione del lavoro, ecc.) che sembrano riproporre in chiave postmoderna i tradizionali ambiti di intervento dell'anarchismo e delle sue istanze di uguaglianza e libert\u00e0."}
{"id": "22311", "revid": "406204", "url": "https://it.wikipedia.org/wiki?curid=22311", "title": "Emilio Bajada", "text": "Biografia.\nStudi\u00f2 alla Scuola Normale Superiore di Pisa dove si laure\u00f2 con il massimo dei voti e la lode nel giugno 1937 insieme a Leonida Tonelli con il quale collabor\u00f2 come assistente dal 1938 al 1941, anno in cui part\u00ec per la guerra.\nNel 1945 cominci\u00f2 a insegnare all'Universit\u00e0 di Pisa, Analisi superiore, Teoria delle funzioni, Analisi matematica e Meccanica razionale. Nel 1948 ottenne la libera docenza in Analisi e grazie ad una borsa di studio , nel 1949 si trasfer\u00ec prima a Cincinnati (USA) (dove collabor\u00f2 con scienziati come Otto Sz\u00e1sz e Charles Napoleon Moore), e poi a Princeton, (dove collabor\u00f2 con Marston Morse).\nNel 1952 ottenne la cattedra di Analisi dell'Universit\u00e0 di Palermo dove insegn\u00f2 fino al 1961, anno del trasferimento a Modena, dove rilanci\u00f2 l'Istituto di Matematica e potenzi\u00f2 la sua biblioteca e il Seminario matematico.\nPubblic\u00f2 pi\u00f9 di 60 lavori su equazioni differenziali, serie di Fourier e sviluppo in serie di funzioni ortonormali, topologia delle variet\u00e0, Analisi reale, Calcolo delle variazioni e Teoria delle funzioni.\nRiconoscimenti.\nVinse il premio Michel per la migliore tesi di laurea a Pisa oltre al premio Merlani nel 1940 per i \"contributi relativi a questioni di calcolo delle variazioni\"."}
{"id": "22312", "revid": "306856", "url": "https://it.wikipedia.org/wiki?curid=22312", "title": "Mario Baldassarri (matematico)", "text": "Biografia.\nDopo la laurea in matematica nel 1941 nel 1946 divenne assistente e quindi professore presso l'Universit\u00e0 di Padova. Nel 1953 insegn\u00f2 geometria a Catania e nel 1954 a Ferrara, da dove quindi torn\u00f2 a Padova.\nLa sua attivit\u00e0 ricerca, interrotta da morte prematura, si tradusse in 32 pubblicazioni scientifiche, tra le quali si ricorda una condizione caratteristica perch\u00e9 un sistema algebrico di variet\u00e0 ammetta una unisecante, in cui si utilizzano strumenti algebrico-topologici all'epoca poco diffusi. Nell'opera \"Algebraic varieties\" del 1956, espose l'evoluzione della Geometria algebrica. Dal 1960 si occup\u00f2 di matematica applicata e in particolare di programmazione lineare, di ricerca operativa, della teoria dell'ottimizzazione e dell'utilizzo della matematica nella sociologia.\nCre\u00f2 presso l'Universit\u00e0 di Padova il \"Centro di matematica applicata\".\nFu socio dell'Accademia Galileiana di Scienze, Lettere ed Arti e dell'Istituto veneto di scienze, lettere ed arti."}
{"id": "22313", "revid": "287204", "url": "https://it.wikipedia.org/wiki?curid=22313", "title": "Silvio Ballarin", "text": "Biografia.\nLaureatosi nel 1924 in matematica comincia la carriera come docente di topografia e geodesia.\nNel periodo 1952-53, su incarico della Commissione Geodetica Italiana, si occup\u00f2 della realizzazione della \nCarta gravimetrica d'Italia organizzando a tal fine \nun apposito ufficio presso l'Istituto di geodesia e topografia di Pisa.\nFu socio dell'Accademia dei Lincei."}
{"id": "22316", "revid": "183694", "url": "https://it.wikipedia.org/wiki?curid=22316", "title": "Ugo Barbuti", "text": "Biografia.\nProfessore universitario in pi\u00f9 atenei, fece parte della scuola matematica pisana guidata nel suo rinnovamento da Alessandro Faedo, poi presidente del Consiglio Nazionale delle Ricerche.\nEbbe come riferimento, collaborandovi a lungo, il coetaneo Federico Cafiero, morto due anni dopo di lui, nel 1980.\nBarbuti inizi\u00f2 la carriera universitaria a Pisa, sua citt\u00e0 natale, la continu\u00f2 a Catania, Trieste e Modena. Termin\u00f2 il suo insegnamento alla facolt\u00e0 d'Ingegneria dell'Universit\u00e0 di Firenze. Si era specializzato in Calcolo numerico e Analisi matematica."}
{"id": "22317", "revid": "183694", "url": "https://it.wikipedia.org/wiki?curid=22317", "title": "Giuseppe Bardelli", "text": "Biografia.\nConsegu\u00ec la laurea in Ingegneria a Pavia nel 1859; dal 1871 al 1907 fu preside dell'Istituto tecnico \"C. Cattaneo\" di Milano. Ricopr\u00ec l'incarico di docente di Meccanica razionale al Politecnico di Milano.\nS'interess\u00f2 principalmente di statica, scrivendo una trentina di opere sulla materia.\nRicopr\u00ec alcune cariche all'interno degli Enti locali: fu, tra l'altro, sindaco di Sedriano e assessore del comune di Milano, citt\u00e0 quest'ultima che gli ha dedicato una via."}
{"id": "22327", "revid": "1543377", "url": "https://it.wikipedia.org/wiki?curid=22327", "title": "Pacifico Barilari", "text": "Biografia.\nInizi\u00f2 come responsabile dello stato Pontificio per il fiume Po.\nNel 1860 divenne ispettore del Genio civile a Torino, poi a Roma fu presidente del Consiglio Superiore dei Lavori Pubblici.\nNel 1873 divenne Socio dell'Accademia Nazionale dei Lincei.\nNel 1874 e 1875 sotto la sua supervisione venne effettuato il rilievo completo del bacino del fiume Po.\nUn incarico di prestigio internazionale lo ebbe nell'impero austro-ungarico nel 1879 presiedendo la Commissione Internazionale per la difesa idraulica di Seghedino attualmente in Ungheria."}
