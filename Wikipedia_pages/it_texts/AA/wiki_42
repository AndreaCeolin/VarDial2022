{"id": "16684", "revid": "1516566", "url": "https://it.wikipedia.org/wiki?curid=16684", "title": "Ceglie Messapica", "text": "Ceglie Messapica (\"C\u00e8gghie\" in dialetto locale, fino al 1864 chiamata \"Ceglie\", dal 1864 al 1988 chiamata \"Ceglie Messapico\") \u00e8 un comune italiano di abitanti della provincia di Brindisi in Puglia. La cittadina vanta il riconoscimento di\" citt\u00e0 d'arte e terra di gastronomia\".\nIl territorio si caratterizza per i trulli, le masserie, gli oliveti secolari e le grotte carsiche.\nGeografia fisica.\nTerritorio.\nIl territorio comunale si estende per nella parte meridionale dell'altopiano delle Murge tra la Valle d'Itria e il Salento, in una zona collinare al confine con la pianura salentina chiamata Soglia messapica. Il comune si trova a da Taranto e a circa da Brindisi; confina con Ostuni (distanza ), Martina Franca (), Villa Castelli (), Francavilla Fontana () e San Michele Salentino ().\nOrografia.\nIl territorio comunale pu\u00f2 essere suddiviso in due macro aree: una, dall'aspetto collinare, si estende sostanzialmente a nord-ovest dell'abitato, si presenta con dolci colline e terrazzamenti con muretti a secco e numerosissimi trulli; l'altra declina lentamente verso la piana salentina. Proprio per questi motivi Ceglie Messapica viene considerata uno degli ultimi lembi meridionali della Murgia. L'altitudine del territorio comunale varia tra i 148 metri s.l.m. della foggia \"Palagogna\" e i 385 metri m s.l.m. di Contrada \"Alfieri\".\nL'abitato invece \u00e8 posto a un'altezza di 298 metri s.l.m., si estende su due colli, uno dei quali interamente occupato dal centro storico e dalla zona ottocentesca.\nNel territorio sono numerose le forme carsiche (doline, grotte, inghiottitoi, lame): esse hanno un rilevante valore paesaggistico, ambientale, naturalistico ma anche storico-archeologico, in quanto spesso, le grotte in particolare, erano gi\u00e0 in epoca preistorica sede privilegiata per gli insediamenti umani. La presenza di diffusi fenomeni carsici \u00e8 strettamente connessa alle caratteristiche del substrato geologico di questo territorio: ovunque affiorano infatti strati di rocce calcareo-dolomitiche, spessi alcune migliaia di metri e molto fessurate. Le rocce calcaree sono a tratti ricoperte da strati, spesso di esiguo spessore, di \"terre rosse\", localizzate in particolare nelle aree morfologicamente pi\u00f9 depresse, quali le doline e i letti dei principali solchi erosivi.\nGrotte.\nNel territorio di Ceglie risultano essere censite 53 tra cavit\u00e0, grotte e fratture verticali chiamate dai contadini capivienti o vole. Elenco delle grotte di Ceglie Messapica: Grotta Recupero 1 e 2, Grotte di Montevicoli, Grotta di Zizze, Grotta-Cripta di San Michele, Grotta-Cripta della Madonna della Grotta, Grotta Abbondanza 1,2 e 3, Grotta Masseria Iazzo (wanda), Grotta del Frantoio, Grotta Donna Lucrezia, Grotta di Nisco, Grotta Masseria le Croci 1 e 2, Grotta San Pietro, Grotta dei Grilli, Grotta Abate Nicola, Grotta Olmo, Grotta di Fedele Grande (Grotta del Cavaddone), Pozzo Alfieri, Vora dell'Olmo, Grotta Sardella 1, 2 e 3, Grotta dei Messapi, Grotta Antelmi, Grotta della Cantina, Grotta delle Meraviglie, Grotta Madonna Piccola, Grotta Tagliente, Grotta Marangi, Vora di Castelluzzo, Grotta Abate Amato, Vora Facciasquata, Inghiottitoio Facciasquata, Grotta Ciarlete, Grotta del Frantoio Scolepie, Grotta Angeluzzi 1 e 2, Grotta Montagnulo, Grave Vuotolo Rosso, Grotta specchia Abate Amato, Voraginetta Insarti, Inghiottitoio Lecci, Grottina di San Pietro, Grotta Madonna della Grotta 2, Grotta Masseria Tamburo, Grotta Insarti, Grotta del Campo Sportivo, Grotta del Monte Vecchio, Grotta Masseria San Pietro.\nIdrografia.\nL'idrografia superficiale \u00e8 quasi completamente assente dal territorio; le uniche forme riconducibili sono alcuni invasi artificiali di piccole dimensioni scavati nella roccia per raccogliere le acque piovane e chiamati comunemente \u201cfogge\u201d. Si pensa che le fogge abbiano un'origine tardo medioevale, bizantina o addirittura risalente all'epoca messapica. Quelle presenti nel territorio sono denominate \"Foggia Marangi\", \"Foggia di Sant'Anna\", \"Foggia Vetere\", \"Foggia di Lamarina Nuova\", \"Foggia di Casamassima\" e \"Foggia Palagogna\". Nel sottosuolo, le acque di falda si rinvengono invece a pi\u00f9 di 500 metri sotto il piano di campagna, presentando, sotto il profilo fisico e chimico, caratteristiche tra le migliori di Puglia, quasi per nulla interessate da fenomeni di inquinamento antropico e non sfiorate dall'ingressione delle acque marine.\nBiohabitat.\nFlora.\nDa un punto di vista vegetazionale, il territorio di Ceglie Messapica \u00e8 assimilabile all'intero territorio della Murgia di sud\u2013est. Le aree boschive occupano il 4,5% della superficie comunale, altrettanta estensione hanno le aree interessate da macchia mediterranea o gariga. La vegetazione potenziale del territorio \u00e8 costituita prevalentemente da formazioni di latifoglie eliofile decidue con dominanza di querce, nel caso specifico di fragni. Oltre al fragno vanno ricordate anche la roverella, il cerro, il leccio ed, episodicamente, anche la sughera e altre specie come carpino orientale, acero campestre, orniello.\nLa situazione attuale della vegetazione naturale \u00e8 molto distante sia dal quadro emerso dall'analisi della vegetazione potenziale sia da quanto deducibile da numerose fonti storiche che descrivevano un paesaggio strutturato da vasti e intricati boschi.\nLa trasformazione dei caratteri originari del paesaggio \u00e8 legata in primo luogo alla pressione delle attivit\u00e0 antropiche: l'ampliamento della superficie destinata alle colture agrarie e il pascolo eccessivo.\nLa forma pi\u00f9 matura della vegetazione di questo territorio, \u00e8 rilevabile solo in poche e poco estese aree (Masseria S. Pietro, Masseria Marcuccio, Masseria Montedoro).\nLo strato arbustivo dei querceti \u00e8 caratterizzato dalla presenza delle piante tipiche della macchia mediterranea, quali il lentisco, la fillirea, il terebinto, il biancospino, il perastro, le rose selvatiche, i cisti, associati a numerose piante rampicanti e lianose (smilax, vitalba, lonicera, ecc.).\nLe aree interessate dalla macchia mediterranea si presentano caratterizzate da un fitto e intricato strato arbustivo, in cui le singole piante perdono la loro individualit\u00e0 per fondersi l'una con l'altra. Sono presenti piante termofile a carattere sempreverde. In alcuni casi l'ambiente si presenta pi\u00f9 simile alla pseudo-macchia (macchia con presenza sparsa di querce allo stato arboreo).\nSono presenti aree interessate dal fenomeno della gariga, per esempio le aree marginali dei boschi, le aree percorse dal fuoco o quelle degradate dal pascolo eccessivo. Nel territorio di Ceglie le garighe sono in genere dominate dalla presenza del cisto di Montpellier e del timo.\nSono inoltre presenti:\nLe aree boschive o interessate dalla presenza di macchia mediterranea aventi maggiore estensione sono le seguenti: bosco di San Pietro (120 ettari circa; bosco e macchia di Montedoro (110 ettari); bosco e macchia di Facciasquata (100 ettari); bosco e macchia di Alfieri (41 ettari); bosco e macchia di Recupero; bosco e macchia di Tarturiello; macchia di Giuseppe Nisi; bosco di Montecchie; pineta Ulmo; bosco di Sacramento; bosco di Casina Vitale; bosco d'Insarti; macchia di Selvaggi; macchia di Sumerano; macchia di Epicocco; macchia di Donno Santo.\nNel territorio di Ceglie sono presenti tre alberi monumentali censiti dal corpo forestale dello Stato:\nFauna.\nPer quanto riguarda la fauna, nel territorio di Ceglie Messapica si registra la presenza di una comunit\u00e0 faunistica non particolarmente numerosa, ma comunque di rilevante valore per il mantenimento degli equilibri ecologici del territorio. La limitata presenza di grandi mammiferi \u00e8 strettamente connessa alla limitata estensione delle aree con vegetazione naturale e alla discontinuit\u00e0 di tali aree sul territorio.\nClima.\nCeglie gode di un tipico clima mediterraneo, mite e confortevole nei periodi primaverile e autunnale, estati caldo umide e inverni non eccessivamente freddi.\nLe temperature medie mensili risentono dell'influenza degli eventi atmosferici del mediterraneo nord orientale e oscillano dai nei mesi freddi, ai nei mesi estivi. Rari i casi di forti escursioni termiche, i mesi con maggiore scarto termico fra massime e minime risultano essere i mesi estivi con una differenza tra massime e minime di circa . Il vento influenza il clima della zona attraverso correnti fredde di origine balcanica (che in inverno rendono l'aria gelida), oppure calde di origine africana (che rendono l'estate afosa). Il territorio di Ceglie risulta avere una ventosit\u00e0 media annua, secondo l'atlante eolico italiano, tra i 5 e .\nNon \u00e8 infrequente che, durante le notti invernali, il termometro scenda sotto zero, anche di diversi gradi (, ) con conseguente formazione di estese gelate, o che si registrino nevicate con importanti accumuli nevosi, soprattutto quando l'Adriatico meridionale \u00e8 colpito da ondate di aria fredda di origine artico-continentale (come, ad esempio, nel 1987, 1993, 2001, 2006, 2009 e nel 2014). L'anno pi\u00f9 nevoso risulta essere stato il 1956, . D'estate, invece, occasionalmente si verificano intense e lunghe ondate di calore, che rendono il clima torrido e portano le temperature su valori talvolta superiori ai .\nLe precipitazioni annuali si attestano sull'ordine dei di pioggia, distribuiti prevalentemente nel periodo da ottobre a marzo. La primavera e l'estate sono caratterizzate da periodi di siccit\u00e0.\nA Ceglie Messapica, precisamente preso la masseria Nisi, dal 2008 \u00e8 attiva una stazione meteo amatoriale facente parte della rete di stazioni meteorologiche dell'associazione Meteo Valle D'Itria.\nStoria.\nSecondo la tradizione, la fondazione di Ceglie sarebbe legata all'arrivo in Italia del mitico popolo dei Messapi, al quale \u00e8 attribuita la costruzione di manufatti megalitici noti con il nome di specchie.\n\"Era nota ai Greci con il nome di Kail\u00eca\". Il nucleo urbano, esteso ai piedi di un colle (nella zona dove attualmente sorge la stazione ferroviaria delle Ferrovie Sud-Est), era difeso da fortificazioni i cui scarsi resti sono noti con il nome locale di \"Paretone\". Presso la citt\u00e0 sarebbero sorti santuari extraurbani dedicati alle divinit\u00e0 greche Apollo (in corrispondenza dell'odierna chiesa di San Rocco), Venere (sulla collina di Montevicoli) e sotto la Basilica di Sant'Anna nel corso dei lavori di sondaggio i frammenti di ceramica votiva e resti del tempio della Dea Latona madre di Apollo e Diana (Archivio 1987).\nLa citt\u00e0 fu punto di avvistamento del popolo dei Messapi con i centri di Oria e Brindisi a lungo in lotta contro la spartana Taranto che aspirava a uno sbocco sul mar Adriatico. In epoca romana la citt\u00e0 era ormai decaduta.\nLe dinamiche insediative di Ceglie medievale sono state ampiamente analizzate in un convegno di studi del 2009. In et\u00e0 normanna Ceglie \u00e8 nota come feudo, \"Castellum Caeje\", sotto l'autorit\u00e0 del Castellano Paganus che delinea i suoi confini con la potente citt\u00e0 di Ostuni. In et\u00e0 Sveva il borgo \u00e8 noto come \"Celie de Galdo\" (Ceglie della Foresta) ed era tenuto a contribuire, insieme al casale di Santa Maria dei Grani, alla manutenzione del castello di Oria. Il suo feudatario pi\u00f9 importante fu Glicerio de Persona (Glicerio de Matino) gi\u00e0 feudatario di Matino e del Casale di Tuglie, signore delle Terre di Ceglie del Gualdo, di Mottola, di Soleto e del Casale di San Pietro in Galatina. Glicerio parteggi\u00f2 per Manfredi di Sicilia contro gli angioini. Caduto anche Corrado IV di Svevia figlio di Federico II di Svevia, Glicerio fu il capo dei difensori nell'assedio di Gallipoli che rappresent\u00f2 l'ultimo tentativo di resistenza degli svevi contro gli angioini. Alla caduta di Gallipoli Glicerio fu catturato, condotto in carcere nel castello di Brindisi (insieme con i figli Gervasio, Giovanni e Perello) e condannato per fellonia, sub\u00ec il patibolo.. I possedimenti cegliesi furono confiscati e ceduti ad Anselino de Toucy.\nDotato di un piccolo castello, il feudo fu successivamente in possesso delle famiglie Orimi, Scisci\u00f2, Brancaccio, Dentice e Pignatelli, e degli arcivescovi di Brindisi.\nNel territorio circostante erano gi\u00e0 stati fondati gli importanti monasteri dell'abbazia di Sant'Anna, alla periferia dell'odierno abitato e della Madonna della Grotta, di cui resta la chiesa, sulla via vicinale per Francavilla Fontana. Nel 1521 venne costruita al posto della chiesa matrice la collegiata, ingrandita e arricchita di decorazioni barocche nel 1786.\nIl 24 ottobre 1584 il feudo venne ceduto in permuta da Cornelio Pignatelli a Ferdinando Sanseverino, conte di Saponara e barone di Viggianello. I Sanseverino ampliarono il castello e promossero la fondazione del convento dei Cappuccini, oggi scomparso, e di quello dei Domenicani, sede del comune fino al 2005.\nAi Sanseverino subentrarono quindi i Lubrano e i Sisto y Britto: in seguito all'estinzione di questa casata con il duca Raffaele, nel 1862, il castello e le residue propriet\u00e0 dell'ex feudo vennero ereditate dalla famiglia Verusio.\nDurante il Risorgimento ebbe sede a Ceglie una vendita carbonara, da parte di Domenico Termetrio di Cisternino, e una sezione della Giovine Italia, da parte di Pietro Elia, amico personale di Giuseppe Mazzini. Dopo l'annessione al Regno d'Italia visse un periodo di fioritura e agli inizi del XX secolo vide una crescita demografica, nonostante la presenza del fenomeno dell'emigrazione.\nUn importante segno alla storia cittadina di fine Ottocento l'apportarono due sindaci, Giuseppe e Francesco Elia (padre e figlio), che ottennero tra l'altro entrambi l'onorificenza di Commendatore dell'Ordine della Corona d'Italia; da loro fu avviato e poi seguito nel ruolo di membri del consiglio provinciale di Terra d'Otranto (Francesco fu anche vicepresidente del consiglio della provincia di Terra d'Otranto) il lungo processo durato quasi cinquantanni che port\u00f2 alla costruzione tronco ferroviario Francavilla Fontana- Ceglie - Cisternino - Martina Franca - Locorotondo.\nLa costruzione delle ferrovia fu praticamente realizzata per\u00f2 solo negli anni '20 del Novecento, infatti l'inaugurazione della stazione avvenne il 14 agosto 1924. Qualche anno prima il territorio cegliese fu interessato dalla realizzazione di un'altra importante opera pubblica, la costruzione del \"canale principale\" dell'Acquedotto Pugliese.\nNel corso della seconda met\u00e0 del 900 la cittadina si \u00e8 modificata da un punto di vista sociale, si \u00e8 persa infatti la vocazione prettamente agricola ed artigiana (principalmente nel settore tessile) della popolazione, gli abitanti di Ceglie infatti, come quelli della provincia sono stati assorbiti dalle grandi industrie nate a Brindisi e Taranto. Gli anni '60 sono stati, come nel resto del paese gli anni del boom edilizio, si \u00e8 infatti assistito anche a Ceglie a uno sviluppo del tessuto urbano, gli anni in cui il \"vecchio\" lasciava il posto al \"nuovo\" (veniva abbattuto il convento dei Cappuccini con annessa Chiesa per far posto all'Ospedale Civile).\nRilevanti negli anni '80 furono le lotte bracciantili e sindacali contro il caporalato, che videro in prima linea tra gli altri la gi\u00e0 Ministro dell'Agricoltura Teresa Bellanova, e sviluppatesi anche in seguito a tragici eventi che videro coinvolte in incidenti stradali anche vittime cegliesi.\nGli anni '90 sono stati segnati dalla crisi definitiva del settore tessile, con la chiusura di vari stabilimenti.\nSimboli.\nDescrizione araldica dello stemma:\nMonumenti e luoghi d'interesse.\nSiti archeologici.\nCeglie era una delle citt\u00e0 della Dodecapoli messapica, il cui centro principale \u00e8 costituito da Oria. Tra il 343 a.C. ed il 338 a.C. le citt\u00e0 messapiche opposero strenua resistenza all'influenza di Taranto, la citt\u00e0 fondata da coloni spartani che ambiva a conquistare tutta la Magna Grecia e a consolidare il proprio ruolo egemone sul mare Ionio sull'Adriatico meridionale. Taranto si impose definitivamente su tutta l'area pugliese dopo il 303 a.C. con un trattato che vietava alle navi romane di spingersi pi\u00f9 a oriente del Promontorio Lacinio.\nDella civilt\u00e0 messapica rimangono numerosi resti archeologici: il sistema difensivo (specchie, fortini messapici, mura e muraglioni chiamati paretoni), necropoli oltre a iscrizioni, monete, vasi, trozzelle messapiche e reperti vari di natura ceramica o metallica.\nCeglie per la sua posizione naturale in cima a un colle e per il suo territorio collinare da cui era ben visibile Taranto, per i ritrovamenti archeologici (mura, specchie) pu\u00f2 essere considerata come una roccaforte della Messapia.\nIl sistema difensivo era costituito da ben quattro cinte murarie (paretoni) delle quali la pi\u00f9 esterna costituiva il collegamento tra le specchie (elevate fortificazioni, in blocchi megalitici, alte anche oltre 20 metri e diametro fino a 60 metri), la cinta di mura pi\u00f9 interna aveva un perimetro di e racchiudeva una popolazione non inferiore ai abitanti. Proprio all'interno di tale cinta sono state individuate la maggior parte dei resti della citt\u00e0, i templi e le necropoli da dove provengono le iscrizioni, le monete, i vasi messapici tipo Gnatia e reperti vari, che costituivano i corredi funerari, conservati in piccolissima parte nel locale museo archeologico a Ceglie e nei musei di Taranto, Brindisi, Lecce ed Egnazia ma, in massima parte dispersi in collezioni private e pubbliche (ad esempio un vaso rinvenuto nel 1820 raffigurante la lotta tra Diomede e i Messapi si trova presso il museo di Berlino).\nPer quanto riguarda le mura e muraglioni chiamati paretoni, in passato si \u00e8 teorizzata anche una loro origine bizantina riferibile a un limes, ma \u00e8 oggi accertato che si tratta di sistemi di demarcazione territoriale riferibili all'et\u00e0 medievale.\nGli ultimi ritrovamenti archeologici risalgono al settembre 2006, durante alcuni lavori di ristrutturazione presso via Toniolo, quando fu ritrovata una tomba familiare risalente alla seconda met\u00e0 del IV secolo a.C., contenente 5 scheletri e un corredo funerario di numerosi manufatti, fra i quali cinture in bronzo e forme ceramiche ornamentali e legate alle funzioni nutrizionali, al 2008 durante i lavori di ristrutturazione del castello di propriet\u00e0 comunale nell'atrio interno e al 2014 quando in via sant'Aurelia sono emerse le fondamenta di un tratto della cinta muraria interna di epoca messapica.\nSpecchie.\nNell'agro del comune di Ceglie Messapica sono presenti 18 specchie che circondano l'abitato descrivendo una forma ellittica: Monte Pelusello, Talene, Facciasquata, Castelluzzo, S. Lucia, Tarantina II, Oliva, Puledri, Capece, La Selva, Cervarolo, Madonna della Grotta, Pezze di Ferro, Montefocaro, Virgilio, San Paolo, Sativa, Foggia Vetere e Specchia Tarantina. \u00c8 da ritenere che le specchie, o almeno alcune, abbiano avuto anche una funzione sepolcrale. Ad esempio la specchia di Castelluzzo presenta una struttura architettonica a carattere difensivo ma all'interno sono state ritrovate celle funerarie e frammenti di terrecotte.\nSiti e segnalazioni archeologiche.\nOltre alle specchie sopracitate nel territorio comunale sono segnalati i seguenti siti archeologici: insediamento Preistorico Masseria San Pietro, abitato medioevale e necropoli romana Campo d'Orlando, abitato e necropoli Masseria Genovese, abitato e necropoli Conca di Scrina, grotte Masseria Le Croci, cripta Masseria Sant'Angelo, Paretone (antica cinta muraria della citt\u00e0 di et\u00e0 messapica sottoposta a vincolo).\nArchitetture militari.\nCastello Ducale.\nIl castello si erge su uno dei due colli su cui \u00e8 posta Ceglie. Alla struttura si accede attraverso un ampio portale con arco a tutto sesto e un ingresso con volta d'ogiva che immette nell'atrio di forma irregolare circondato dalle varie ali del castello.\nIl nucleo originario \u00e8 costituito dalla Torre Normanna che costituisce la parte originaria del castello, risalente pressappoco al 1100. A fianco alla Torre Normanna fu costruita nel XV secolo torre di forma quadrata che \u00e8 il simbolo tradizionale della citt\u00e0, \u00e8 alta .\nNell'atrio, a ridosso della torre normanna \u00e8 situato un pozzo sormontato da colonne. Sempre nell'atrio sono presenti gli stemmi delle famiglie nobili che si sono avvicendate alla guida del feudo.\nDi fronte all'ingresso sono posti una scalinata e un portale cinquecentesco che conducono a una delle parti residenziali (ala destra) che ospita la \"Sala del Consiglio\". Il perimetro esterno inoltre comprende tre torrioni angioini di forma circolare.\nDal maggio 2016 nella parte di propriet\u00e0 comunale sono state trasferite la biblioteca \"Pietro Gatti\" e la pinacoteca \"Emilio Notte\".\nPorte.\nErano tre le porte di accesso alla citt\u00e0 d'et\u00e0 medioevale, l'attuale centro storico. Gli ingressi erano tutti sorvegliati.\nPer permettere l'ingresso nel centro storico in et\u00e0 successive sono stati realizzati altri punti di accesso che pertanto non possono essere considerati delle strutture di tipo militare. Uno \u00e8 l'arco posto nei pressi del municipio (via Enrico De Nicola), posto al di sotto del palazzo Antelmy, che pur avendo caratteristiche simili alle altre porte fu creato solo come punto di sfogo. Al di sotto di questo arco \u00e8 posto anche un affresco raffigurante la Madonna del Pozzo.\nMura.\nDell'impianto murario di et\u00e0 medioevale oltre le due porte sopracitate resta ben poco, su di esso infatti \u00e8 stata edificata la parte pi\u00f9 esterna di quello che oggi viene considerato il centro storico racchiuso tra piazza Plebiscito, via Dante Alighieri, via Porta di Giuso, via Pendinello, via Muri e il castello.\nDel sistema difensivo di et\u00e0 messapica restano maggiori tracce, sono visibili infatti i resti di tre distinte cinte murarie. La prima \u00e8 posta a ridosso dell'attuale centro abitato, risale al V secolo a.C., ha un'altezza che varia da tra i e i , \u00e8 composta in parte da blocchi di grosso taglio, alcuni dei quali lavorati, altri grezzi, mantenuti a secco.\nLe altre 2 cinte si trovano in direzione Francavilla a circa dall'abitato. La loro costruzione \u00e8 successiva alla prima cinta, \u00e8 da collocarsi alla fine del IV secolo a.C. quando la citt\u00e0 ebbe bisogno di rafforzare il proprio sistema difensivo al fine di difendersi dagli attacchi tarantini. La cinta pi\u00f9 esterna fungeva anche da collegamento fra le specchie, anch'esse parti del sistema difensivo, presenti in quella zona.\nArchitetture civili.\nTeatro.\nAlla fine dell'Ottocento l'intera citt\u00e0 fu interessata da un processo espansivo con la costruzione di importanti edifici che per l'epoca rappresentarono un salto di qualit\u00e0 nella crescita economica e produttiva della citt\u00e0 e della sua popolazione.\nIl teatro fu progettato dall'ingegnere Antonio Guariglia di Lecce. Il sindaco, Giuseppe Elia, ne avvi\u00f2 i lavori nel 1873 ma l'opera venne terminata molti anni dopo e venne inaugurato il 30 aprile del 1878. I lavori vennero eseguiti da maestranze locali.\nLa facciata, il solo elemento originario che si conserva del Teatro Comunale, chiamato Politeama Giacosa, \u00e8 in sobrio stile neoclassico e pochi elementi decorativi barocchi, con un solo ingresso ad arco a tutto sesto.\nIl manufatto architettonico ha svolto la sua funzione di teatro sino agli inizi dei XX secolo per poi diventare, nel corso del tempo, prima cinematografo, poi stalla durante la seconda guerra mondiale, quindi sala matrimoni, infine deposito della nettezza urbana. Dopo una lunga fase di restauro incominciata sul finire del XX secolo la struttura ha ricominciato a svolgere il suo ruolo originario di teatro pubblico.\nTorre Civica dell'Orologio.\nLa torre civica dell'orologio, comunemente nota come Torre dell'Orologio, si trova in piazza Plebiscito. Fu costruita nel 1890 su progetto dell'ingegnere Paolo Chirulli. La torre di forma quadrangolare si sviluppa su tre livelli per un'altezza di circa 12 m. Le facciate di aspetto neoclassico sono arricchite da decorazioni che alternano forme geometriche e motivi floreali. Al primo livello nella facciata principale \u00e8 presente la porta d'accesso alla rampa di scale interna, mentre sulle altre facciate sono presenti delle false porte, ogni porta \u00e8 sormonta da un rosone circolare. Al secondo livello \u00e8 presente un balcone che circonda la torre, su ogni facciata \u00e8 realizzata un porta. Nella parte superiore sono posti i 4 quadranti degli orologi. La torre \u00e8 sormontata da 2 campane azionate dal meccanismo del orologio che segnano lo scoccare dei quarti e delle ore e da una banderuola dei venti.\nPalazzi.\nPalazzo risalente al Settecento, il prospetto \u00e8 stato rinnovato, in stile neoclassico, nel 1870, con conci in pietra gentile locale. Possiede due ampi portali sovrastati dagli stemmi araldici degli Allegretti e dei Cenci. Il palazzo posto nella cerchia esterna del centro storico affaccia sulla piazza Vecchia (fulcro un tempo della vita del centro storico) e su via porta di Giuso. Il palazzo \u00e8 suddiviso in due ali entrambe propriet\u00e0 privata.\nPalazzo Chionna \u00e8 posto nella cerchia esterna del centro storico di Ceglie, si affaccia sulle vie Vitali e Muri. Nato originariamente come casa religiosa abitata dai Paolotti o frati Minimi divenne in seguito la residenza gentilizia della famiglia Chionna. Di notevole pregio \u00e8 il portale arcuato, impreziosito da 2 capitelli compositi, sormontato dallo stemma gentilizio e dalla statua litica di san Francesco di Paola.\nIl palazzo \u00e8 posto a ridosso del castello ducale in via forno del Duca. L'edificio \u00e8 costituito da una parte settecentesca che include il portale a motivi floreali con stemma gentilizio, e una parte ottocentesca costruita in pietra di Ostuni.\nUbicato nell'omonima via, palazzo Greco \u00e8 un palazzo posto alle spalle della Collegiata. Presenta un ampio portale d'ingresso su cui oltre a essere riportato lo stemma gentilizio della famiglia \u00e8 riportata anche la data del primo restauro (1750) a cui corrispose un ampliamento della struttura e un rifacimento della facciata seguendo modelli vagamente neoclassici. All'interno del palazzo \u00e8 presente anche una piccola cappella privata. Vi \u00e8 un secondo portale d'ingresso A.D. 1887 con stemma gentilizio della famiglia in via Maddalena 10, in continuit\u00e0 alla Collegiata, di propriet\u00e0 privata.\nPalazzo Nannavecchia situato in via Maddalena, lateralmente alla Collegiata \u00e8 un palazzo gentilizio seicentesco. \u00c8 uno dei palazzi pi\u00f9 grandi del centro storico; artisticamente costituisce un \"unicum\" nell'architettura salentina del periodo in particolare per il teatro privato posto nel piano superiore dell'edificio. La facciata principale del palazzo \u00e8 arricchita da una loggia, il cui arco \u00e8 sorretto da due colonne appena rastremate in alto, dallo stemma della famiglia e da due maschere apotropaiche. Il portale d'ingresso e una finestra sono sormontati da epigrafi. Il palazzo attualmente \u00e8 disabitato e versa in stato di abbandono.\nPalazzo Vitale \u00e8 posto nella cerchia esterna del centro storico di Ceglie, si affaccia sulle vie Vitali e Muri e su largo Ognissanti. Costruito nel 1801 dall'architetto Salvatore Trinchera. Il pianterreno rimanda ai moduli del convesso bugnato fiorentino. Le bugne, in pietra forte hanno assunto con il tempo un colore ambra; la facciata risulta incompleta.\nMasserie.\nLe masserie erano delle grandi aziende agricole abitate, a volte, anche dai proprietari terrieri. La grande costruzione rurale comprendeva gli alloggi dei contadini, anche solo stagionali, le stalle, i depositi per foraggi e i raccolti.\nLe masserie dell'agro cegliese presentano fra loro caratteristiche simili. Si sviluppano principalmente intorno a delle corti su cui affacciano l'edificio principale sviluppato su due livelli, numerosi trulli usati come magazzini o stalle e in alcuni casi chiese o cappelle rurali (Masseria Madonna della Grotta, Masseria Epifani, Masseria Galante, Masseria la Selva e altre). Alcune masserie presentano anche delle fortificazioni.\nAnche dal punto di vista agrario sono presenti delle similitudini, infatti spesso nei pressi masserie sono individuabili vaste aree di terreno utilizzate come pascolo o seminativo chiamate comunemente \"pezze\", boschi e aree di macchia mediterranea, pi\u00f9 o meno vasti a seconda dei casi, e oliveti di grandi dimensioni.\nAlcune masserie a partire dalla fine degli anni '90 sono state riconvertite, in seguito a opere di restauro, in strutture ricettive quali agriturismi, bed and breakfast e ristoranti.\nElenco delle masserie presenti nel territorio comunale.\nArchitetture religiose.\nCollegiata di Maria Vergine Assunta.\nChiesa consacrata al culto della Vergine Assunta. La chiesa sorge sulla vecchia acropoli, le origini risalgono al 1521 mentre l'attuale edificio risale al 1786. Infatti tra il 1781 e il 1786 l'edificio sacro fu ampliato e ristrutto. Il complesso risulta avere una pianta a croce greca ed \u00e8 affiancato dalla torre campanaria, la facciata \u00e8 in stile proto-neoclassico, la cupola \u00e8 maiolicata. L'interno appare maestoso, \u00e8 decorato da numerosi affreschi opera di Domenico Carella ed \u00e8 ricco di altari in marmi policromi di cui uno dedicato al santo patrono della citt\u00e0 (sant'Antonio da Padova).\nTra le opere visibili nella chiesa si ricorda: il \"Crocifisso\" ligneo del XVI secolo collocato nell'abside sinistro; la \"statua di Sant'Antonio da Padova\" del XVIII secolo; la pala posta sull'altare raffigurante \"l'Immacolata Concezione\", la scultura in pietra policroma raffigurante \"Cristo uscente dal sepolcro\", opera del XVI secolo attribuita a Raimondo da Francavilla e conservata nella sagrestia.\nTra gli affreschi spicca quello raffigurante cena biblica con veduta prospettica della Ceglie di fine Settecento.\nChiesa di San Rocco.\nIl Santuario di San Rocco fu costruito sul punto pi\u00f9 alto di una collina dove sorgeva una Cappella edificata intorno al XVI secolo dedicata al Santo di Montpellier. Su quel colle, si dice che in tempi remoti fosse ubicato un tempio pagano che cambi\u00f2 nome quando la popolazione, afflitta da pestilenze, cominci\u00f2 a rivolgersi al Santo protettore degli appestati. Le prime notizie riguardanti la storia dell'edificio risalgono al 1595, quando fu compiuta una visita apostolica nella diocesi di Oria da parte di S.E. Mons. Camillo Borghesi,vescovo di Castro. Dalla relazione di questa visita si capisce che vi \u00e8 la prima costruzione di una chiesa dedicata a San Rocco fuori dalle mura a Ceglie.\nLa struttura attuale del Tempio fu realizzata su progetto dell'ing. Antonio Guariglia di Lecce anche se fu attuato con notevoli variazioni. Non fu eseguito il pronao tetrastilo toscano. All'interno lo stile ionico fu sostituito dal composito. Al posto dell'attuale elegantissima cupola nel progetto si vede una semplice volta, allo stesso livello di quella della navata centrale.\nLa facciata appare solenne soprattutto grazie alle ardite soluzioni architettoniche, ancora oggi, desta entusiasmo e ammirazione.\nIl Santuario fu costruito con la fattiva collaborazione dell'intera popolazione di Ceglie, principalmente dagli abitanti del rione (all'epoca contrada) \u201cmammacara\u201d. La chiesa \u00e8 composta da tre navate, una centrale e due laterali e da una quarta trasversale che d\u00e0 a tutto il Tempio una forma di croce. La facciata anteriore \u00e8 dello stesso stile del Duomo di Taranto. A destra e a sinistra, della facciata, furono ricavate quattro nicchie in cui dovevano essere collocate altrettante statue con al centro e in alto quella di San Rocco. All'interno del Tempio, oltre alla statua lignea del Santo, datata XVIII secolo \u00e8 custodita anche quella litica, datata XVI secolo, proveniente dalla vecchia Cappella, abbattuta per fare posto al nuovo edificio.\nIl campanile a quattro fornici, con altrettante campane di varie dimensioni e suoni \u00e8 posto proprio sulla perpendicolare della originale sagrestia.\nLa chiesa di San Rocco, fu eletta a Parrocchia, nel marzo del 1855, da S.E. Mons. Luigi Margarita, vescovo della diocesi di Oria, a seguito dell'assenso concesso da Ferdinando II di Borbone, Re delle due Sicilie.\nChiesa di San Gioacchino.\nChiesa dedicata al culto di San Gioacchino, fa parte dei beni della Parrocchia Maria Santissima Assunta di Ceglie. Fu eretta, a partire dal 1869, su suolo donato da alcuni cittadini, con il fattivo contributo del popolo di Ceglie. Il progetto e la costruzione furono affidati ai fratelli Cavallo (maestri muratori del posto).\nL'edificio ha una pianta ottagonale lungo il cui perimetro si elevano le murature portanti atte a sostenere il tamburo e la volta emisferica, la cupola secondo il progetto originario doveva essere rivestita con maioliche colorate.\nL'intera struttura richiama nella sua forma il Pantheon di Roma.\nNell'interno spiccano: il pavimento costituito da quadrati di graniglia di cemento, gli affreschi del pittore Abruzzese datati 1876, due dipinti raffiguranti S. Francesco di Paola e la \u201cdeposizione\u201d, del pittore martinese Giuseppe di Giuseppe, le di San Lorenzo, S. Gioacchino con Bambina opera dello scultore Giuseppe Maffia datata 1868, di S. Anna, Cristo risorto e la statua dell'Addolorata che veniva portata in processione la sera del gioved\u00ec santo, per tutta la notte.\nDopo accurati restauri, recentemente \u00e8 stata riconsegnata al culto.\nLa chiesa tra il 2015 e il 2018 ha ospitato temporaneamente la parrocchia Maria Immacolata della Divina Provvidenza di Ceglie.\nChiesa di San Domenico.\nLa chiesa \u00e8 annessa a un ex convento monacale dell'ordine domenicano che ha ospitato per anni (fino al 2004) la sede del palazzo di citt\u00e0. Il complesso fu edificato tra il 1534 e il 1570, una delle sue ali ha ospitato anche un sanatorio.\nL'attuale chiesa, costruita tra il 1688 e il 1700, \u00e8 in stile barocchetto leccese, l'edificio \u00e8 a una sola navata a cui si affiancano 6 ambienti collaterali, di cui 5 cappelle e un ambiente che conduce all'ingresso laterale.\nAll'interno della navata, sulla porta centrale, \u00e8 posta l'Ultima Cena opera del Casale datata 1776.\nBarocco \u00e8 l'altare maggiore in marmo, con il portello del ciborio donato da Pietro Allegretti Cavallo nel 1866; sulla cantoria, collocata sopra l'altare maggiore, lo splendido organo positivo che necessita di un urgente restauro.\nNell'abside, dietro l'altare maggiore, il coro ligneo del XVII secolo. Al centro della chiesa, due pulpiti in legno: a sinistra \u00e8 posto quello pi\u00f9 antico, di et\u00e0 medievale, opera di grande pregio artistico; a destra, in posizione elevata, il pulpito del XVII secolo (anno 1717), impreziosito dagli intagli delle colonnine tortili e dei pannelli decorativi.\nLe 5 cappelle laterali dai caratteristici altari barocchi in pietra sormontati da pale e medaglioni ed accomunate dalla presenza di colonne tortili o bombate, stemmi dell'Ordine dei Domenicani, statue litiche di santi domenicani, puttini, fregi e decorazioni dorate, sono separate, attraverso balaustre in pietra e cancelletti, e rialzate rispetto alla navata centrale.\nNel lato destro troviamo 3 cappelle, la prima entrando, era la cappella dedicata a San Vincenzo Ferreri, infatti ospitava sull'altare una grande tela del santo, purtroppo andata irrimediabilmente persa a causa delle infiltrazioni d'acqua a cui ancora oggi la cappella \u00e8 soggetta; la tela fu poi sostituita da una croce processionale della Congrega dell'Immacolata. A seguire la cappella centrale con l'altare dedicato a San Domenico, anche in questo caso \u00e8 presente una grande tela. Per ultima troviamo la cappella con l'altare della \"Presentazione al tempio di Ges\u00f9\". In una nicchia della cappella \u00e8 collocata la statua lignea di S. Domenico di Guzman, Padre Fondatore dell'Ordine. Un'altra statua (un semi busto), sempre di San Domenico, \u00e8 presente sul portale laterale della chiesa in via Elia.\nLe cappelle sul lato sinistro sono invece due, al posto della centrale infatti \u00e8 stato ricavato un ambiente che conduce all'ingresso laterale in cui sono collocati degli armadi contenenti l'Addolorata e la Madonna della Vittoria o del Rosario, con abito riccamente decorato.\nLa prima cappella ha l'altare dedicato a San Tommaso d'Aquino raffigurato su una tela, mentre in una nicchia \u00e8 collocata la statua lignea di San Vincenzo Ferreri, sicuramente non nella sua collocazione originale, il simulacro infatti presenta le ali smontate per l'esiguit\u00e0 dello spazio. Passata lo spazio centrale si trova la cappella dedicata \"Madonna del Rosario\", a circondare la grande tela centrale dell'altare troviamo 15 ovali raffiguranti la vita di Ges\u00f9.\nNella sagrestia a sinistra, piccolo ambiente posto nelle adiacenze della chiesa per le monache di clausura che per breve periodo hanno abitato il convento, \u00e8 collocato il sacello della duchessa Isabella Noirot del Belgio, consorte del duca di Ceglie Diego Lubrano, deceduta giovanissima nel 1641. Anche nel lato destro, alle spalle dell'altare, si trova un ambiente affrescato nel 1719, sicuramente utilizzato in passato per raggiungere il chiostro e da cui oggi \u00e8 possibile raggiungere la scala in pietra che conduce alla cantoria e da cui si azionavano le campane del doppio campanile a vela.\nNella chiesa sono state conservate tra il novembre 1968 e il settembre 2016 le settecentesche statue dei Misteri, portate in processione il venerd\u00ec Santo.\nAbbazia di Sant'Anna.\nCostruita sui resti di un tempio pagano \u2013 come recenti indagini hanno accertato in modo credibile \u2013 dedicato presumibilmente alla dea Latona, l'abbazia \u00e8 datare nel IX secolo d.C., le prime notizie documentate risalgono al 1182 e sono contenute nel Codice Diplomatico Brindisino. La facciata dell'abbazia, semplice e lineare, \u00e8 caratterizzata dai campanili a vela a un fornice, simili a quelli della chiesa dell'Annunziata e della chiesa della Madonna della Grotta. Nella parte posteriore, sotto la calce si riconosce un protiro trecentesco di stile gotico. L'interno, a una sola navata, spicca per la vivace policromia delle pareti: sopra l'ingresso \u00e8 visibile il grande affresco trecentesco raffigurante la Morte della Santa. Di notevole pregio una tela di autore ignoto raffigurante la Sacra Famiglia, e il dipinto a olio ottocentesco attribuito a Vito Nicola Galeone, raffigurante la Madonna col Bambino e santi Cosimo, Damiano e Antonio da Padova. L'altare, tipicamente barocco nelle forme, conserva la statua lignea della Santa del XVIII secolo; sulla sommit\u00e0 \u00e8 collocato il dipinto della Presentazione di Maria al Tempio.\nSociet\u00e0.\nEvoluzione demografica.\nNella tabella si nota l'evoluzione del numero della popolazione residente a Ceglie dal 2005 al 2015.\nEtnie e minoranze straniere.\nAl 31 dicembre 2014 nel territorio comunale si registra la presenza di 461 stranieri regolari (182 maschi e 279 femmine), pari circa allo 2,3% della popolazione cegliese. Per quanto riguarda la suddivisione per paese d'origine degli stranieri, i dati sono sempre riferiti al 31 dicembre 2014, si evince che sono presenti (si riportano paese d'origine e numero individui per le nazionalit\u00e0 pi\u00f9 consistenti):\nDialetto.\nIl dialetto parlato a Ceglie Messapica \u00e8 \u00abun idioma irto e arcaico, chiuso in un'enclave, o meglio al discrimine tra diverse aree linguistiche [...] sicch\u00e9 ha goduto nel tempo di una propria insularit\u00e0 che l'ha preservato da contaminazioni massificanti e imbastardimenti consumistici\u00bb. I vocaboli usati sono nella maggioranza tarantini, ma la sua cadenza rimanda molto spesso ai dialetti pugliesi della fascia centrale. Nonostante una quasi coincidenza col vocabolario tarantino, si trovano anche vocaboli condivisi con tale fascia: ne sono un esempio i pronomi dimostrativi, cusse (questo) e cudde (quello), a differenza del tarantino che li indica con quiste (questo) e quidde (quello).\nI dialetti dei piccoli centri limitrofi di San Michele Salentino e Villa Castelli derivano direttamente dal cegliese, per cui ne conservano moltissime assonanze e similitudini (le due cittadine furono infatti fondate da contadini e coloni cegliesi ivi trapiantatisi secoli or sono) soprattutto quello castellano.\nReligione.\nLa religione pi\u00f9 diffusa sul territorio \u00e8 il Cristianesimo nella confessione cattolica. Risalgono all'\u00e8t\u00e0 medioevale le prime tracce storiche di tipo religioso rinvenute nel territorio comunale e manifestano la presenza di comunit\u00e0 legate sia al culto di tipo romano sia greco-bizantino. In particolare sono presenti nel territorio comunale una cripta basiliana all'interno della grotta di S. Michele, in cui, grazie agli affreschi di chiara influenza bizantina e ai resti rinvenuti, \u00e8 stato possibile stabilire la frequentazione della cavit\u00e0 da parte dei monaci bizantini basiliani gi\u00e0 nell'VIII secolo. Oltre alla cripta altre strutture religiose di chiara origine medioevale sono la chiesa della Madonna della Grotta, la chiesa dell'Annunziata e l'abbazia di Sant'Anna. Nel corso dei secoli sono state costruite chiese, cappelle votive e piccole edicole per rafforzare e tener viva la religiosit\u00e0 cittadina. Attualmente Ceglie rientra nella giurisdizione episcopale della Diocesi di Oria e venera il patrono sant'Antonio da Padova e i compatroni san Rocco da Montpellier e sant'Anna. Ceglie ospita inoltre le spoglie di sant'Aurelia vergine e martire.\nIl territorio comunale \u00e8 suddiviso in quattro parrocchie.\nTra le minoranze religiose vi sono i Testimoni di Geova, che hanno anche un proprio luogo di culto e, come diretta conseguenza dell'immigrazione alcuni ortodossi.\nTradizioni e folclore.\nMolto sentite dalla popolazione, sono le feste patronali, i festeggiamenti in onore del patrono della citt\u00e0, Sant'Antonio risalenti al 1630, di Sant'Anna e del compatrono San Rocco.Durante il periodo pasquale in citt\u00e0 si svolgono i riti della Settimana Santa che includono le processioni della Domenica delle Palme, il pellegrinaggio ai Sepolcri e la processione dei Misteri, risalenti alla prima met\u00e0 del 1700.\nParticolarmente sentita \u00e8 l'antica tradizione dei gioved\u00ec di settembre, le prime fonti scritte risalgono al 1812.\nCultura.\nIstruzione.\nScuole.\nL'istruzione di primo grado a Ceglie \u00e8 offerta da 2 istituti comprensivi, di circa 800 alunni, suddivisi in vari plessi scolastici. Fino al 2011, anno in cui \u00e8 avvenuta la riorganizzazione degli istituti dell'istruzione primaria, Ceglie contava 2 circoli didattici, Edmondo De Amicis e Giovanni Bosco, per il coordinamento delle scuole elementari e materne e una scuola media inferiore intitolata a Giovanni Pascoli. \u00c8 inoltre presente la Scuola Elementare e Materna privata intitolata al \"Sacro Cuore di Ges\u00f9\" retta dalle Suore domenicane missionarie di San Sisto.\nL'istruzione di secondo grado \u00e8 offerta dall'I.I.S.S. \"Cataldo Agostinelli\".\nL'istituto nato nel 2000 per popolazione scolastica \u00e8 uno dei maggiori della provincia e offre un'offerta formativa molto variegata, infatti la scuola conta 6 diversi indirizzi didattici:\nUniversit\u00e0 e corsi post diploma.\nCeglie ospita una sede distaccata del conservatorio statale Tito Schipa di Lecce.\nCeglie \u00e8 sede del Centro Internazionale di Gastronomia Mediterranea, denominato Med Cooking School. Il centro nato nell'ambito del progetto IN.C.O.ME finanziato con fondi europei degli INTERR GRECIA-ITALIA 2000/2006 e 2007/2013 si pone l'obbiettivo creare la prima scuola di Alta cucina completamente dedicata alla tipicit\u00e0 e, con in pi\u00f9, di tipo Mediterraneo. La scuola nel 2009 ha offerto un primo corso di studi programmato e diretto dall'Universit\u00e0 di Bari \u2013 Facolt\u00e0 di Agraria. Per il maggio 2013 sono stati organizzati nuovi corsi didattici, in particolare di cucina e pasticceria mediterranea a cura di chef ed esperti gastronomici. Dall'ottobre 2014 la scuola ha incominciato una collaborazione con la scuola internazionale di cucina italiana ALMA, offrendo nella sua sede il corso sulle Tecniche di Base.\nCeglie inoltre \u00e8 sede dell'Universit\u00e0 della Terza Et\u00e0.\nBiblioteca \u2013 Pinacoteca.\nLa Biblioteca Pietro Gatti e la Pinacoteca Emilio Notte sono allocati in due distinte ali del Castello Ducale.\nLa Biblioteca comunale intitolata al poeta dialettale cegliese possiede testi e libri che riguardano la citt\u00e0 di Ceglie, alcune pubblicazioni del poeta e numerosi testi da lui donati e il lascito (manoscritti, documenti e libri) del matematico Cataldo Agostinelli. Il patrimonio librario si pu\u00f2 quantificare in quasi testi.\nLa Pinacoteca Emilio Notte ospita alcune opere dell'artista futurista di origine cegliese donate dallo stesso alla civica amministrazione, tra le quali l'opera la \u201cCrocefissione\u201d.\nMuseo.\nIl museo comunale MAAC, Museo Archeologico e di Arte Contemporanea \u00e8 allocato nei locali \"Ex OMNI\" in via Enrico De Nicola.\nIl museo \u00e8 strutturato su tre livelli, al piano terra rialzato \u00e8 presente il Museo Archeologico ex \"Centro di Documentazione Archeologica\" comunale e al piano primo il Museo di Arte Contemporanea che ospita le opere che nelle varie edizioni hanno partecipato al concorso nazionale Emilio Notte.\nIl MAAC \u00e8 stato riaperto al pubblico nel maggio 2016 dopo lavori di restauro della struttura realizzati nell'ambito di un progetto finanziato con fondi europei che ha aveva il fine di rimodulare e riorganizzare l'offerta dell'intero sistema museale cegliese denominato \"Sistema Gusto d'Arte\".\nIl museo archeologico, centro di documentazione archeologica ospita la mostra \u201cMessapica Ceglie\u201d organizzata dall'amministrazione comunale, dalla Soprintendenza per i Beni Archeologici della Puglia e con la collaborazione scientifica dell'Universit\u00e0 di Lecce. La mostra comprende alcuni dei numerosi reperti archeologici ( trozzelle messapiche, corredi funerari, iscrizioni ed epigrafi e monete) rinvenuti nel territorio comunale che spaziano dalla Preistoria all'et\u00e0 ellenistica corredati da documentazioni e cartografie riguardanti le attivit\u00e0 di scavo effettuate negli ultimi decenni a Ceglie. Inoltre un ampio settore \u00e8 dedicato al sistema difensivo della citt\u00e0 di epoca messapica, costituito da cinte murarie, localmente note come \"Paretoni\" e Specchie. All'interno del museo inoltre sono presenti anche il calco della \"Tana delle Iene\", cavit\u00e0 carsica scoperta nel 2000 in cui furono rinvenuti alcuni resti dell'et\u00e0 Paleolitico Inferiore Medio e un settore espositivo dedicato alle asce neolitiche rinvenute nel territorio comunale.\nMedia.\nMedia\nMusic Italia TV, Video M Italia, Radio Ceglie, Radio Stella.\nTV\nNella seconda edizione di MasterChef Ceglie \u00e8 stata scelta come citt\u00e0 per lo svolgimento della quinta prova in esterna. Ceglie Messapica viene definita da uno dei conduttori Tempio della Cucina Pugliese. Durante lo svolgimento della prova i concorrenti hanno preparato alcuni dei piatti tipici della gastronomia cegliese tra i quali le orecchiette al pomodoro fresco e basilico, fave e cicorie, grano pesto al rag\u00f9 di carne e infine le braciole di carne al sugo.\nCinema\nNel 1979, presso la discoteca \"Io Valentino\", furono girate alcune scene del film \"L'infermiera di notte\", con Gloria Guida che canta e balla e d.j. d'eccezione l'attore Lucio Montanaro.\nNel 2011, presso la stazione ferroviaria sono state girate alcune scene del film \"100 metri dal paradiso\", con Giulia Bevilacqua, Giorgio Colangeli, Jordi Moll\u00e0, Domenico Fortunato per la regia di Raffaele Verzillo.\nCucina.\nA Ceglie sono presenti un Istituto Alberghiero e una Scuola Internazionale di Gastronomia (Med Cooking School), dove si formano e si specializzano nuovi talenti della cucina.\nTra i prodotti maggiormente apprezzati della cucina cegliese troviamo il biscotto cegliese e il panino cegliese.\nBiscotto cegliese.\nIl \"Biscotto di Ceglie\", \u00e8 riconosciuto come \"Presidio Slow Food\" e come prodotto agroalimentare tradizionale (P.A.T.).\nSi tratta di un pasticcino a base di mandorle tostate, con marmellata di amarene e limone, ricoperto con una glassa a base di zucchero e cacao (\"u scel\u00e9ppe\"). Per la sua realizzazione sono impiegate mandorle di produzione locale, di una variet\u00e0 chiamata \"cegliese\" contraddistinta dal guscio semiduro. In passato, i biscotti cegliesi erano prodotti dalle famiglie contadine in occasione delle feste importanti e dei banchetti nuziali.\nPanino cegliese.\nL'invenzione e diffusione del panino cegliese viene attribuita a Vincenzo Zito (bottegaio di generi alimentari) che per primo commercializzo il panino con la sua originale ricetta. Si tratta di un panino (rosetta o pagnotta) farcito con tonno e olio extravergine d'oliva brindisino, fette di provolone stagionato e piccante, capperi dissalati e fette di mortadella.\nGeografia antropica.\nL'attuale centro urbano \u00e8 il risultato di uno sviluppo urbanistico durato pi\u00f9 secoli.\nIl nucleo originario \u00e8 individuabile nell'attuale centro storico, intorno a esso, soprattutto a partire dall'Ottocento, si svilupparono nuovi quartieri o rioni, tra i quali i rioni \"Mammacara\" e \"Ospizio\", e vennero costruiti nuovi edifici pubblici quali: il Teatro comunale, la chiesa di San Rocco, la chiesa di San Gioacchino, il Calvario, la Torre dell'Orologio e il macello comunale.\nNel corso del Novecento la citt\u00e0 ha teso da prima a svilupparsi lungo le principali direttrici viarie, in direzione della stazione ferroviaria e soprattutto a partire dagli anni settanta si \u00e8 assistito a una nuova espansione della citt\u00e0 con la realizzazioni di nuove lottizzazioni e quartieri che comunque hanno mantenuto impianto urbanistico simile a quello originario, caratterizzato da una compattezza dell'edificato e da assi viari aventi sezioni minime. Gli ultimi importanti interventi urbanistici hanno riguardato l'area a sud dell'abitato, quando a partire dagli anni ottanta lungo la direttrice per Francavilla Fontana, in maniera non contigua all'impianto urbano persistente, sono stati realizzati una zona abitativa PEEP e di edilizia popolare legge n. 167, la zona P.I.P. a servizio del quartiere in cui hanno sede attivit\u00e0 di tipo artigianale.\nInoltre a ridosso dell'abito, soprattutto nella contrada Montevicoli e sulla strada che conduce a Martina Franca, sono sorte delle zone periurbane residenziali caratterizzate da bassa densit\u00e0 insediativa che comunque hanno comportato un notevole frazionamento del tessuto agrario.\nCentro storico.\nIl centro storico di impianto medioevale sorge nella parte finale di uno dei 2 colli su cui si \u00e8 sviluppata la citt\u00e0. Per le caratteristiche geomorfologiche, che permettevano una facile fortificazione dell'area attraverso cinte murarie, il sito gi\u00e0 in et\u00e0 messapica fu scelto come punto per realizzare l'acropoli e i tempi.\nL'attuale tessuto urbano \u00e8 invece sormontato dal Castello Ducale e dalla Collegiata, intorno a essi seguendo le linee morfologiche del colle si sviluppano, quasi a formare una figura circolare, una fitta rete di viuzze strette e tortuose, vie e scalinate (quasi tutte lastricate in pietra locale con le cosiddette \"chianche\"), interrotte da spiazzi o larghi (i pi\u00f9 grandi: Largo Ognissanti, Largo Celso e Piazza Vecchia) e qualche sottopasso. Sulle caratteristiche viuzze si affacciano per lo pi\u00f9 piccole unit\u00e0 immobiliari sviluppate su 2 livelli, in rari casi su 3. Le unit\u00e0 immobiliari si caratterizzano per la presenza di piccole porte di accesso, scalinate esterne, piccoli balconcini realizzati ai livelli superiori e le caratteristiche finestre che hanno la particolarit\u00e0 di avere 4 piedritti sporgenti rispetto alle facciate in corrispondenza degli angoli. Le piccole abitazioni, scialbate con latte di calce, l'una simile all'altra, danno ai vicoli quasi un aspetto uniforme che viene interrotto episodicamente dalla presenza di edifici di maggiori dimensioni come: il Castello, le chiese, il convento dei domenicani e i palazzi gentilizi.\nIl centro storico per essere \u201cun unicum ambientale-architettonico di notevole valore\u201d \u00e8 interamente sottoposto a vincolo paesaggistico al fine di tutelare l'area di \u201cnotevole interesse pubblico\u201d dal D.M. del 18 maggio 1999.\nRioni ottocenteschi.\nI rioni sono nati come naturale espansione del centro medioevale, in parte su quelli che un tempo dovevano essere gli orti a servizio della citt\u00e0, infatti alcune delle principali vie di questi quartieri conservano nel loro nome la dicitura orto (esempi: via Orto Nannavecchia, via Orto di Burla, via Orto del Capitolo e via Orto Lamarina).\nI nuovi rioni sorti a partire dei primi anni dell'Ottocento riunivano in un certo modo la citt\u00e0 alle strutture religiose che nei secoli precedenti erano sorte nelle sue vicinanze, in particolare all'abbazia medioevale di Sant'Anna, al convento cinquecentesco dei frati cappuccini e alla cappella, poi divenuta chiesa nella seconda met\u00e0 del secolo, dedicata a san Rocco.\nLe abitazioni appaiono simili a quelle del centro storico, anche se sviluppate principalmente su tre livelli, i lotti restano di piccole dimensioni. Il tessuto urbano appare pi\u00f9 organizzato, le strade si allargano leggermente e si sviluppano in maniera rettilinea e ortogonale. Il tessuto urbano viene interrotto dalle due piazze (Plebiscito e Sant'Antonio), da vie pi\u00f9 ampie (corso Garibaldi, via Dante Alighieri, via San Rocco e via Sant'Anna) e da alcuni edifici di maggiori dimensioni (chiese, alcuni palazzi e gli edifici pubblici costruiti in quel periodo).\nAnche questa zona \u00e8 tutelata dallo stesso vicolo paesaggistico del centro storico.\nEconomia.\nL'economia \u00e8 basata prevalentemente sull'agricoltura (soprattutto ulivi e viti), anche se non mancano attivit\u00e0 manifatturiere.\nIn notevole crescita anche il turismo, non solo enogastronomico ma anche artistico e rurale grazie alla campagna cegliese ricca di trulli, masserie e ulivi secolari; \nAgricoltura.\n. Si basa principalmente sulla coltura dell'olivo, del mandorlo, del fico. della vite e del ciliegio.La produzione di mandorle serve per la produzione dolciaria, soprattutto del biscotto cegliese. Nel territorio \u00e8 molto attivo anche l'allevamento di bovini ovini, suini e caprini.\nIl territorio di Ceglie rientra nell'area di produzione della DOP Olio Collina di Brindisi.\nInfrastrutture e trasporti.\nIl sistema viario extraurbano di Ceglie Messapica \u00e8 imperniato su alcune arterie di rilevanza locale:\nLa stazione ferroviaria di Ceglie \u00e8 posta sulla linea Martina Franca - Lecce delle Ferrovie del Sud Est, che collega diversi comuni interni del Salento.\nSport.\nLa principale squadra di calcio della citt\u00e0 \u00e8 la societ\u00e0 A.S.D Calcio Ceglie che milita in Prima Categoria dopo aver conseguito due promozioni di fila nei campionati di terza e seconda categoria\nLe due squadre cittadine del Volley Ceglie e della Nuova Pallavolo Ceglie disputano i campionati regionali maschili in Serie C e in Serie D; la Nuova Pallavolo Ceglie ha una compagine femminile militante in Prima Divisione.\nLa squadra di basket maschile Nuova Pallacanestro Ceglie 2001 milita nel campionato di promozione\nAvevano sede nel comune la societ\u00e0 New Basket Ceglie e la Maicard Basket Ceglie, non pi\u00f9 attive. Nativo della localit\u00e0 \u00e8 Damiano Faggiano.\nCiclismo.\nDal 1952 si disputa nel comune e dintorni la \"Coppa Messapica\", una competizione ciclistica di rilevanza nazionale riservata alle categorie Elite e Under 23; nella 58\u00aa edizione, quella del 2017, la Coppa \u00e8 valsa per l'assegnazione dei titoli di campione italiano delle predette categorie. Nel 1982 la competizione valse come prova unica del campionato italiano femminile di ciclismo su strada juniores e seniores, le vincitrici per le due categorie furono rispettivamente Roberta Bonanomi e Maria Canins.\nL'abitato di Ceglie \u00e8 stato attraversato tre volte dalla carovana del Giro d'Italia, in particolare nella 17\u00aa, 87\u00aa e 100\u00aa edizione. Ceglie \u00e8 stata scelta pi\u00f9 volte anche come partenza o arrivo di tappa del Giro di Puglia."}
{"id": "16685", "revid": "968255", "url": "https://it.wikipedia.org/wiki?curid=16685", "title": "Crespi d'Adda", "text": "Crespi d'Adda (\"Gr\u00e8spi d\u2019Ada\" in dialetto bergamasco) \u00e8 una frazione del comune italiano di Capriate San Gervasio, in provincia di Bergamo, Lombardia, in passato parte del comune di Canonica d'Adda, a cui apparteneva in quanto a sud del fosso bergamasco.\nConsiste in un villaggio operaio, per le maestranze operanti nel settore tessile cotoniero sorto a opera di Cristoforo Benigno Crespi a partire dal 1877 e passato poi nelle mani del figlio Silvio. Per l'eccezionale stato di conservazione del suo patrimonio storico e architettonico fu, nel 1995, annoverato tra i patrimoni dell'umanit\u00e0 dall'UNESCO. \u00c8 infatti il villaggio operaio meglio conservato dell'Europa meridionale: seppure esistano esempi simili, essi sono concentrati pi\u00f9 nell'Europa centro-settentrionale.\nGeografia fisica.\nTerritorio.\nIl paese sorge tra il fiume Adda a ovest, il fosso bergamasco a nord, il fiume Brembo a est e la confluenza dei due fiumi a sud. Rappresenta, con la puncia, il punto pi\u00f9 a sud dell'Isola bergamasca.\nClima.\nSi trova nella zona climatica E con 2.428 GG.\nOrigini del nome.\nIl nome Crespi d'Adda viene dall'omonima famiglia bustocca che fond\u00f2 nel 1877 il villaggio. Il nome viene acquisito ufficialmente l'11 aprile 1889 col passaggio dal comune di Canonica a quello di Capriate.\nStoria.\nMedioevo.\nNel 949 vi \u00e8 la prima menzione del territorio, col toponimo \"Arnicho\", in un documento diplomatico. Nel 1157 sorge una controversia tra prevosto di S.Fermo di Marne e badessa del monastero di Santa Margherita che sorge alla confluenza del Brembo nell'Adda. Con la pace di Lodi nel 1454 viene riconfermato il confine del XIII secolo del fosso bergamasco, il territorio \u00e8 dunque milanese anche se posseduto da cittadini della repubblica di Venezia, a cui appartengono i vicini paesi dell'Isola Bergamasca: Brembate e Capriate.\nEt\u00e0 moderna.\nNel 1570 vengono apposti dal ducato di Milano tre cippi di confine. Nel 1721 Crespi come pascoli e terreni incolti viene rappresentato nel catasto teresiano. Nel 1889 passa a far parte del comune di Capriate d'Adda, che verr\u00e0 poi a sua volta fuso con il comune di San Gervasio d'Adda nel 1928 a formare il comune di Capriate San Gervasio. A seguito della seconda guerra d'indipendenza, nel 1859 passa col resto della Lombardia al regno di Sardegna e nel 1861 diventa parte del regno d'Italia.\nEt\u00e0 contemporanea.\nIl villaggio venne costruito dal 1876 al 1877 da Cristoforo Benigno Crespi che scelse quest'area, vicina al fiume Adda, per costruire un cotonificio. La fondazione si fa risalire al 1877, anno in cui il bustocco Cristoforo Benigno Crespi acquista 85 ettari di terra dai comuni di Capriate San Gervasio e Canonica d'Adda.\nI lavori di costruzione vengono affidati all'architetto Ernesto Pirovano e all'ingegnere Pietro Brunati.\nIl villaggio \u00e8 poi stato portato avanti dal figlio di Cristoforo, Silvio Crespi.\nL'ambizioso progetto di Crespi prevede di affiancare agli stabilimenti - similmente a quanto gi\u00e0 accadeva nell'Inghilterra della rivoluzione industriale - un vero e proprio villaggio che ospitasse alcuni operai della fabbrica e le loro famiglie. Il neonato insediamento viene dotato di ogni struttura necessaria: oltre alle casette delle famiglie operaie (complete di giardino e orto) e alle ville per i dirigenti (che vennero costruite in seguito), il villaggio era dotato di chiesa (copia in scala ridotta del Santuario di Santa Maria di Piazza di Busto Arsizio), scuola, cimitero, ospedale proprio davanti alla fabbrica, campo sportivo, teatro, stazione dei pompieri e di altre strutture comunitarie.\nCrespi d'Adda assume la sua forma finale intorno agli anni 1920 e ancora oggi \u00e8 riconoscibile il suo impianto geometricamente regolare attraversato dalla strada principale che collega il villaggio a Capriate San Gervasio. La fabbrica, gli uffici e la casa padronale sono situati sul lato della strada verso il fiume, mentre gran parte degli altri edifici sono dislocati sul lato opposto in una griglia scandita da tre strade parallele alla principale.\nIl villaggio rimane di propriet\u00e0 di un'unica azienda fino agli anni 1970, quando diversi edifici, soprattutto residenziali, vennero venduti ad altri privati. In questo periodo si registr\u00f2 un calo dell'attivit\u00e0 industriale dovuto, tra le altre cose, allo spopolamento del villaggio operaio.\nNel 1889 la frazione di Crespi, sino ad allora compresa nel comune di Canonica d'Adda nel circondario di Treviglio, venne assegnata al comune di Capriate d'Adda nel circondario di Bergamo. In data 11 ottobre 2013 il complesso dell'ex cotonificio viene acquistato dall'imprenditore Antonio Percassi con l'intenzione di utilizzarlo come quartier generale delle sue aziende.\nPatrimonio UNESCO.\nAll'inizio degli anni novanta a livello comunale fu proposto un piano regolatore che prevedeva nuove edificazioni nell'area del villaggio operaio. L'associazione culturale locale \"Centro Sociale Fratelli Marx\" (CSFM), supportata dal locale circolo di Legambiente e da diverse persone coscienti del valore del villaggio, volle contrastare questa proposta decidendo di tentare l'iscrizione del sito di Crespi d'Adda nella Lista del Patrimonio Mondiale UNESCO. Fu costituita la Consulta per Crespi, che inizi\u00f2 un'opera di informazione e pressione sui politici e gli organi di informazione locali per scongiurare l'applicazione del piano urbanistico.\nL'operazione ebbe successo convincendo l'Amministrazione a non realizzare le edificazioni previste nell'area storica del villaggio e ad appoggiare la richiesta di inserimento nella Lista. La redazione del dossier di nomination da presentare all'UNESCO venne affidata a due membri del CSFM: Andrea Biffi ed Enzo Galbiati (cfr. \"Belli Guido, Chorus. A programme for balanced and sensitive development of heritage and culture: the case of Crespi d'Adda. Osservatorio Culturale, ed. Regione Lombardia, Milano gennaio 1997\"). In una fase successiva dell'istruttoria l'UNESCO richiese un approfondimento sullo stato di autenticit\u00e0 del sito, affidata all'esperto di archeologia industriale Edo Bricchetti. Accompagnava la nomination un progetto di valorizzazione culturale del villaggio operaio e della comunit\u00e0 residente ideato dal CSFM, presentato nel corso del Convegno Internazionale organizzato per promuovere la candidatura di Crespi d'Adda, a cui partecip\u00f2 Giancarlo Riccio, Ambasciatore Diplomatico e all'epoca Codirettore del Centro per il Patrimonio Mondiale UNESCO di Parigi (Riccio fu determinante per l'inserimento di Crespi nella Lista).\nIl 5 dicembre 1995 il \"Villaggio operaio di Crespi\" \u00e8 entrato a far parte della Lista del Patrimonio dell'umanit\u00e0 dell'UNESCO. \u00c8 uno degli esempi meglio conservati di villaggio operaio industriale che esistano al mondo. Contrariamente a siti analoghi, lo stabilimento \u00e8 stato funzionante fino al dicembre 2003 e le case sono tuttora abitate. Nel 2013, un soggetto privato ha rilevato la propriet\u00e0 del sito, presentando un piano di riutilizzo, che \u00e8 risultato compatibile con le priorit\u00e0 e gli obiettivi stabiliti dall'UNESCO.\nMonumenti e luoghi d'interesse.\nArchitetture religiose.\nChiesa del Santissimo nome di Maria.\nLa chiesa, dedicata al Santissimo nome di Maria, fu costruita tra la primavera del 1891 e il 1893 sotto la direzione dell'ingegnere Pietro Brunati. Cristoforo Benigno Crespi volle che la chiesa del villaggio fosse una copia esatta del Santuario di Santa Maria di Piazza di Busto Arsizio, sua citt\u00e0 natale, chiesa in stile bramantesco gi\u00e0 all'epoca dichiarata monumento nazionale come opera dei primi anni del XVI secolo.\nLa riproduzione dell'edificio avvenne scrupolosamente sia nelle dimensioni che nei pi\u00f9 minuti particolari architettonici e decorativi; la sola variante introdotta fu nell'avere tenuto il piano del pavimento rialzato di 0,70 m sul piano della piazza circostante mediante l'aggiunta di una zoccolatura in ceppo locale e di una scalinata in marmo di Verona in corrispondenza della porta di ingresso. Tutte le vetrate che illuminano la chiesa sono di vetro antico del diametro di circa 12\u00a0cm e tutte provenienti dalle demolizione di vecchie fabbriche.\nCimitero.\nIl cimitero di Crespi d'Adda, situato a sud del villaggio, al termine del viale principale, fu realizzato tra il 1905 e il 1908 su disegno di Gaetano Moretti, che vinse un concorso pubblico voluto dal Silvio Crespi e bandito dall'Accademia di belle arti di Brera.\nIl cimitero ha un impianto di forma quadrata: l'ingresso si trova a nord, mentre sul lato opposto si innalza il mausoleo della famiglia Crespi realizzato in ceppo rustico e cemento decorativo, in stile eclettico e di gusto esotico. Le sepolture degli operai e dei loro famigliari sono caratterizzate da semplici croci in pietra ordinate in file e un tempo delimitate da siepi di mirto. Tombe con un apparato decorativo pi\u00f9 ricco si trovano lungo i muri laterali del camposanto e potevano essere scelte dagli operai, a proprie spese, come alternativa al modello standard realizzato a carico della ditta.\nNegli ultimi decenni il cimitero ha perso parte del suo originario rigore: tombe e monumenti recenti si sono sostituiti o aggiunti alle originali sepolture. Il cimitero \u00e8 tuttora in funzione, caro alla comunit\u00e0 locale.\nArchitetture civili.\nAlbergo.\nCostruito nel 1886 assieme all'edificio che in seguito diventer\u00e0 il dopolavoro.\nBagni pubblici.\nAccanto all'ospedale era presente un edificio di un piano che un tempo accoglieva i bagni pubblici, utilizzati dagli abitanti del villaggio fino a quando non furono introdotti i servizi igienici collegati alle singole abitazioni. L'interno dell'edificio era dominato da una grande vasca che sopperiva alle necessit\u00e0 di svago e pulizia degli operai.\nCasa padronale.\nLa casa padronale \u00e8 l'edificio visivamente pi\u00f9 ricco di Crespi d'Adda: era la casa che la famiglia Crespi usava durante le permanenze nel villaggio. Fu realizzata tra il 1893 e il 1894 in stile tardo romantico con le forme riprese dalle costruzioni medievali, tanto che l'edificio \u00e8 spesso conosciuto come Castello. Originariamente di propriet\u00e0 dei Crespi, dopo essere passato al comune di Capriate San Gervasio e usato come scuola, oggi \u00e8 di proprietari privati e in disuso.\nCascina Magna.\nOltre agli edifici gi\u00e0 descritti, a Crespi d'Adda si trovano altre costruzioni residenziali. Tra queste la Cascina Magna, situata a sud-est del villaggio vicino alle case dei dirigenti. Terminata nel 1921, era una residenza plurifamiliare. Erano poi presenti dodici baracche in legno, collocate a nord-est del villaggio nei primi anni 1920 per accogliere i reduci della guerra di Abissinia. Queste costruzioni furono con il tempo adibite a depositi e magazzini per attrezzi agricoli, non essendo adeguate alle esigenze abitative. Oggi ne rimangono sette, alcune delle quali sono state oggetto di restauri per restituire loro l'uso residenziale.\nCase dei dirigenti.\nLe case per i dirigenti sono quelle pi\u00f9 articolate dopo la casa padronale. Sono situate nella zona sud-orientale del villaggio e furono probabilmente progettate da Ernesto Pirovano. Sono tutte diverse tra loro e presentano piante asimmetriche e diversi elementi aggettanti, verande e balconi. Sono caratterizzate da apparati decorativi in legno, pietra, cotto, maiolica policroma e cemento decorativo. In queste abitazioni sono presenti salotti, studi e locali di rappresentanza e si inseriscono all'interno di ampi giardini.\nCase del medico e del parroco.\nEntrambi gli edifici furono certamente progettati da Ernesto Pirovano e si trovano sulla costa che delimita il villaggio a nord-est. Sviluppate su due piani fuori terra pi\u00f9 mansarda, rispetto alle case operai hanno dimensioni considerevolmente maggiori e presentano pi\u00f9 elementi decorativi con fregi, cornici e modanature in parte rimossi in epoca fascista. Originariamente i due edifici erano perfettamente identici, ma in seguito la casa del medico fu ampliata con degli spazi adibiti alle visite.\nCase di impiegati e capireparto.\nLe villette per gli impiegati e i capireparto dell'opificio furono costruite alla fine degli anni 1920. Dal punto di vista planimetrico sono leggermente pi\u00f9 complesse delle case operaie, con pianta rettangolare, finestre con architrave anzich\u00e9 arco ribassato ed elementi aggettanti rispetto al perimetro del fabbricato, coperti da piccole terrazze. Presentano maggiori elementi decorativi, come mensole e paraste in legno e motivi geometrici appena sotto la copertura.\nCase operaie.\nLe case realizzate per gli operai che lavoravano nell'opificio del villaggio sono il tipo di edificio prevalente a Crespi d'Adda. Nei primi anni 1880 Silvio Crespi volle abbandonare il modello abitativo plurifamiliare dei palazzotti, privilegiando la realizzazione di case indipendenti che consentissero migliori condizioni abitative e un maggior controllo dei dipendenti.\nTutte le case sono situate all'interno di lotti rettangolari uniti a formare piccoli isolati delimitati dalla rete stradale. Originariamente, lo spazio intorno a questi edifici era destinato a ospitare un orto, utile, secondo la visione dei Crespi, per permettere agli operai di passare pi\u00f9 tempo all'aria aperta e per consentire loro una maggiore indipendenza economica. Nello stesso tempo serviva anche per far passare loro il tempo libero, cos\u00ec da limitare il rischio di comportamenti sgraditi all'imprenditore.\nLe villette del villaggio potevano ospitare una, due o tre famiglie, spesso legate da parentela, ma tutte si sviluppano su due piani fuori terra, mentre alcune sono dotate anche di cantina.\nCentrale idroelettrica di Crespi d'Adda.\nNelle adiacenze del villaggio, sulla sponda sinistra dell'Adda, vicino all'opificio, si trova la Centrale idroelettrica di Crespi d'Adda recentemente restaurata e aperta alle visite turistiche.\nDopolavoro.\nDenominato Uniti e forti fu creato negli anni venti a scopo ricreativo a fianco del lavatoio al piano superiore ospitava una biblioteca mentre al piano terra aveva un campo di bocce nel giardino.\nCooperativa\nEdificio dove gli abitanti del villaggio poteva acquistare generi alimentari e vestiario.\nOpificio.\nL'opificio (fabbrica) fu inaugurato nel 1878. L'ingresso principale della fabbrica \u00e8 posto lungo il viale principale del villaggio, nel punto in cui si incrocia con il viale Vittorio Emanuele II, di collegamento con la piazza Vittorio Veneto, dove sorge l'edificio che un tempo ospitava la Cooperativa di Consumo, centro della vita sociale del villaggio. L'ingresso \u00e8 caratterizzato dai cosiddetti \"cancelli rossi\" in ferro battuto con decorazioni floreali realizzati dall'artista Alessandro Mazzucotelli.\nLa fabbrica si compone di quattro corpi principali, corrispondenti alle diverse fasi produttive che si compivano all'interno dell'azienda: filatura, reparti complementari, tessitura e tintoria.\nIn data 11 ottobre 2013 il complesso dell'ex cotonificio viene acquistato dall'imprenditore Antonio Percassi con l'intenzione di utilizzarlo come quartier generale delle sue aziende.\nOspedale.\nCon la crescita di Crespi d'Adda, il medico non poteva pi\u00f9 sopperire alle esigenze sanitarie del villaggio, soprattutto in seguito a incidenti. Nel 1904 la famiglia Crespi fece realizzare un piccolo ospedale lungo il viale principale, a pochi metri dall'ingresso dell'opificio in modo da poter intervenire con sollecitudine in caso di infortuni sul lavoro. Il piccolo presidio era dotato delle tecnologie medico-chirurgiche pi\u00f9 moderne dell'epoca e vantava un reparto di radiologia e uno di degenza per i malati che non potevano essere assistiti nelle proprie abitazioni. L'assistenza sanitaria era completamente a carico della famiglia Crespi, i quali facevano arrivare nel villaggio, nei casi di emergenza pi\u00f9 gravi, specialisti da Milano.\nPalazzotti.\nI palazzotti sono tre edifici realizzati tra il 1878 e il 1892 all'ingresso del villaggio operaio, sul lato della strada opposto a quello dell'albergo e del dopolavoro; erano stati edificati per l'alloggio dei primi operai dell'opificio. Sono costituiti da un piano seminterrato a uso cantina e tre piani fuori terra sormontati da un solaio. In origine, in ogni palazzotto potevano trovare alloggio fino a venti famiglie. Ogni appartamento comprendeva un unico vano accessibile da un corridoio comune di collegamento, in fondo al quale si trovavano i servizi e una cucina comune. A collegare i piani si trova un corpo scala centrale.\nI tre edifici sono in muratura mista di laterizio e ceppo dell'Adda legata con malta di calce. Le facciate sono intonacate e presentano un basamento in finto bugnato in intonaco e un coronamento decorativo in cotto. Sono presenti file di cinque finestre con modanature in cotto sui lati lunghi, mentre su quelli corti sono in file da tre. I serramenti, solo in parte oggi conservati, sono in legno con vetri singoli dello spessore di .\nSulla copertura in tegole marsigliesi si trovano dodici abbaini.\nScuola.\nLa scuola del villaggio, edificio oggi conosciuto come \"Ex Scuole \u2013 Asilo S.T.I.\", \u00e8 composta da due corpi rettangolari di due piani, collegati tra loro da un corpo centrale che si alza per tre piani fuori terra. Le pareti sono in muratura mista in laterizio e ceppo dell'Adda intonacata, mentre la scala d'accesso \u00e8 in selciato di fiume. La prima costruzione dell'edificio risale a prima del 1890, ma nel 1892 fu eseguito un primo intervento di ampliamento su progetto di Pirovano e Brunati. L'insegnante alloggiava nella parte superiore della scuola dove si pu\u00f2 notare una finestra molto decorata.\nAltro.\nLavatoio.\nUn altro edificio presente nel villaggio \u00e8 il lavatoio, che oggi versa in pessime condizioni di conservazione: era utilizzato dalle lavandaie per poter lavare i panni vicino alle abitazioni senza doversi recare presso il fiume con le ceste colme di panni.\nInfrastrutture e trasporti.\nFra il 1890 e il 1958 Crespi d'Adda era servita dalla stazione capolinea della breve tratta di diramazione proveniente da Capriate San Gervasio della tranvia Monza-Trezzo-Bergamo.\nSport.\nImpianti sportivi.\nCampo sportivo.\nNell'area a nord-est del villaggio sorgeva la cosiddetta \"Pista\", ovvero il velodromo che divenne il simbolo di modernit\u00e0 del centro sportivo di Crespi d'Adda. Si trattava di un anello in cemento all'interno del quale si trovava un campo da calcio. Questa pista veniva utilizzata per competizioni ciclistiche di velocit\u00e0 e in diverse occasioni svolse la funzione di traguardo per le gare in linea, come il Giro della Bergamasca."}
{"id": "16686", "revid": "1632387", "url": "https://it.wikipedia.org/wiki?curid=16686", "title": "Compact disc", "text": "Il Compact Disc (nome inglese che tradotto letteralmente significa \"disco compatto\", abbreviato nella sigla CD o cd), anche italianizzato con scarsa fortuna con il nome \"compatto\", \u00e8 un tipo standardizzato di disco ottico utilizzato in vari ambiti per la memorizzazione di informazioni in formato digitale, che per la prima volta nella storia ha permesso di ovviare all'insuperabile limite di ogni supporto analogico precedente, cio\u00e8 la progressiva usura del disco su vinile man mano che questo veniva utilizzato, dovuta al consumo fisico del disco causato dai ripetuti passaggi della puntina del giradischi.\nStoria.\nLa sua genesi \u00e8 dovuta alla ricerca, da parte del mondo della telefonia, di un sistema efficiente di moltiplicazione delle informazioni, attraverso la digitalizzazione e semplificazione dei segnali. L'applicazione congiunta del sistema numerico binario e del laser al suono diede vita al compact disc.\nNei primi anni il progetto fu inizialmente seguito da una joint venture tra DuPont e Philips. DuPont poteva vantare un'enorme esperienza nel policarbonato (inventato nel 1928 proprio da DuPont) e una forte presenza nei Paesi Bassi con un'installazione chimica a Dordrecht, vicino a Rotterdam. DuPont aveva inoltre gi\u00e0 una joint venture con Philips, la sfortunata PDM (Philips-DuPont Magnetics, sponsor anche della squadra ciclistica PDM-Concorde), per sviluppare nastri magnetici che utilizzassero altri due prodotti DuPont: il supporto in poliestere Cronar (invenzione DuPont del 1955) e l'ossido di cromo Crolyn (invenzione DuPont del 1956). DuPont aveva inoltre un'altra joint venture con British Telecom (BT&amp;D) per sviluppare microlaser e fibre ottiche. C'erano perci\u00f2 tutte le premesse per eccellenti sviluppi. Dopo i primi prototipi si riun\u00ec a Ginevra il management europeo per analizzare gli sviluppi del progetto e gli investimenti necessari. Tali investimenti comprendevano anche una possibile fabbrica in Italia, per utilizzare l'alluminio dell'Ilva.\nGli studi preliminari misero in luce che lo sviluppo del CD avrebbe consentito la creazione un disco con una capacit\u00e0 oltre 600 MB di dati e probabilmente oltre un'ora di musica in formato digitale. La cosa non entusiasm\u00f2 i manager DuPont per via degli enormi investimenti richiesti: tenendo conto che i personal computer di allora avevano memorie da 64 KB a 4 MB e hard disk da 20 MB, la capacit\u00e0 del nuovo supporto sarebbe stata esagerata in confronto alle reali necessit\u00e0 dell'epoca. Anche per la musica era impensabile che il mondo intero sostituisse i giradischi e i registratori con i nuovi costosissimi lettori di dischi ottici (ed in effetti la cosa non avvenne a livello di massa fino agli anni ottanta del XX secolo). Il management DuPont rifiut\u00f2 il progetto e chiese quindi a Philips di continuare da sola, costringendo cos\u00ec la stessa a cercare altre alleanze per lo sviluppo del supporto. Per qualche anno, comunque, rimase in vita la PDO (Philips-DuPont Opticals) che stampava CD con produzione in UK (principalmente musica) e USA (dati). La PDO chiuse nel 1990 per \"divergenze di interessi\".\nSi pu\u00f2 dire quindi che la vera paternit\u00e0 del CD sia da attribuire a Philips e DuPont, anche se DuPont non partecip\u00f2 a nessuno sviluppo successivo ed usc\u00ec completamente dal progetto alla fase iniziale.\nDi fatto la progettazione del CD nella sua configurazione definitiva risale al 1979, e si deve ad una nuova joint venture della Philips con l'azienda giapponese Sony, la quale gi\u00e0 dal 1975 stava sperimentando in modo indipendente la tecnologia per un disco ottico digitale.\nIl 17 agosto 1982 il primo CD per utilizzo commerciale venne prodotto in una fabbrica della Philips ad Hannover in Germania: la \"Sinfonia delle Alpi\" di Richard Strauss diretta da Herbert von Karajan con la Berliner Philharmoniker. Il primo album pop ad essere stampato sul nuovo supporto fu \"The Visitors\" del gruppo svedese degli ABBA, ma il primo ad essere immesso sul mercato fu \"52nd Street\" di Billy Joel, commercializzato dal 1\u00ba ottobre 1982 in Giappone insieme al lettore.\nIl primo CD a superare il milione di copie vendute fu l'album \"Brothers in Arms\" dei Dire Straits nel 1985. Nel febbraio dello stesso anno David Bowie divenne invece il primo artista ad avere il suo intero catalogo convertito nel nuovo formato, dopo che la RCA Records stamp\u00f2 i suoi primi 15 album su compact disc. In Italia il primo CD insignito del disco di platino per le vendite fu \"The Dream of the Blue Turtles\" di Sting nel 1986.\nDopo gli ultimi tracolli nelle vendite del mercato mondiale, nel febbraio del 2018 Sony ha chiuso l\u2019ultima fabbrica di CD degli Stati Uniti, quella di Terre Haute nell\u2019Indiana.\nDescrizione.\nIl compact disc \u00e8 composto da un disco di policarbonato trasparente, generalmente di 12 centimetri di diametro, al cui centro si trova un foro di 1,5 centimetri di diametro dedicato all'albero di fissaggio del lettore CD, ed un'ulteriore area trasparente con un diametro di circa 2 cm (foro centrale compreso) dedicata ad un eventuale meccanismo atto a migliorarne l'aderenza all'albero di rotazione; la restante area del disco \u00e8 accoppiata nella parte superiore ad un sottile foglio di materiale metallico sul quale, nella parte inferiore, vengono memorizzate le informazioni come successioni di elementi detti \"pits\" e \"lands\", successivamente letti per mezzo di un laser (per questo motivo sono detti anche dischi ottici).\nStruttura fisica.\nI CD hanno una struttura paragonabile a quella dei normali dischi musicali: i dati sono ordinati lungo un'unica traccia a forma di spirale, un'organizzazione quindi molto diversa da quella dei dischi magnetici (hard disk e floppy disk). La spirale parte al centro (contrariamente ai dischi in vinile) e procede verso l'esterno, permettendo cos\u00ec di avere CD pi\u00f9 piccoli dello standard (per esempio i mini-CD o i CD a forma di carta di credito).\nLa struttura a spirale del CD-ROM \u00e8 tale da massimizzare le prestazioni per l'accesso sequenziale a scapito dell'accesso diretto.\nUna caratteristica dei CD audio \u00e8 data dalla velocit\u00e0 di lettura costante (CLV: Constant Linear Velocity). Il principio stabilisce che il laser deve leggere i dati a velocit\u00e0 uniforme, sia che si tratti della parte esterna sia quella interna del disco. Questo si ottiene variando la velocit\u00e0 di rotazione del disco, che passa da 500 giri al minuto al centro a 200 giri al minuto all'esterno.\nI CD dati invece possono essere letti tranquillamente anche a velocit\u00e0 variabile. Per ottenere prestazioni di lettura elevate il disco viene pertanto fatto girare a velocit\u00e0 costanti ed elevate (in modalit\u00e0 CAV: Constant Angular Velocity), pur se questo comporta un leggero rumore. La velocit\u00e0 di lettura dati (DTR) \u00e8 una caratteristica fondamentale di un CD-ROM: essa viene contrassegnata da un numero standard seguito da una \"x\", equivalente a 153,6 kB/s - ad es. 4x = 614,4 kB/s. Questa velocit\u00e0 di base indicata con \"x\" \u00e8 quella a cui vengono letti i CD audio registrati in PCM con 44100 campioni al secondo, ognuno da due byte per l'altoparlante destro e altri due per quello sinistro.\nFormati fisici.\nI formati fisici dei CD sono definiti da documenti che prendono il nome di \"Red Book\", \"Yellow Book\" ecc., noti collettivamente con il nome di Rainbow Books. Il motivo per cui si siano utilizzati nomi di colori per gli standard si perde nella leggenda: pare che la prima versione delle specifiche del CD Audio fosse rilegata in un libro in cartoncino rosso, da cui il nome. Gli standard, pur mantenendo lo stesso formato fisico, si differenziano per l'organizzazione dei dati e per i sistemi di codifica. Tutti utilizzano il codice Reed-Solomon per la correzione dei dati ma, per esempio, mentre i compact disc dedicati all'utilizzo dati implementano due livelli di codifica dei dati, i compact disc dedicati all'audio implementano un solo livello di codifica: in quest'ultimo caso, si \u00e8 preferito ridurre la correzione degli errori per aumentare la capacit\u00e0 utile del supporto.\nCD Audio (\"Red Book\").\nFu il primo tipo di compact disc messo in commercio nei primi anni ottanta, concepito per la memorizzazione di flussi audio.\nCD-ROM (\"Yellow Book\").\nSigla di \"Compact Disc Read Only Memory\", sono usati per la memorizzazione di dati generici. Si ottengono per stampa, con appositi macchinari industriali. I CD-ROM di pi\u00f9 larga distribuzione hanno una capienza di 74 minuti/650 MB e di 80 minuti/700 MB, mentre pi\u00f9 rari sono i formati da 90 minuti/800 MB e da 99 o 100 minuti/870 MB.\nCD-R/CD-RW (\"Orange Book\").\nSigla di \"Compact Disc Recordable\" e di \"Compact Disc Re-Writable\". L'arrivo sul mercato nel 1990 dei primi masterizzatori di CD rendeva necessario uno standard commerciale. L'orange book prevede, in realt\u00e0 tre diverse tipologie:\nIl \"Compact Disc Recordable\" non permette di cancellare file scritti in precedenza. Se il programma di masterizzazione consente di mantenere aperta la sessione di scrittura, al CD-R possono essere aggiunti file in pi\u00f9 di una scrittura, sempre senza poter cancellare quelli inseriti in precedenza.\nUn CD riscrivibile, invece, permette l'aggiunta e/o cancellazione di file tantissime volte, circa 1000 se in buone condizioni, anche in sessioni di scrittura differenti.\nCD-i (\"Green Book\").\nSigla di \"Compact Disc Interactive\". Inventato dalla Philips nel 1986 e ceduto poi alla Sony, pu\u00f2 essere definito il progenitore del DVD, in quanto \u00e8 un supporto in grado di contenere audio, video ed altra multimedialit\u00e0 integrata seppur di qualit\u00e0 comparabile alle cassette VHS. La loro diffusione \u00e8 limitata all'oriente e agli Stati Uniti. Fanno parte di questo standard anche i Photo CD di origine Kodak.\nVideo CD (\"White Book\").\nSi tratta di un formato in grado di memorizzare audio e video in formato MPEG-1, con qualit\u00e0 pi\u00f9 o meno equivalente a quella di una videocassetta VHS. Pu\u00f2 contenere sino a 74 minuti di video a schermo pieno, e di solito un film completo \u00e8 memorizzato su due dischi. Molto diffuso in Oriente e pressoch\u00e9 sconosciuto in Europa, \u00e8 stato in gran parte soppiantato dal DVD.\nCD-XA (\"Blue Book\").\nDetto anche CD-Extra, \u00e8 la contrazione di \"Compact Disc Extended Architecture\". Formato apparso nel 1989 da una collaborazione tra Sony, Philips e Microsoft, che permette di mescolare tracce audio secondo il Red Book, tracce di dati secondo lo Yellow Book, permettendo cos\u00ec di ottenere CD audio multimediali, CD-Text, CD-Plus o CD+G (Karaoke). Una delle caratteristiche di questo formato, fondamentale per il multimedia, \u00e8 la tecnica dell\"'interleaving\": \u00e8 possibile memorizzare fisicamente le informazioni in modo diverso dall'ordine logico, in modo da minimizzare il movimento della testina.\nCompatibilit\u00e0.\nIn generale, dato che i \"Books\" sono apparsi in ordine cronologico, un lettore moderno dovrebbe essere in grado di leggere tutti i tipi di formati.\nIn realt\u00e0 spesso non \u00e8 cos\u00ec: vi sono problemi relativi al CD-RW dato che la riflettivit\u00e0 del materiale utilizzato \u00e8 diversa e che necessita in genere di modifiche speciali (e costose). I lettori CD pi\u00f9 vecchi (e quelli di livello non eccelso come quelli delle autoradio) non sono in grado di leggere i \"Blue Book\" senza problemi, specie se la traccia dati \u00e8 all'inizio.\nFormati logici.\nI formati logici stabiliscono il \"significato\" dei dati memorizzati sui CD.\nCD-Audio.\nLo standard utilizzato dai CD audio prevede di campionare con codifica PCM l'onda sonora, utilizzando una quantizzazione a 16 bit (che fornisce una dinamica di 96 dB) ed una frequenza di campionamento di 44100 campioni al secondo (che fornisce una risposta in frequenza teorica di 0-22 kHz \u2013 quella effettiva \u00e8 pi\u00f9 o meno inferiore dipendendo dalla qualit\u00e0 del riproduttore utilizzato). I dati sono memorizzati sul disco nei settori, ciascuno dei quali rappresenta 1/75 di secondo audio. \u00c8 possibile ripartire i dati in un massimo di 99 tracce. La velocit\u00e0 di trasferimento dati \u00e8 176400 byte/s, detta anche CDx1, risultato del prodotto 44100\u00a0Hz * (16 bit/8) byte * 2 (canali, stereo).\nISO 9660.\n\u00c8 il formato pi\u00f9 utilizzato, dato che utilizza una base comune molto semplice ed \u00e8 estensibile facilmente.\nIn ogni caso, dato che i sistemi operativi sono tanti e ciascuno ha le proprie caratteristiche, sono previste estensioni specifiche al formato ISO. Tali estensioni sono:\nI sistemi Windows 95, Windows 98 e Windows NT leggono il nome file Romeo. I sistemi Macintosh leggono i dischi Romeo se la lunghezza dei nomi file non supera i 31 caratteri.\nApple-ISO (HFS).\nPermette di memorizzare i dati secondo il sistema di file del Macintosh, e prevede quindi nomi con\nmaiuscole, minuscole e di lunghezza fino a 31 caratteri.\nOltre a ci\u00f2 memorizza altri dati tipici del filesystem HFS. Tale CD pu\u00f2 essere utilizzato nativamente solo sui computer Macintosh, ma \u00e8 leggibile anche con i sistemi operativi Linux.\nMixed Mode.\nNoto anche come CD Ibrido (Hybrid CD). Permette di mescolare, ad esempio, un CD Macintosh e un CD Windows.\nPhoto CD.\nFormato specifico utilizzato dalla Kodak. Permette di memorizzare 100 immagini ad alta, media e bassa risoluzione su un singolo disco.\nUniversal Disk Format.\nSi tratta di un nuovo filesystem in grado di superare le limitazioni di ISO 9660. Viene anche usato da certi software di scrittura CD-R/CD-RW a pacchetti.\nProblemi.\nSe tra i punti forti del CD possiamo elencare il basso costo, l'elevata capacit\u00e0 e la durata fisica del mezzo, non mancano diversi problemi.\nLentezza.\nIl CD-ROM \u00e8 un sistema di memorizzazione piuttosto lento se comparato con altre tecnologie di memorizzazione dei dati. Progettato originariamente per la riproduzione audio \u00e8 ottimizzato per la stessa.\nI fattori che determinano la sua lentezza sono:\nSicurezza.\nQuando i CD furono inventati, le macchine duplicatrici erano costosissime e 650 MB sembravano un'enormit\u00e0. Oggi tali macchine sono estremamente a buon mercato, e chiunque pu\u00f2 creare una copia perfetta di un CD (audio, dati, video), spendendo meno di 1 euro; se si passa alla produzione su larga scala, un CD-ROM pu\u00f2 costare meno di 10 centesimi. Per questo motivo, le ditte produttrici si sono preoccupate per le copie non autorizzate e hanno cercato di introdurre sistemi anti-copia. Per quanto riguarda il software, varie aziende di software (soprattutto di giochi) sono sempre alla ricerca di nuove tecniche anti-cracker. Una di esse, sviluppata da Macrovision, si chiama \"SafeAudio\" e dovrebbe impedire la copia digitale ma non il normale funzionamento del CD. Il sistema funziona creando dei settori volutamente difettosi: se letto con un normale lettore CD Audio, questi verranno visti come \"imperfezioni\" e automaticamente corretti - seppure con una piccola perdita di qualit\u00e0 mentre i lettori CD-ROM troveranno il disco illeggibile. La cosa non \u00e8 priva di strascichi: alcune case discografiche sono state citate in giudizio per aver venduto materiale () scadente e non riproducibile su tutti i dispositivi. Famoso \u00e8 il caso del gruppo Sony/BGM, che ha inserito nei suoi CD un programma ad avvio automatico, chiamato XCP, che modificava i driver per ostacolarne la copia e utilizzava una serie di tecniche per nascondere queste modifiche anche agli utenti piuttosto esperti. Il fatto che le modifiche fossero permanenti e fatte automaticamente e praticamente all'insaputa del proprietario ebbe un certo clamore, e Sony rilasci\u00f2 uno strumento per rimuoverlo. Attualmente non sono note delle tecniche efficaci per la protezione dei CD audio.\nQualit\u00e0.\nOrientarsi nella scelta fra le innumerevoli marche presenti sul mercato di CD-R e CD-RW non \u00e8 sempre facile.\nEsistono centinaia di marche diverse di supporti, dal marchio noto e pubblicizzato, al marchio sconosciuto, al marchio della catena di distribuzione, tuttavia la quasi totalit\u00e0 dei dischi \u00e8 prodotta da un numero tutto sommato piccolo di industrie pi\u00f9 o meno famose come per esempio Ritek, Philips, Mitsubishi Chemicals, Moser Baer, Sony e altre i cui nomi a volte non compaiono sull'etichetta o sulla scatola del supporto. I dischi vengono prodotti da queste aziende e marchiati con il nome che viene di volta in volta richiesto da chi andr\u00e0 a commercializzare il prodotto.\nPer stabilire chi \u00e8 il \"vero\" produttore di un certo supporto CD-R o CD-RW \u00e8 indispensabile leggere, con un programma apposito ed un lettore compatibile, la traccia ATIP (Absolute Time In Pre-Groove), traccia normalmente non visibile che contiene informazioni inserite nel cd dal produttore. Esistono supporti, pi\u00f9 semplici e meno costosi, privi di una protezione fisica nella parte superiore (la faccia non incisa): molte volte basta una piccola etichetta adesiva o l'utilizzo di un inchiostro aggressivo per rovinare questi supporti; una seconda categoria di supporti, pi\u00f9 costosa e solitamente distribuita solo da marche note, ha una protezione in materiale plastico anche sulla faccia superiore del disco: per questo etichette, post-it e inchiostri all'alcol non sono in grado di inficiare la leggibilit\u00e0 di questo tipo di dischi. Anche a livello chimico i CD-R non sono tutti uguali: lo strato di memorizzazione di un generico CD-R pu\u00f2 infatti essere realizzato con: Cianina \u2013 brevetto della Tayo Juden Company LTD; Ftalocianina - prodotto Mitsui Toatsu Chemicals; Azo \u2013 prodotto della Mitsubishi Chemicals Corporation) oppure Formazan - prodotto della Kodak Japan Limited. Lo strato di memorizzazione dei CD-RW invece \u00e8 un composto di argento, indio, antimonio e tellurio. I CD stampati ed incisi industrialmente invece non hanno generalmente problemi di qualit\u00e0 del substrato in quanto lo stesso \u00e8 normalmente in alluminio.\nProblemi di smaltimento.\nI vari tipi di supporti CD sono accomunati dal fatto di avere una struttura \"a sandwich\" composta da vari tipi di sostanze chimiche, tra cui anche metalli, depositate su un foglio di materiale plastico (policarbonato). Questa struttura fa s\u00ec che questi supporti vengano classificati come \"materiali compositi\" e non possano essere riciclati con la comune plastica. Pertanto i CD non pi\u00f9 funzionanti, in disuso o comunque non pi\u00f9 utili non devono essere conferiti nella raccolta della plastica. Se abbandonato nell'ambiente un disco di questo tipo resta praticamente immutato per un tempo indefinito poich\u00e9 non \u00e8 biodegradabile; inoltre le sostanze chimiche depositate sulla superficie riflettente del disco possono staccarsi e divenire fonte di inquinamento.\nTimori e problemi relativi alla durata.\nQuando vennero messi sul mercato i primi CD, tra i vantaggi decantati dai produttori vi era la loro lunga durata nel tempo. Ma nell'arco di pochi anni si verific\u00f2 un fenomeno increscioso: alcuni dischi prodotti da aziende europee cambiavano colore ai bordi e il programma ne soffriva.\nIl fenomeno si chiam\u00f2 \"bronzing\" e si propag\u00f2 sulla stampa (anche specializzata) un allarme del tipo: \"i CD non durano\" o \"sono destinati a rovinarsi nell'arco di anni o meno\". In realt\u00e0 il problema era limitato: era dovuto al contatto con alcune sostanze (principalmente zolfo) contenuto nella carta e nelle etichette. Questo problema riguard\u00f2 diverse marche prestigiose, che producevano dischi basati sulle produzioni da Philips/DuPont: Hyperion, Pearl, Academy Sound&amp;Vision, CRD, Archiv, Deutsche Grammophon, London/Decca, Unicorn-Kanchana\nIl fenomeno faceva virare il supporto da una colorazione argentea a una bronzea.\nUn ulteriore fenomeno noto come \"Disc rot\" o cancro del disco riguarderebbe invece la progressiva ossidazione dell'alluminio riflettente che \u00e8 posto tra lo strato di policarbonato e quello di lacca protettiva.\nIn questo caso lo strato inciso tenderebbe a scurirsi partendo dai bordi o dal foro di fissaggio (i punti in cui gli strati sono meno coesi) e tenderebbe ad espandersi, rendendo il supporto progressivamente illeggibile."}
{"id": "16687", "revid": "88740", "url": "https://it.wikipedia.org/wiki?curid=16687", "title": "Kappa Edizioni", "text": "La Kappa Edizioni (conosciuta anche come Kappalab) \u00e8 una casa editrice italiana fondata nel 1995 da Andrea Baricordi, Massimiliano De Giovanni, Andrea Pietroni e Barbara Rossi, conosciuti come i Kappa boys. Pubblica soprattutto fumetti e manga, concentrandosi su prodotti d'autore e generi di nicchia, e, in misura crescente, narrativa, manualistica e saggistica strettamente connessa al Giappone .\nCaratteristiche.\nLa Kappa Edizioni concentra la sua produzione soprattutto sui fumetti, producendo opere italiane d'autore con la collaborazione di artisti come Vanna Vinci, Andrea Accardi, Paolo Bacilieri, Giovanni Mattioli, Gianmaria Liani, Sara Colaone, Roberto Baldazzini, Keiko Ichiguchi, Davide Toffolo, Otto Gabos. \u00c8 l'editore italiano di Will Eisner, del quale edita gli \"Archivi di Spirit\" e le \"graphic novel\" nella collana \"Puntozero\", dal nome dell'editore da cui ha ricevuto i diritti di pubblicazione. Questa stessa collana propone anche le opere di Scott Morse.\nDalle etichette straniere vengono tradotti autori come Joann Sfar, Christophe Blain, Frederik Peeters, Ralf Koenig, Shinichi Hiromoto e Derek Kirk Kim. Collabora attivamente con Monkey Punch, creatore di \"Lupin III\" e supervisore della collana \"Lupin III Millennium\" che presenta storie inedite di produzione italiana del famoso ladro franco-nipponico.\nLa casa editrice ha anche un settore dedicato alla narrativa, che annovera tra le sue file autori come Diana Wynne Jones con \"Il castello errante di Howl\", Alexander Key e il suo \"Conan il ragazzo del futuro\", Robert Mayer e il suo \"Super - L'ultimo eroe\" ed i primi libri di Eiko Kadono sulla saga di \"Kiki Consegne a domicilio\", resa celebre dall'omonimo film d'animazione di Hayao Miyazaki.\nLinee editoriali e riviste.\nLa rivista principale \u00e8 \"Mondo Naif\", che vede la sua prima pubblicazione nel 1996. Collane \"Letteratura coi manga\" e \"Boy's Love\".\n\"Manga San\" \u00e8 una linea dedicata al fumetto giapponese, che ha come esponenti alcune opere di Ebine Yamaji, Inio Asano e Daisuke Igarashi.\n\"Ronin Manga\" \u00e8 un'etichetta di Kappa Edizioni, Tratta soprattutto serie brevi o autoconclusive, e fumetti giapponesi che spesso altri editori sono restii a pubblicare per svariate ragioni: tematiche, autori particolari, generi non-mainstream, difficolt\u00e0 di reperimento dei diritti di pubblicazione e dei materiali stessi.\n\"Kappalab\" costituisce l'evoluzione del settore narrativa di Kappa Edizioni, attraverso la quale i romanzi editati per il mercato delle fumetterie, ottengono una distribuzione nazionale raggiungendo in via diretta le librerie di varia. A sua volta, \"Kappalab\" d\u00e0 origine a diverse collane, fra cui \"LibriGhibli\", dedicata ai romanzi originali da cui sono tratti i film dello Studio Ghibli e affini, \"Frame\", legata a celebri film fantastici internazionali, e \"Lab\", collana di saggistica illustrata sul Giappone e sul cinema."}
{"id": "16688", "revid": "438678", "url": "https://it.wikipedia.org/wiki?curid=16688", "title": "Edizioni Punto Zero", "text": ""}
{"id": "16689", "revid": "466539", "url": "https://it.wikipedia.org/wiki?curid=16689", "title": "Andorra", "text": "Andorra, ufficialmente Principato di Andorra (in catalano \"Principat d'Andorra\"), \u00e8 un microstato situato nei Pirenei orientali, tra la Francia e la Spagna.\n\u00c8 la sesta nazione pi\u00f9 piccola d'Europa con una superficie di 468\u00a0km\u00b2 e una popolazione stimata di abitanti nel 2014.\n\u00c8 un principato fondato nel 1278 e retto da due coprincipi: il vescovo della diocesi catalana di Urgell e il presidente della Repubblica francese.\nStoria.\nDal Medioevo all'et\u00e0 moderna.\nLe prime origini di un'entit\u00e0 politico-territoriale andorrana si intrecciano con le evoluzioni storiche francesi: tradizione vuole, infatti, che Carlo Magno abbia concesso autonomia al popolo andorrano in cambio dell'alleanza contro i mori. La Signoria del popolo sarebbe quindi passata al conte di Urgell e conseguentemente al vescovo della diocesi locale. Fu lo stesso apparato ecclesiastico a concedere la supremazia del principato ai Signori di Caboet, che presto si imparentarono con la dinastia dei conti di Foix: il Conte eredit\u00f2 in breve tempo anche territori al di l\u00e0 dei Pirenei, inclusa Andorra.\nDal IX fino al XIII secolo il territorio di Andorra fu una dipendenza del vescovo catalano dell'Urgell. Nell'XI secolo sorse una disputa su Andorra tra il vescovo e il suo vicino occitano. Nel 1278, il conflitto tra il vescovo di Urgell e i conti di Urgell venne risolto dalla firma di un accordo (\"par\u00e9age\"), che stabiliva come la sovranit\u00e0 di Andorra sarebbe stata divisa tra il conte di Foix (il cui titolo sarebbe in seguito stato trasferito al capo di Stato francese) e il vescovo insediato a La Seu d'Urgell, in Catalogna. Il \"par\u00e9age\", un'istituzione feudale che riconosceva il principio di uguaglianza dei diritti condivisi da due regnanti, diede al piccolo principato la sua forma territoriale e politica e uno statuto destinato a rimanere sostanzialmente intatto sino a oggi.\nAttraverso gli anni il titolo comitale (di Conte) di Foix pass\u00f2 ai re di Navarra, ma quando Enrico III di Navarra divenne Enrico IV di Francia, eman\u00f2 un editto nel 1607 che trasmetteva il titolo, di origine franca, al capo di Stato francese, mantenendo i privilegi del vescovo d'Urgell: venivano cos\u00ec nominati formalmente due coprincipi per governarla. Nel 1505 la Corona d'Aragona tent\u00f2 vanamente di annettere Andorra ai propri domini, trovando l'opposizione della Francia.\nEt\u00e0 contemporanea.\nNel 1806 venne costituita da Napoleone la Repubblica indipendente di Andorra, retta da un consiglio elettivo, che dal 1812 al 1814 fece parte del Primo Impero francese. Napoleone s'impadron\u00ec poi della Catalogna, dividendola in quattro \"d\u00e9partement\". Andorra risult\u00f2 annessa a questo territorio, inserita insieme alla vicina Puigcerd\u00e0 nel \"D\u00e9partement de S\u00e8gre\".\nNel 1866, nel Principato di Andorra si assistette ad un importante processo di riforma istituzionale, noto con il termine di Nova Reforma, promulgata il 22 aprile 1866.\nDurante la Prima guerra mondiale Andorra dichiar\u00f2 guerra all'Impero tedesco, ma non prese parte effettivamente al conflitto per l'esiguit\u00e0 delle proprie risorse. Curiosamente rimase per\u00f2 in uno stato di formale guerra con la Germania fino al 1939, non essendo stata invitata alla conferenza di pace di Parigi e non avendo perci\u00f2 firmato il trattato di Versailles.\nNel 1933 la Francia occup\u00f2 Andorra a causa del malcontento sociale sorto dopo la tornata elettorale dell'epoca. Il 12 luglio 1934 un avventuriero, di nome Boris Skossyreff, fece una proclamazione solenne a La Seu d'Urgell, autodichiarandosi Boris I, principe sovrano di Andorra, e dichiarando simultaneamente guerra al vescovo di Urgell. Fu arrestato otto giorni dopo, il 20 luglio, dalle autorit\u00e0 spagnole e definitivamente espulso dalla Spagna.\nDal luglio 1936 al giugno 1940 un distaccamento delle forze armate francesi fu stanziato nel principato per prevenire effetti negativi dalla guerra civile spagnola sul principato. Le truppe franchiste, del resto, raggiunsero i confini andorrani al termine del conflitto. Andorra fu coinvolta solo parzialmente nelle guerre europee e mondiali, restando legata strettamente alla Francia e alla Spagna e diventando un significativo punto di contrabbando tra la Francia di Vichy e la Spagna. Tra il novembre 1942 e l'agosto 1944 ci fu ad Andorra un distaccamento tedesco della Wehrmacht.\nNel 1993 Andorra ha varato una costituzione democratica sotto la guida di Francesc Areny Casal e il sistema politico \u00e8 stato profondamente ammodernato. Dal 1993 il principato siede come componente di pieno diritto alle Nazioni Unite e al Consiglio d'Europa.\nData la sua posizione relativamente isolata, Andorra si \u00e8 trovata al di fuori del corso principale della storia europea, con pochi legami con nazioni diverse da Francia e Spagna. In tempi recenti, comunque, la sua fiorente industria turistica, assieme allo sviluppo di trasporti e vie di comunicazione, ha messo fine all'isolamento del principato.\nGeografia.\nIl territorio dello Stato \u00e8 il pi\u00f9 esteso (468\u00a0km\u00b2) fra i sei microstati d'Europa (gli altri sono San Marino, Liechtenstein, Citt\u00e0 del Vaticano, Principato di Monaco e Malta).\nAndorra confina a nord-est, nord e nord-ovest e a est con la Francia, mentre a ovest, sud-ovest, sud e sud-est con la Spagna.\n\u00c8 quindi uno stato senza sbocco al mare. In Europa \u00e8 uno dei soli tre stati (gli altri due sono il Liechtenstein e la Moldavia, il primo confinante solo con la Svizzera e l'Austria e il secondo solo con la Romania e l'Ucraina) che hanno una doppia triplice frontiera con le stesse due nazioni.\nOrografia.\nCome si conviene alla sua posizione nel versante meridionale della catena dei Pirenei, Andorra consiste principalmente di montagne frastagliate con un'altezza media di , il cui punto pi\u00f9 alto \u00e8 la Coma Pedrosa a \u00a0m. Queste sono separate da tre strette valli a forma di Y che si combinano in una nel punto in cui il fiume Valira lascia lo Stato per entrare in Spagna (nel punto meno elevato di Andorra a 870\u00a0m). Il confine con la Francia si trova nelle vicinanze del colle d'Envalira a \u00a0m.\nIdrografia.\nEssendo completamente circondato da montagne e da altri stati, Andorra non ha sbocchi sul mare e pertanto non ha coste.\nLe acque interne, invece, data anche la forte presenza di monti e nevai, sono molto numerose.\nIl fiume principale \u00e8 la Valira che passa per la capitale Andorra La Vella e termina il suo tratto andorrano a Fontaneda passando in Spagna, proprio accanto alla frontiera.\nAltro fiume importante \u00e8 l'Ari\u00e8ge, che segna una piccola parte del confine orientale con la Francia.\nI laghi sono tutti di origine montana e glaciale e vengono chiamati \"estany\". Il pi\u00f9 importante e vasto, anche se le dimensioni dei numerosi specchi d'acqua sono pressoch\u00e9 similari ovunque, \u00e8 l'Estany de Juciar.\nClima.\nIl clima di Andorra secondo la Classificazione dei climi di K\u00f6ppen \u00e8 di tipo alpino nelle zone di alta montagna e continentale nelle zone pi\u00f9 basse dei monti e nella valle del Valira e dei suoi affluenti minori. Il clima andorrano \u00e8 caratterizzato da nevicate in inverno, con inverni molto freddi e rigidi e fresco d'estate; le nevicate possono essere abbondanti in alta montagna e la neve pu\u00f2 permanere fino a maggio.\nPopolazione.\nGli andorrani costituiscono una minoranza all'interno del loro stesso Stato: solo il 40% ha la cittadinanza andorrana. Il secondo gruppo pi\u00f9 grande di stranieri \u00e8 quello spagnolo (32%), con portoghesi (10%) e francesi (10%) che rappresentano gli altri gruppi principali. Il rimanente 8% appartiene ad altre nazionalit\u00e0. Attualmente ci vivono abitanti (2019); la densit\u00e0 di popolazione \u00e8 167 ab./km\u00b2.\nReligione.\nLa religione predominante \u00e8 il cattolicesimo.\nLingue.\nL'unica lingua ufficiale \u00e8 il catalano, anche se spagnolo, francese e portoghese sono parlati comunemente. Ad Andorra parlano catalano persone e altre lo capiscono, quindi persone capiscono o parlano il catalano su abitanti.\nSecondo \"Observatori Social d'Andorra\", la situazione linguistica di Andorra \u00e8 la seguente:\nSuddivisioni storiche e amministrative.\nAndorra \u00e8 amministrativamente divisa in sette unit\u00e0 principali definite parrocchie (\"parr\u00f2quies\", al singolare \"parr\u00f2quia\").\nAlcune di queste parrocchie (Ordino, La Massana e Sant Juli\u00e0 de L\u00f2ria) sono suddivise in \"quarts\" (quarti) mentre la parrocchia di Canillo \u00e8 suddivisa in \"ve\u00efnats\" (vicinati). Ogni parrocchia \u00e8 costituita da diversi villaggi. Sembra concreta la possibilit\u00e0 che Pas de la Casa, attualmente parte della parrocchia di Encamp, possa staccarsi da quest'ultima dando luogo a un'ottava parrocchia. Esse sono:\nSistema politico.\nI due coprincipi di Andorra sono il vescovo della diocesi spagnola di Urgell, situata a sud del piccolo Stato, e il presidente della Repubblica francese.\nQuesti rappresenta l'unico caso di capo di Stato che \u2013 sebbene in coabitazione \u2013 sia alla testa di un Paese confinante (per esempio il sovrano del Regno Unito \u00e8 anche capo di Stato di diversi Paesi tra cui Australia, Canada e Nuova Zelanda, ma nessuno dei Paesi dei quali \u00e8 a capo confina con il Regno Unito). Andorra e San Marino sono gli unici due Stati al mondo ad avere due capi di Stato.\nLe cariche sono formali, in quanto i due coprincipi delegano i propri poteri (in origine erano di veto) ai loro rappresentanti andorrani.\n\u00c8 invece il primo ministro di Andorra che, di fatto, esercita il potere, assieme al suo governo.\nGli attuali capi di Stato \"formali\" sono il vescovo d'Urgell Joan Enric Vives i Sic\u00edlia e il presidente francese Emmanuel Macron.\nLa Costituzione di Andorra (Constituci\u00f3 d'Andorra) risale al 2 febbraio 1993.\nFino a poco tempo fa il sistema politico di Andorra non prevedeva una chiara distinzione tra potere legislativo, esecutivo e giudiziario. La costituzione, ratificata e approvata nel 1993, stabilisce Andorra come una democrazia parlamentare che mantiene i coreggenti come capi di Stato, ma il capo del governo possiede il potere esecutivo. I due coreggenti (il presidente della Repubblica francese e il vescovo della diocesi spagnola di Urgell) servono entrambi con poteri pari ma limitati, che non includono il diritto di veto sugli atti del governo. Essi vengono rappresentati ad Andorra da due delegati.\nIl principale corpo legislativo di Andorra \u00e8 il Consiglio generale, conosciuto anche con l'antico nome di Consiglio generale delle valli, (che trae le sue origini del Consell de la Terra istituito l'11 febbraio 1419), un parlamento monocamerale con 28 seggi. I membri vengono eletti con il voto popolare diretto, 14 da un'unica circoscrizione nazionale e 14 come rappresentanti di ciascuna delle 7 parrocchie, tutti con un mandato di sette anni. Il Consiglio generale elegge un Capo del Governo (\"Cap de Govern\"), che a sua volta nomina i ministri del governo, il Consiglio Esecutivo (\"Govern\").\nAndorra non ha esercito, e la difesa dello stato \u00e8 affidata a Francia e Spagna.\nNon \u00e8 membro dell'Unione europea, ma viene considerato per molte materie alla stregua: sulla frontiera con la Spagna appaiono cartelli europei con la scritta \"Andorra\", la moneta circolante \u00e8 l'Euro e in molte materie economiche vigono i regolamenti europei. Andorra non ha aderito agli Accordi di Schengen e formalmente per entrare e uscire servirebbe un visto: in realt\u00e0 per i membri dell'Unione Europea basta esibire un documento valido, anche una semplice carta d'identit\u00e0. La ragione \u00e8 molto semplice: l'immigrazione \u00e8 veramente irrisoria e la mancanza di vie di comunicazioni principali come aeroporti o ferrovie rende inutile ogni controllo serio, che \u00e8 affidato alle nazioni confinanti.\nI controlli doganali sono quasi inesistenti. Fra Spagna e Andorra l'unica dogana attiva \u00e8 quella fra il comune di La Farga de Moles e quello di Sant Juli\u00e0 de L\u00f2ria; fra Andorra e Francia c'\u00e8 un unico posto doganale a Porta, in territorio francese.\nIstituzioni.\nUniversit\u00e0.\nNel Principato di Andorra, attualmente, esiste una sola universit\u00e0 istituita nel 1997: l'Universit\u00e0 di Andorra, che si trova nel comune di Sant Juli\u00e0 de L\u00f2ria.\nEconomia.\nIl turismo \u00e8 il pilastro principale della piccola ma fiorente economia di Andorra, e ammonta a circa l'80% del Prodotto interno lordo. Circa 9 milioni di turisti visitano il principato ogni anno, attratti dal suo stato di porto franco e dalle sue localit\u00e0 di villeggiatura estive e invernali. Il vantaggio di Andorra \u00e8 stato recentemente eroso con l'apertura delle economie di Francia e Spagna al mercato unico europeo, che fornisce una pi\u00f9 ampia disponibilit\u00e0 di beni a tariffe pi\u00f9 basse. Nella fattispecie \u00e8 bene tenere presente che un limite alle esportazioni \u00e8 espresso nel valore di 525 \u20ac a persona (questo al 16 agosto 2008).\nIl settore bancario, grazie allo status di \"paradiso fiscale\" di cui gode Andorra, contribuisce sostanzialmente all'economia. La produzione agricola \u00e8 limitata - solo il 2% del terreno \u00e8 arabile - la maggior parte del cibo \u00e8 importato. La principale attivit\u00e0 agricola \u00e8 l'allevamento di pecore; la produzione manifatturiera consiste principalmente di sigarette, sigari e arredamento.\nAndorra non \u00e8 un membro pieno dell'Unione europea, ma gode di una particolare relazione con essa: ad esempio viene trattato come un membro pieno per quanto riguarda il commercio di beni manifatturieri (nessun dazio) ma come un non membro per i prodotti agricoli.\nAndorra non possedette mai una sua valuta, in quanto fino al 1999 us\u00f2 quelle in uso dei suoi due vicini, come il franco francese e la peseta spagnola, che furono poi sostituite dall'euro, che quindi oggi ha validit\u00e0 in Andorra. Alcune monete proprie, come i \"dinar\" di 100 centims vennero coniate dopo il 1982, senza corso legale e destinate al collezionismo.\nIl sistema fiscale italiano, con il Decreto Ministeriale 4 maggio 1999, ha inserito Andorra tra gli Stati o Territori aventi un regime fiscale privilegiato, nella cosiddetta Lista nera, ponendo quindi limitazioni fiscali ai rapporti economico commerciali che si intrattengono tra le aziende italiane e i soggetti ubicati in tale territorio.\nCultura.\nPatrimoni dell'umanit\u00e0.\nLa valle Madriu Perafita Claror (2004 - 2006 \u00e8 entrata nella Lista dei patrimoni dell'umanit\u00e0 dell' UNESCO.\nProduzione letteraria.\nNel XVIII secolo assume una certa importanza letteraria per Andorra il Manual Digest, una compilazione della storia, e dei costumi di Andorra, scritta in catalano e in latino nel 1748 da Antoni Fiter i Rossell.\nNel XX secolo si distinsero tra gli altri gli scrittori Albert Salvad\u00f2, Albert Villar\u00f2, il cui romanzo \"Blu di Prussia\" \u00e8 stato tradotto anche in italiano, Juli Minoves Triquell, e Abel Montagut\nMusica.\nIn campo musicale ricordiamo Marta Roure e la band Progressive death metal dei Persefone.\nCucina.\nUn piatto tipico della Spagna dell'est ma diffuso e originario anche di Andorra \u00e8 la Coca."}
{"id": "16690", "revid": "123891436", "url": "https://it.wikipedia.org/wiki?curid=16690", "title": "Vaduz", "text": "Vaduz (: , ; in alemanno \"Vadoz\") \u00e8 la capitale del principato del Liechtenstein e la sede del Landtag. La citt\u00e0, ubicata lungo il fiume Reno, ha 5.668 abitanti. Sebbene sia la citt\u00e0 del principato pi\u00f9 conosciuta a livello internazionale, essa non \u00e8 la pi\u00f9 popolosa, primato nel quale \u00e8 superata dalla vicina Schaan che \u00e8 popolata da alcune centinaia di abitanti in pi\u00f9.\n\u00c8 sede degli uffici amministrativi del principato, del parlamento (\"Landtag\") e dal 1939 residenza ufficiale del principe sovrano che attualmente \u00e8 Giovanni Adamo II di Liechtenstein. La citt\u00e0 \u00e8 inoltre sede dell'Arcidiocesi di Vaduz, creata nel 1997 e l'unica presente nel principato.\nGeografia fisica.\nTerritorio.\nLa citt\u00e0 di Vaduz conta poco pi\u00f9 di abitanti ed \u00e8 posta sulla riva destra del Reno. La capitale si estende su una superficie di 17,3\u00a0km\u00b2 ripartita tra un territorio principale e sei exclavi: la parte centrale \u00e8 composta dalla citt\u00e0 di Vaduz propriamente detta e dal villaggio urbano di Ebenholz. Due porzioni del territorio della capitale sono delle enclavi del comune di Schaan a nord, altre due appartengono al comune di Planken mentre le altre due sono situate nell'area montuosa a sud-est.\nIl territorio principale, dove si trova la capitale, confina a nord con il comune di Schaan, a est con quello di Triesenberg, a sud con quello di Triesen, a ovest con la Svizzera.\nClima.\nIl clima di Vaduz \u00e8 di tipo continentale oceanico, ma mite. La citt\u00e0 dispone di ampie precipitazioni durante tutto l'anno, ma esse si concentrano in particolare durante l'estate. Il mese pi\u00f9 caldo \u00e8 luglio con temperature che toccano al massimo i 25\u00a0\u00b0C, mentre le temperature pi\u00f9 fredde sono attorno ai 14\u00a0\u00b0C. Il mese pi\u00f9 freddo in citt\u00e0 \u00e8 gennaio con temperature comprese tra i 3 e i -3\u00a0\u00b0C.\nNel territorio cittadino \u00e8 inoltre presente una stazione termale.\nStoria.\nDalle origini alla fine dell'epoca moderna.\nProbabilmente fu abitata in epoca preistorica, viste le numerose vestigia ritrovate in epoche recenti. Durante il periodo romano, l'area di Vaduz era il crocevia delle vie di comunicazione verso le regioni germaniche. In epoca romana Vaduz, che era chiamata \"Vallis Dulcis\", era attraversata dalla \"via Spluga\", strada consolare che collegava Milano con Bregenz passando per il passo dello Spluga. \nUn villaggio denominato \"Faduzes\" era gi\u00e0 presente nell'area attorno al 1175/1200 e probabilmente tale nome si trova associato al significato di \"fossato\" o pi\u00f9 precisamente \"canale\", utilizzato per il funzionamento di mulini e segherie di cui l'area doveva essere particolarmente ricca durante il periodo medievale. Il termine tardolatino \"avadutg\" infatti significava anche acquedotto.\nLa citt\u00e0 vera e propria ad ogni modo si ritiene sia stata fondata attorno al 1322 dai conti di Werdenberg in quanto in quella data viene per la prima volta citata la presenza di un castello a difesa della regione, istituendo dal secolo successivo la contea di Vaduz che rimase un presidio militare per circa un secolo, permettendo la costruzione di un borgo, l'odierna citt\u00e0 Vaduz.\nIl castello e la citt\u00e0 locali vennero quindi saccheggiati dagli svizzeri nel 1444-1446 e nuovamente nel 1499, nell'ambito della Guerra sveva. In epoca rinascimentale la localit\u00e0 conobbe un vero e proprio impulso sia architettonico che culturale.\nLa costituzione del principato del Liechtenstein.\nLa citt\u00e0 di Vaduz e la sua contea, unitamente alla signoria di Schellenberg, vennero acquistate rispettivamente nel 1712 e nel 1699 dalla famiglia dei principi di Liechtenstein i quali riuscirono cos\u00ec a costituire l'attuale Stato e ad ottenere un seggio alla dieta imperiale, il \"Reichstag\". Nel 1719, l'imperatore Carlo VI riconobbe la costituzione del principato sebbene i principi di Liechtenstein non misero piede nel proprio dominio per i successivi 120 anni, preferendo vivere all'estero. Sotto questa sovranit\u00e0 Vaduz acquis\u00ec una sempre maggiore importanza in quanto venne prescelta come capitale dello Stato.\nNel 1806, quando Napoleone Bonaparte fond\u00f2 la Confederazione del Reno anche il Liechtenstein venne incluso in questa nuova formazione statale, riuscendo quindi a mantenere \"de facto\" la propria indipendenza, riconfermata poi dal Congresso di Vienna del 1815.\nIl trattato con l'Austria.\nIl Liechtenstein - e quindi anche Vaduz - soffr\u00ec a lungo di una profonda recessione a causa della propria posizione isolata e priva di grandi fonti di reddito. Nel 1852, il principe del Liechtenstein ritenne quindi opportuno concludere un trattato doganale con l'Austria, che consent\u00ec un rapido recupero delle condizioni economiche della capitale come centro produttivo. L'adozione poi della costituzione nel 1862, port\u00f2 ad un positivo cambiamento politico che limit\u00f2 il campo d'azione dei principi anche in materia di economia dello Stato.\nDurante la Prima guerra mondiale, la popolazione della capitale si impover\u00ec notevolmente a causa dell'alleanza con l'Austria-Ungheria che perse il conflitto e per questo il trattato venne ufficialmente sciolto per non peggiorare oltre la posizione del piccolo principato.\nIl trattato con la Svizzera ed il recupero del ruolo di capitale.\nDopo lo scioglimento del trattato doganale con l'Austria nel 1919, Vaduz ed il Liechtenstein si avvicinarono sempre pi\u00f9 alla Svizzera e nel 1923 venne firmata l'unione doganale ancora oggi esistente con la confederazione elvetica. Durante la Seconda guerra mondiale, a causa della guerra, il principe Francesco Giuseppe II sub\u00ec l'occupazione del palazzo che la sua famiglia usava da secoli come propria residenza ufficiale (posto nell'attuale Repubblica Ceca) ad opera dei russi e pertanto egli venne costretto a trasferirsi a Vaduz dal 1938, fatto che fece recuperare importanza alla piccola cittadina, che riprese a pieno titolo il ruolo di capitale e sede del sovrano locale.\nSimboli.\nVaduz fu dal 1932 la prima citt\u00e0 del Liechtenstein ad ottenere dal principe uno stemma comunale, ma la versione attuale \u00e8 stata adottata a partire dal 1978.\nLa descrizione araldica dello stemma \u00e8 la seguente:\nLa bandiera della citt\u00e0 \u00e8 rossa con una striscia d'argento nella parte superiore.\nMonumenti e luoghi d'interesse.\nArchitetture religiose.\nLa cattedrale di San Florino \u00e8 il monumento religioso pi\u00f9 importante della capitale e dell'intero principato. Posta al centro dell'abitato, venne costruita in stile neogotico tra il 1868 ed il 1873 col contributo personale del principe Giovanni II del Liechtenstein, sostituendo una precedente cappella dedicata al medesimo santo i cui ambienti vennero in parte recuperati per la costruzione della sacrestia della nuova chiesa. Annessa alla cattedrale si trova la cripta dei principi dove sono conservati i corpi degli ultimi principi del Liechtenstein. Sino alla seconda guerra mondiale, infatti, i principi del Liechtenstein venivano sepolti a Wranau (attuale Vranov u Brna), ma quando questi presero residenza stabile a Vaduz nel 1938, iniziarono la costruzione di una nuova serie di sepolcri tra il 1958 ed il 1960. Il primo principe ad esservi sepolto \u00e8 stato Francesco Giuseppe II nel 1989. Dal 1992 al complesso della cripta \u00e8 stato aggiunto un elaborato portale in bronzo scolpito che illustra l'episodio evangelico della risurrezione di Lazzaro.\nNel territorio sono presenti altri luoghi di culto come la cappella di San Giuseppe, costruita tra il 1930 ed il 1931.\nA Vaduz \u00e8 presente la chiesa evangelica del principato costruita tra il 1962 ed il 1963, dotata di un coro e di una torre campanaria nonch\u00e9 di un caratteristico pergamo sopra l'ingresso principale. Le tre campane di questa chiesa vennero derivate dal monastero di Schellenberg, soppresso nel 1880. Altra chiesa evangelica \u00e8 quella di San Giovanni, progettata nel 1947 e completata nel 1956, dove si trova un prezioso organo del XVIII secolo.\nArchitetture civili.\nVaduz possiede un gran numero di architetture civili e strutture governative, alcune delle quali piuttosto antiche come il castello dei Principi che risale al XII secolo ed \u00e8 stato ampliato pi\u00f9 volte tra il XVI ed il XIX secolo. Esso venne acquistato dai principi del Liechtenstein nel 1712 ma venne abitato solo di rado in quanto i sovrani locali preferirono risiedere all'estero. Quando infine il principe Francesco Giuseppe II decise di trasferirsi nel principato nel 1938, prese residenza permanente al castello, facendolo restaurare. Poco distanti dal castello principesco si trovano le rovine del castello medievale di Schalun, costruito nel XII secolo a 850 metri di altezza sulla vallata di Vaduz. Dal 1933 esso \u00e8 propriet\u00e0 del comune di Vaduz.\nDi notevole importanza storica \u00e8 artistica \u00e8 anche la cosiddetta \"Rotes Haus\", un'abitazione risalente all'epoca rinascimentale, contraddistinta da un frontone con tetto a gradoni, fatta erigere dalla famiglia Vaistli e passata dal 1525 al monastero di San Giovanni nella valle del Thur.\nUno degli edifici di maggior rilievo per le istituzioni del principato \u00e8 indubbiamente il Palazzo del Governo del Liechtenstein. Costruito tra il 1903 ed il 1905 in stile neo-barocco, ospit\u00f2 il parlamento sino al 2008 quando venne realizzata la nuova sede, ma fu storicamente il primo edificio del principato a venire dotato di un sistema di riscaldamento centralizzato. L'attuale palazzo del parlamento, aperto nel 2008 dopo sette anni di costruzione, \u00e8 la sede del \"Landtag\" del Liechtenstein. L'opera, costata 42,2 milioni di franchi, \u00e8 stata realizzata con 600 tonnellate di acciaio, metri cubi di calcestruzzo ed oltre un milione di mattoni clinker.\nPoco distante si trova il municipio della citt\u00e0 di Vaduz, costruito tra il 1932 ed il 1933, presenta un grande balcone sulla facciata sud sulla cui parete campeggia un affresco raffigurante sant'Urbano, patrono dei viticoltori.\nAltro edificio molto noto nella capitale \u00e8 Casa Rheinberger, un antico edificio costruito tra il 1550 ed il 1613 ma noto soprattutto per aver dato i natali al compositore Josef Gabriel Rheinberger nel 1839, il quale lasci\u00f2 questa abitazione a dodici anni per trasferirsi a Monaco di Baviera per studiare musica presso il conservatorio locale, passandovi gran parte della propria vita.\nPonti.\nIl \"vecchio ponte sul Reno\" venne costruito nel 1901 ed \u00e8 un caratteristico passaggio coperto in legno lungo 135 metri sul fiume Reno che unisce Vaduz con la citt\u00e0 svizzera di Sevelen. Tutti gli altri ponti che attraversano il Reno nell'area sono stati sostituiti nel tempo da ponti in cemento a causa di inondazioni o incendi, mentre questo \u00e8 rimasto a testimonianza degli antichi ponti costruiti nell'area col legname tratto dalle segherie locali e con l'uso di piloni in pietra. Su di esso ad oggi \u00e8 vietata la circolazione di automobili e motocicli. \u00c8 stato restaurato nel 2009-2010.\nEconomia.\nVaduz possiede un'industria essenzialmente basata sul turismo, malgrado sia una delle poche capitali al mondo senza un aeroporto n\u00e9 una stazione ferroviaria (la pi\u00f9 vicina si trova a 2\u00a0km di distanza dal centro della capitale, presso il villaggio di Schaan), pur essendo previste delle fermate straordinarie per alcuni convogli.\n\u00c8 sede di numerosi uffici finanziari e banche ed \u00e8 considerata la capitale di uno dei pi\u00f9 floridi paradisi fiscali. Molte sono le aziende che hanno scelto di porre a Vaduz la propria sede fiscale, mentre altre, come Hoval o Hilti, sono aziende storiche nate proprio sul territorio. Nel 2014 sono stati registrati posti di lavoro all'interno della citt\u00e0. Vaduz dispone anche di una propria centrale elettrica.\nRicca di locali, alcuni dei quali risalenti al periodo della \"Belle \u00c9poque\" (quando Vaduz risentiva dei fasti della vicina Vienna), \u00e8 stata sede di salotti culturali in cui si ritrovavano filosofi, poeti e musicisti. Lo scoppio della Grande Guerra porr\u00e0 fine a questo mondo e il tramonto del secolare impero asburgico spinger\u00e0 Vaduz all'alleanza doganale con la Svizzera.\nInfrastrutture e trasporti.\nA livello stradale, Vaduz non dispone di grandi reti di comunicazione, tuttavia la citt\u00e0 \u00e8 posta nelle vicinanze della A13 che conduce in Svizzera (verso i comuni di Sevelen e San Gallo) lungo la riva sinistra del Reno.\nLa stazione di Schaan-Vaduz \u00e8 la stazione ferroviaria pi\u00f9 vicina che dispone di collegamenti regionali. Altre stazioni nei pressi della capitale sono quelle di Sargans, Buchs e Feldkirch. Le connessioni con le principali linee ferroviarie dell'area sono attuate grazie alla Liechtenstein Bus.\nL'aeroporto pi\u00f9 vicino \u00e8 quello di Zurigo, posto a 120\u00a0km da Vaduz.\nCultura.\nIstruzione.\nA Vaduz ha sede l'unico ateneo dello Stato, l'Universit\u00e0 del Liechtenstein, fondato nel 1961. Sono inoltre presenti 4 asili e 2 scuole primarie.\nMusei.\nLa Galleria d'Arte Nazionale cos\u00ec come il Museo Nazionale sono posti entrambi a Vaduz. Il principale museo della capitale, il \"Kunstmuseum Liechtenstein\", \u00e8 un museo d'arte moderna e contemporanea che accoglie la collezione privata dei principi, una parte della quale \u00e8 in mostra permanente anche a Vienna. Lo stabile dove sono raccolte le opere \u00e8 stato completato nel novembre del 2000 dagli architetti svizzeri Morger, Degelo e Kerez.\nAltre strutture museali di rilievo nella capitale sono il \"Liechtensteinisches Landesmuseum\" (Museo Nazionale del Liechtenstein) che mostra invece un'esibizione permanente relativa alla cultura ed alla storia naturale del principato, assieme ad un museo del servizio postale locale (\"Postmuseum\") ed uno dedicato allo sport dello sci (\"Engl\u00e4nderbau\").\nSport.\nLa squadra locale di calcio, l'FC Vaduz, partecipa al campionato di calcio svizzero e milita in Super League, la prima divisione. \u00c8 anche la principale squadra professionistica di calcio del paese; le sue partite casalinghe si svolgono nel locale Rheinpark Stadion ( posti a sedere) che \u00e8 lo stadio nazionale del Liechtenstein. Inoltre l\u2019FC Vaduz \u00e8 la squadra ad aver vinto pi\u00f9 Liechtensteiner Cup, 47 in tutto, unica competizione nazionale.\nSociet\u00e0.\nReligione.\nLa maggioranza degli abitanti di Vaduz \u00e8 di religione cattolica romana, con una percentuale del 76% nel 2014. Nel 1873, al completamento della nuova chiesa locale, Vaduz venne proclamata parrocchia, venendo distaccata dalla chiesa madre di Schaan, pi\u00f9 antica per fondazione, che sino a quel momento aveva avuto la funzione di principale luogo di culto dello Stato.\nFino al 1997, il Liechtenstein era parte a livello religioso della diocesi di Coira. Il 2 dicembre 1997, per\u00f2, papa Giovanni Paolo II istitu\u00ec l'arcidiocesi di Vaduz che venne quindi derivata dal territorio dell'arcidiocesi di Coira. Contemporaneamente, con l'istituzione dell'arcidiocesi di Vaduz, la chiesa parrocchiale di Saint Florin venne elevata al rango di cattedrale."}
{"id": "16691", "revid": "125853132", "url": "https://it.wikipedia.org/wiki?curid=16691", "title": "Marea", "text": "La marea \u00e8 un fenomeno oceanico costituito da ampie masse d'acqua (oceani, mari e grandi laghi) che si innalzano (flusso, alta marea) e abbassano (riflusso, bassa marea) anche di 10-20 metri (nella baia di Mont Saint-Michel) con frequenza giornaliera o frazione di giorno (solitamente circa ogni sei ore, un quarto di giorno terrestre) dovuto all'attrazione gravitazionale esercitata sulla Terra dalla Luna, che, pur essendo circa duecento volte meno intensa dell'attrazione esercitata dal Sole, \u00e8 la principale responsabile delle maree, in conseguenza del fatto che la misura del diametro terrestre non \u00e8 del tutto trascurabile rispetto alla distanza tra la Luna e la Terra, mentre lo \u00e8 rispetto alla distanza tra la Terra e il Sole.\nIn breve Le maree sono il risultato dell\u2019attrazione gravitazionale esercitata sulla Terra dai corpi celesti e della forza centrifuga che si crea in seguito alla rotazione del sistema Terra -Luna attorno al proprio centro di massa.\nLa Luna, poich\u00e9 ha una forza di attrazione maggiore rispetto a tutti gli altri corpi celesti, \u00e8 individuata come la principale causa delle maree.\nLa Luna \u00e8 in grado di agire come una calamita provocando l\u2019innalzamento o l\u2019abbassamento delle acque che prendono rispettivamente il nome di alta e bassa marea.\nAlta marea: quando l'acqua del mare raggiunge la sua massima altezza dentro il ciclo delle maree.416\nBassa marea: quando l'acqua del mare raggiunge l'altezza minima dentro il ciclo delle maree. \nDescrizione.\nAmpiezza (detta \"altezza dell'onda di marea\", eguale al dislivello tra bassa e alta marea), frequenza e orario delle maree sono legati ai suddetti fenomeni astronomici e da numerosi aspetti morfologici (superficie della massa d'acqua, forma della costa, differenza di profondit\u00e0 dei fondali). Le maree hanno effetto anche sul livello dei fiumi che sfociano nel mare.\nLe stesse forze e gli stessi principi che regolano le maree dei corpi liquidi, agiscono pure sui corpi solidi, in particolare \u00e8 stata documentata la deformazione della crosta terrestre.\nDiverse motivazioni fanno s\u00ec che alcuni litorali dello stesso mare o oceano non conoscano maree di rilievo mentre su altri litorali, anche prossimi, le maree possano avere ampiezza di molto superiore a dieci metri.\nSolitamente le maree hanno una frequenza legata al paesaggio. Fenomeni simili alle \"onde statiche\" (la marea pu\u00f2 essere considerata una onda estesa, detta onda di marea, di lunghezza eguale alla semicirconferenza terrestre e periodo di 12 h 25 min) fanno s\u00ec che in alcune zone costiere oceaniche non vi sia alcuna marea (per esempio in alcuni mari dell'Europa settentrionale). Mentre solitamente gli orari delle maree variano di giorno in giorno (come la variazione dell'orario della luna), esistono posti (per esempio nell'oceano Pacifico) nei quali le maree avvengono sempre negli stessi orari.\nSu coste oceaniche basse e debolmente inclinate, come quelle delle aree continentali cratoniche e quelle prospicienti pianure alluvionali, l'effetto della marea porta alla sommersione e all'emersione ciclica di vaste superfici di territorio e d\u00e0 luogo alla formazione di piane di marea, ambienti sedimentari caratterizzati dal trasporto di sedimento sia verso terra sia verso mare e conseguentemente da strutture sedimentarie bidirezionali. Esempi tipici sono la costa franco-olandese in Europa e quella canadese. Questi ambienti sono per\u00f2 diffusi su tutte le aree costiere oceaniche.\nL'ampiezza effettiva del livello del mare dipende inoltre da fenomeni meteorologici per nulla legati alle maree, ma che ne esaltano gli effetti. In particolare si tratta degli effetti del vento (soffiando verso la costa innalza il livello del mare sui litorali, soffiando verso il largo abbassa il livello presso i litorali) nonch\u00e9 di differenziali di pressione atmosferica tra il mare aperto e la zona costiera.\nIl fenomeno della risonanza della marea, molto bene documentato nella Baia di Fundy, \u00e8 dovuto al fatto che l'onda di marea viene riflessa dalla costa di una baia e incontra la successiva onda di marea che arriva dall'oceano. In tal modo le due onde si sommano formando delle ampiezze di marea particolarmente forti. Il caso opposto avviene quando l'onda di marea riflessa incontra l'onda di marea sfasata (il massimo di marea incontra il minimo di marea o viceversa) rendendo minime le variazioni del livello del mare.\nLe maree possono anche essere utilizzate per produrre energia.\nSpiegazione scientifica.\nEffetto della Luna.\nConsiderando per semplicit\u00e0 soltanto la Luna e trascurando per ora gli altri corpi del sistema solare, la forza che provoca le maree risulta dalla risultante di tre forze: l'attrazione gravitazionale esercitata dalla Terra su ci\u00f2 che si trova sulla superficie terrestre, l'attrazione gravitazionale esercitata dalla Luna sulla Terra e la forza centrifuga dovuta alla rotazione della Terra intorno al centro di massa del sistema Terra-Luna (che si trova a circa 4.700\u00a0km dal centro della Terra, e circa 1.700\u00a0km sotto la superficie terrestre).\nAl centro della Terra queste tre forze si annullano esattamente. \nConsideriamo un punto della superficie terrestre rivolta verso la Luna. Qui agiscono tre forze: una forza centripeta verso il centro della Terra (inferiore a quella avvertita nel centro della terra perch\u00e9 lontano da esso), una forza centripeta verso il centro della Luna e una forza centrifuga esercitata dal centro di massa del sistema Terra-Luna, che ha la stessa direzione e verso della forza centripeta verso la Luna. Le due componenti che agiscono parallelamente in direzione della Luna sono sufficientemente intense da provocare il fenomeno delle maree, nonostante la forza gravitazionale terrestre: la sommatoria risultante \u00e8 infatti una forza diretta verso la Luna che provoca l'innalzamento del livello del mare. Contemporaneamente, in un punto della superficie terrestre opposto rispetto alla faccia rivolta verso la Luna, possiamo osservare che: la forza gravitazionale lunare agisce contro l'innalzamento della marea, parallelamente alla forza gravitazionale terreste; tuttavia, la forza centrifuga del centro di massa del sistema Terra-Luna agisce in verso opposto alle altre due ed \u00e8 maggiore in intensit\u00e0 grazie alla maggiore distanza di tale superficie dal centro di massa stesso. Per tale motivo, anche in questa parte della Terra, opposta alla superficie esposta verso la Luna, osserviamo un innalzamento della marea. \nNe consegue un innalzamento del mare sia sul lato della Terra rivolto verso la Luna, sia sul lato opposto (la cosiddetta \"seconda gobba\" della marea). Ecco perch\u00e9 l'alta e la bassa marea si alternano all'incirca \"due\" volte al giorno, e non una come potrebbe suggerire un'analisi superficiale.\nRisultando dalla differenza tra due forze quasi uguali tra loro, l'intensit\u00e0 della forza di marea \u00e8 alquanto minore di quella di ciascuna delle due forze prese singolarmente (matematicamente parlando, si tratta di un effetto di \"secondo ordine\"). Sulla superficie della Terra essa vale circa un decimilionesimo della forza di gravit\u00e0. Tale forza, apparentemente piccolissima, \u00e8 per\u00f2 sufficiente a produrre effetti giganteschi a causa dell'enorme massa d'acqua su cui agisce.\nCalcolo dettagliato.\nIn un qualunque punto della superficie terrestre, il potenziale gravitazionale esercitato dalla Terra e dalla Luna \u00e8\ndove G \u00e8 la costante di gravitazione universale, MT la massa della Terra, ML la massa della Luna, rT la distanza dal centro della Terra, rL la distanza dal centro della Luna. A esso va aggiunto il potenziale della forza centrifuga:\ndove \u03c9 \u00e8 la velocit\u00e0 di rotazione del sistema Terra-Luna, mentre r \u00e8 la distanza dal centro di massa di tale sistema. \u03c9 si pu\u00f2 ricavare uguagliando l'accelerazione del centro della Terra dovuta alla rotazione con quella prodotta dall'attrazione gravitazionale della Luna:\ndove rC \u00e8 la distanza del centro della Terra dal centro di massa del sistema, mentre dTL \u00e8 la distanza tra il centro della Terra e quello della Luna.\nInoltre, applicando il teorema del coseno, r e rL si possono scrivere rispettivamente come\ndove \u03b8 \u00e8 l'angolo tra la linea che congiunge il centro della Terra con il punto in cui si calcola il potenziale e quella che congiunge il centro della Terra con quello della Luna (si noti che anche il centro di massa del sistema si trova su quest'ultima linea). Sviluppando in serie di Maclaurin otteniamo quindi\ne sostituendo nell'espressione del potenziale\navendo utilizzato i seguenti valori numerici:\nIndicando con \u0394P i termini non costanti del potenziale, si ottiene\nper cui il potenziale \u00e8 minimo nel punto della superficie terrestre rivolto verso la Luna e nel punto opposto, mentre \u00e8 massimo nella direzione approssimativamente perpendicolare (cos\u03b8 = 0,0083 corrisponde a un angolo di 89\u00b030'). Ai minimi corrisponde l'alta marea (il livello dell'acqua si innalza per compensare la differenza di potenziale), al massimo la bassa marea,\nDividendo per il valore medio dell'accelerazione di gravit\u00e0 sulla superficie terrestre, g = 9,8 ms\u22122, otteniamo anche il valore teorico dell'ampiezza di marea:\nEffetto del Sole.\nIl Sole esercita sulla Terra una forza di marea analoga a quella esercitata dalla Luna; poich\u00e9 per\u00f2 la distanza Terra-Sole \u00e8 maggiore (mediamente circa 390 volte) della distanza Terra-Luna, sebbene il Sole abbia una massa molto maggiore della Luna, la forza di marea del Sole risulta pari solo al 46% circa di quella della Luna. Anche gli altri pianeti del sistema solare esercitano una forza di marea, ma avendo una massa molto inferiore a quella del Sole, l'entit\u00e0 di tali forze \u00e8 del tutto trascurabile (meno di un decimillesimo della forza di marea della Luna).\nA seconda della posizione relativa di Terra, Sole e Luna, la forza di marea del Sole pu\u00f2 agire nella stessa direzione di quella della Luna oppure in direzione a essa perpendicolare: ne risulta un rafforzamento della marea quando i due astri si trovano in congiunzione (Luna nuova) o in opposizione (Luna piena), e un suo indebolimento quando si trovano in quadratura (primo o ultimo quarto). L'ampiezza delle maree perci\u00f2 aumenta e diminuisce ciclicamente, con un periodo di circa quindici giorni.\nAltri effetti.\nPer il calcolo preciso dell'ampiezza, della frequenza e dell'orario delle maree in un determinato momento dell'anno e in un determinato punto della superficie terrestre, occorre tenere conto di diversi aspetti:\nQuesti aspetti possono, in alcune localit\u00e0, determinare un'ampiezza di marea superiore anche di decine di volte al valore teorico calcolato sopra.\nGli effetti della marea nei fiumi che sfociano su coste interessate da ampie maree, dipendono (oltre che dalla marea a livello costiero) anche da:\nIn alcuni fiumi francesi gli effetti delle maree si riscontrano anche a pi\u00f9 di cento chilometri dalla costa.\nPeriodicit\u00e0 delle maree.\nIl ciclo delle maree determinato dall'attrazione della Luna si ripete approssimativamente due volte al giorno: il picco di alta marea si verifica mediamente ogni 12 ore e 25 minuti circa, cos\u00ec come il picco di bassa marea, sfalsati tra di loro di poco pi\u00f9 di 6 ore (Dopo circa 6 ore da un picco di alta marea si ha un picco di bassa marea; dopo circa altre 6 ore si ha il secondo picco di alta marea, e dopo circa 6 ore il secondo picco di bassa marea). \nQuesto accade perch\u00e9, mentre la Terra compie un giro su se stessa ogni 24 ore circa (il giorno siderale medio \u00e8 precisamente di 23h56'04\"), contemporaneamente la Luna orbita intorno alla Terra compiendo un giro in poco meno di un mese (27 giorni e 7h43'12\"). Perci\u00f2, nell'intervallo tra due passaggi successivi della Luna sullo stesso meridiano, la Terra non deve ruotare solo di 360\u00b0, ma di circa 375\u00b030' per compensare i 15\u00b030' di cui la Luna si \u00e8 spostata nel frattempo, cio\u00e8 la Terra deve compiere circa un ventiquattresimo di giro in pi\u00f9. Il valore preciso varia leggermente perch\u00e9, essendo l'orbita lunare un'ellisse, la velocit\u00e0 orbitale della Luna non \u00e8 costante: il valore medio \u00e8 375\u00b034'6\". Il tempo corrispondente \u00e8 24h54'33\". L'intervallo medio teorico tra due picchi di marea successivi (entrambi di alta o di bassa) \u00e8 quindi la met\u00e0 di questo, ossia 12 ore, 27 minuti e 17 secondi.\nEffetti delle maree dovute agli stretti.\nI mari interni (come il Mar Mediterraneo) non registrano forti maree, d'altro canto le maree hanno grande importanza nei pressi degli stretti (come lo Stretto di Gibilterra) in quanto creano forti correnti alternanti tra l'oceano e il mare interno, favorendo cos\u00ec pure un ricambio dell'acqua del mare interno. Un effetto ancor pi\u00f9 interessante si pu\u00f2 evidenziare nello stretto di Messina dove le maree sviluppano delle correnti (cosiddette di marea) che corrono periodicamente (circa ogni 6 ore) prima lungo un senso dello stretto e in seguito nel senso opposto (corrente \"montante\" e corrente \"scendente\", a seconda della provenienza da sud o da nord).\nEffetti delle maree sui fiumi.\nL'onda di marea non si arresta alla foce dei fiumi ma li risale. L'ampiezza pu\u00f2 crescere quando il fiume si restringe e viene attenuata in presenza di bassi fondali o fiumi stretti per via dell'attrito tra acqua e fondali e rive. Non sono rari effetti legati al fenomeno della risonanza dell'onda di marea.\nIn presenza di forti maree, basse pendenze di ampi fiumi, l'onda di marea pu\u00f2 manifestarsi anche a pi\u00f9 di cento chilometri dalla foce. Gli orari delle maree fluviali sono molto sfasati rispetto all'orario della marea che le generano. Ci\u00f2 dipende dalla velocit\u00e0 di propagazione dell'onda di marea, la quale velocit\u00e0 \u00e8 a sua volta legata alla profondit\u00e0 e larghezza del fiume. Ad esempio questo fenomeno \u00e8 ricorrente in Francia, nel dipartimento della Gironda, sui fiumi Dordogna e Garonna, dove il fenomeno \u00e8 noto con il nome di \"mascaret\". Nello stato brasiliano del Par\u00e1, alla foce del Rio delle Amazzoni, il fenomeno \u00e8 chiamato pororoca e genera onde che si allungano per 13\u00a0km.\nTale fenomeno \u00e8 estremamente evidente in Cina sul fiume Qian Tang Jiang, nei pressi da Hangzhou, dove l'ondata di risalita pu\u00f2 raggiungere ragguardevoli dimensioni (sono state registrate onde fino a 9 metri). In tale regione il fenomeno \u00e8 particolarmente intenso tra agosto e ottobre e attira migliaia di turisti, ma data l'incontrollabilit\u00e0 del fenomeno, ogni anno si registrano diversi decessi.\nRallentamento della rotazione terrestre.\nGli attriti tra gli oceani e i litorali, causati dalle maree,\nportano a un continuo rallentamento della rotazione terrestre, dell'ordine di una ventina di microsecondi per anno, cambiamento di interesse esclusivamente per l'astronomia e coloro che si occupano della definizione e misurazione del tempo. Gli studi hanno dimostrato che il rallentamento della rotazione terrestre provoca ogni dodici giorni un aumento della durata del d\u00ec di un tempo pari a .\nPrevisione delle maree.\nLe previsioni delle maree devono tener conto sia degli aspetti astronomici, sia di quelli geografici nonch\u00e9 di quelli meteorologici. I pi\u00f9 importanti sono i primi due aspetti, per i quali esistono diversi \"tipi\" di maree (nonch\u00e9 zone in cui il fenomeno delle maree \u00e8 praticamente inesistente).\nLa regola dei dodicesimi.\nL'innalzamento (durante una marea montante) e l'abbassamento (durante una marea discendente o calante) del livello del mare, pu\u00f2 essere, in prima approssimazione, descritto con curva sinusoidale. La descrizione esatta dell'andamento del livello del mare e delle correnti di marea risulta un compito complesso in quanto il fenomeno non dipende soltanto dalle condizioni astronomiche, ma anche da fenomeni locali, quali la disposizione del fondale e di ostacoli, che alterano il flusso dell'acqua e quindi le correnti di marea e l'innalzamento o l'abbassamento del livello del mare. Tuttavia spesso per le applicazioni pratiche, come ad esempio nella maggior parte dei casi in cui \u00e8 necessario conoscere il livello dell'acqua ai fini della navigazione, non \u00e8 necessaria una conoscenza esatta dello stato della marea ed \u00e8 sufficiente avere una stima del livello dell'acqua. Per far ci\u00f2, bisogna innanzitutto conoscere, nel luogo di interesse, gli orari della bassa marea e dell'alta marea e i loro rispettivi livelli. I livelli sono misurati a partire da un livello di riferimento, che \u00e8 lo stesso usato nelle carte nautiche per indicare le profondit\u00e0 (in diverse nazioni sono utilizzati livelli di riferimento diverso, ma fintanto che si utilizzano carte e tabelle di marea che utilizzano lo stesso livello di riferimento il valore ottenuto \u00e8 quello corretto).\nPer conoscere questi dati, si ricorre a delle apposite tabelle, dette tabelle o tavole di marea, che riportano, per i porti principali, giorno per giorno questi dati, calcolati in base a dati astronomici e ai dati storici delle maree precedenti. Se il luogo di interesse non \u00e8 uno dei porti principali per cui sono dati direttamente questi dati, ma si tratta di un porto secondario, un'apposita tabella riporta, in modo pi\u00f9 generico, qual \u00e8 l'anticipo o il ritardo dell'alta e della bassa marea rispetto al porto principale pi\u00f9 vicino e la differenza nei livelli. Nel caso in cui il punto in questione non si trovi neppure in un porto secondario, si far\u00e0 riferimento al porto secondario pi\u00f9 vicino.\nUna volta noti questi dati, si conoscono pertanto l'orario della bassa marea e il suo livello e l'orario della alta marea e il suo livello. Per sapere in un orario intermedio quale sia il livello si pu\u00f2 calcolare la differenza tra il livello dell'alta e della bassa marea e aggiungere al livello di bassa marea l'innalzamento calcolato, per l'ora desiderata, calcolata applicando la regola approssimativa detta dei dodicesimi, la quale dice (partendo da una bassa marea):\nI dodicesimi fanno riferimento alla differenza (in metri) tra i due estremi di marea.\nUna regola analoga pu\u00f2 essere scritta per il periodo compreso tra un'alta marea e una bassa marea, nel qual caso il livello dell'acqua scende al posto di salire.\nLe maree sono innalzamenti e abbassamenti del livello delle acque che si ripetono con regolarit\u00e0 due volte al giorno. si chiama bassa marea il momento di altezza minima del livello marino, alta marea quello di altezza massima.\nCome esempio si pu\u00f2 portare un'ipotetica marea (simile a quelle riscontrate in alcune localit\u00e0 del Canale della Manica bretone) dove tra la bassa e l'alta marea il livello del mare monta di 12 metri nel giro di circa 6 ore:\nSe la marea montante ricopre una spiaggia, si pu\u00f2 calcolare la velocit\u00e0 con la quale il mare si avvicina alla costa. Minore la pendenza della spiaggia e maggiore la velocit\u00e0. Non sono rari i casi di bagnanti, escursionisti o lavoratori rimasti sorpresi dalla marea montante, rischiando di annegare anche a chilometri dalla riva. Nei pressi di Mont-Saint-Michel il mare ricopre in alcune occasioni all'anno circa 10-15 chilometri di spiaggia, il che vuol dire che nei momenti centrali del ciclo (e dunque per circa due ore di seguito) il mare avanza verso la costa a una velocit\u00e0 media di 3\u20134\u00a0km/h e, a seconda della pendenza della spiaggia, tale velocit\u00e0 pu\u00f2 essere anche sensibilmente maggiore.\nMaree con frequenza di circa dodici ore.\n\u00c8 il tipo di marea che meglio segue le regole astronomiche semplici.\n\u00c8 applicabile alle maree presenti nel Mar Mediterraneo, nonch\u00e9 sulle coste francesi,\nnel Canale della Manica e altri litorali europei ed extraeuropei.\nLa maggiore differenza tra l'alta e la bassa marea viene spiegata con il passaggio della luna al meridiano, che avviene con periodo leggermente superiore alle 24 ore a causa dei moti combinati di rotazione terrestre e rivoluzione lunare, cosicch\u00e9 il periodo principale delle maree \u00e8 di circa 12 ore 25 minuti. Il che vuol dire che per circa 6 ore il livello del mare scende, per poi risalire per altrettante ore.\nLa seconda componente \u00e8 legata alle fasi lunari: in prossimit\u00e0 delle lune nuova e piena le maree sono massime in rapporto ai quarti di luna. Questo ciclo ha dunque un periodo pari a met\u00e0 del ciclo lunare e dunque circa 14 giorni.\nUna terza componente \u00e8 legata all'inclinazione del sole sul piano equatoriale. Minore \u00e8 l'inclinazione e maggiore l'ampiezza della marea. Ci\u00f2 significa che in prossimit\u00e0 degli equinozi\nle maree sono maggiori, mentre in prossimit\u00e0 dei solstizi invernale e estivo le maree sono minori.\nUlteriori componenti sono l'inclinazione della luna sul piano equatoriale, la distanza della luna e la distanza del sole, ecc. Ci\u00f2 porta in particolare a un quarto ciclo di circa 4 anni e mezzo.\nTenendo conto solo delle prime quattro componenti si ottiene che nell'arco di 4 anni e mezzo si osservano verso marzo, aprile, settembre e ottobre, in prossimit\u00e0 del plenilunio e novilunio, due volte in tali giorni, delle maree di notevolissima ampiezza, vicine ai massimi teorici.\nSe si esclude la quarta componente, si capisce che ogni anno, nei pleniluni e noviluni prossimi agli equinozi si possono osservare le maree maggiori dell'anno.\nEffetti sulle economie locali.\nLa presenza di forti maree pu\u00f2 determinare - permettendo, impedendo o condizionando - le attivit\u00e0 dell'uomo.\nPermette attivit\u00e0 economiche particolari, come la raccolta di molluschi sui banchi di sabbia lasciati liberi dalle acque\n(da qui la forte produzione, adesso industriale, di ostriche, mitili e capesante sulle coste bretoni).\nGi\u00e0 secoli or sono, in Bretagna si sfruttava la marea per mettere in moto mulini. Tali mulini vennero in seguito dismessi, ma lo stesso principio viene oggi applicato per la produzione di energia elettrica tramite sbarramenti dove il movimento delle maree fa girare le turbine.\nDove la marea assume proporzioni apprezzabili (almeno 2 m) \u00e8 possibile usare il variare del livello del mare per improvvisare un bacino di carenaggio di fortuna: se l'imbarcazione ha una chiglia sufficientemente robusta e della forma adatta, si pu\u00f2 lasciare arenare la barca su idoneo fondale, onde effettuare brevi pulizie e manutenzioni, prima che l'alta marea successiva riporti lo scafo in condizioni di galleggiamento.\nLa forte ampiezza delle maree attrae sulle coste interessate dal fenomeno forme di turismo particolare (si pensi al divertimento dei bambini di farsi sollevare su un canotto dalla marea).\nAspetti storici.\nNella cultura occidentale e mediterranea in particolare, il fenomeno delle maree \u00e8 stato descritto fin dagli antichi greci e collegato correttamente al ciclo lunare. \nPrimi resoconti di navigatori che avevano oltrepassato lo Stretto di Gibilterra, come quello di Pitea, parlavano di incredibili maree che avvenivano oltre tale stretto. Incredibili in particolare in quanto nel Mar Mediterraneo le ampiezze erano nell'ordine di grandezza del metro, mentre nelle coste presso la Manica superavano l'immaginazione di allora. La spedizione di Alessandro Magno, d'altra parte, fece conoscere al mondo greco le maree dell'Oceano Indiano. \nL'interesse per il fenomeno suscitato da queste spedizioni port\u00f2 a elaborare una teoria astronomica del fenomeno che fu esposta in un'opera perduta di Posidonio, sulla quale abbiamo varie testimonianze, la pi\u00f9 importante delle quali \u00e8 di Prisciano Lidio.\nUna spiegazione del ciclo mensile della marea basata sulla combinazione delle azioni della Luna e del Sole riappare in opere medievali, come quella di Jacopo Dondi, e della prima et\u00e0 moderna, come quelle di Federico Crisogono e Marcantonio de Dominis. Dopo la sistemazione della meccanica operata da Isaac Newton fu possibile inserire queste spiegazioni nello stesso quadro unitario che spiegava il moto dei pianeti.\nIl mito nordico delle maree.\nLa mitologia norrena ha un mito per spiegare l'esistenza delle maree.\nSi racconta che un giorno il dio Thor, insieme con il fratellastro Loki, Thj\u00e1lfi e R\u00f6skva, intraprese un viaggio verso lo J\u01ebtunheimr, finch\u00e9 arriv\u00f2 alla corte del re \u00datgar\u00f0a-Loki. L\u00e0 il dio e il sovrano intrapresero una serie di sfide per determinare chi fosse il pi\u00f9 forte:\nLoki sfid\u00f2 Logi in una competizione su chi avesse mangiato pi\u00f9 velocemente, Thj\u00e1lfi sfid\u00f2 Hugi in una gara di corsa, e il dio Thor sfid\u00f2 il sovrano a bere da un corno. \u00datgar\u00f0a-Loki sostenne che uno dei loro uomini poteva agilmente bere il contenuto di quel corno con un sorso, i meno abili con due, e sicuramente tutti con tre.\nAllora il figlio di Odino trasse un grande sorso e vide che il livello del corno si era abbassato di poco, ne trasse un secondo e vide che il livello si era abbassato ancora meno, allora indispettito dalle parole del gigante il suo terzo sorso fu decisamente pi\u00f9 grande degli altri due ma non bast\u00f2 ancora a vuotare il corno. Il dio allora si sent\u00ec umiliato e venne sfidato a sollevare un grosso gatto grigio. Quanto pi\u00f9 il dio cercava di sollevarlo, tanto il gatto curvava la sua schiena. Thor si sforz\u00f2 al massimo ma non ottenne altro che sollevare una delle quattro zampe del gatto.\nDopo questa sfida il dio si propose di combattere contro uno degli uomini di \u00datgar\u00f0a-Loki, allora quest'ultimo, deridendolo gli propose di combattere contro la sua vecchia balia \"Elli\", ammonendolo che questa aveva piegato uomini ben pi\u00f9 forti di lui. Dopo uno scontro molto acceso il dio resistette piegando solamente un ginocchio. Allora il sovrano interruppe lo scontro asserendo che non era il caso che Thor sfidasse altra gente nella sua casa.\nIl dio si sent\u00ec umiliato e non parlarono pi\u00f9 della sua potenza e delle sconfitte ma festeggiarono con un banchetto. Il giorno seguente, essendo in disparte sia Thor sia \u00datgar\u00f0a-Loki, quest'ultimo spieg\u00f2 al dio di averlo ingannato: raccont\u00f2 che Logi era il fuoco e aveva ovviamente battuto Loki, Hugi era il suo pensiero e ovviamente correva pi\u00f9 veloce di Thj\u00e1lfi, il gatto non era tale ma era Mi\u00f0gar\u00f0sormr, il serpente che circonda tutta la Terra, pertanto il dio l'aveva sollevato cos\u00ec tanto che quasi era arrivato al cielo, la vecchia che Thor \u00e8 riuscito a fronteggiare piegando solo un ginocchio era nientemeno che la vecchiaia, pertanto il dio aveva compiuto un'impresa prodigiosa resistendo.\nInfine, per quanto concerne la sfida del corno, \u00datgar\u00f0a-Loki spieg\u00f2 al dio che la fine del corno era collegata con il mare, pertanto era stata un'impresa stupefacente che egli avesse tratto sorsate cos\u00ec grandi da far abbassare il livello del mare, e pertanto aveva creato le maree."}
{"id": "16693", "revid": "1534511", "url": "https://it.wikipedia.org/wiki?curid=16693", "title": "Zenone di Elea", "text": "Aristotele lo definisce inventore della dialettica. \u00c8 conosciuto soprattutto per i suoi paradossi, che Bertrand Russell defin\u00ec come \u00absmisuratamente sottili e profondi\u00bb.\nBiografia.\nVi sono poche notizie certe sulla vita di Zenone. Anche se composta quasi un secolo dopo la morte di Zenone, la principale fonte di informazioni biografiche sul filosofo \u00e8 il dialogo \"Parmenide\" di Platone.\nDi Zenone, Platone ci dice che era \"alto e di bell'aspetto\" e che \"venne identificato in giovent\u00f9 come l'amante di Parmenide\". Zenone fu discepolo prediletto di Parmenide e, nel citato dialogo platonico, Pitodoro racconta ad Antifonte che i due \"una volta vennero alle Grandi Panatenee\" (\"Parmenide\", 127 A-B) e che in tale occasione avrebbero conosciuto Socrate. Platone descrive la visita di Zenone e Parmenide ad Atene, in modo da salire alla data di nascita del primo: la visita avrebbe avuto luogo nel periodo in cui Parmenide ha \"circa 65 anni\", Zenone \"quasi 40\" e Socrate \u00e8 \"un uomo molto giovane\"; grazie a queste indicazioni, attribuendo a Socrate un'et\u00e0 di 20 anni e assumendo come data di nascita di quest'ultimo il 469 a.C., \u00e8 possibile stimare la nascita di Zenone nel 490 a.C.. \nLa notizia del viaggio non \u00e8 per\u00f2 confermata da Diogene Laerzio che, al contrario, sostiene che egli non si sia mai recato ad Atene; nelle \"Vite dei filosofi\" di Diogene Laerzio sono contenuti altri dettagli, forse meno affidabili: si riporta che Zenone era figlio di Teleutagora, ma figlio adottivo di Parmenide, e che inoltre era \"abile a sostenere entrambi i lati di ogni discorso\" e che venne arrestato e forse ucciso dal tiranno di Elea.\nSecondo Plutarco, Zenone tent\u00f2 di uccidere il tiranno Demilo e, avendo fallito, per non rivelare l'identit\u00e0 dei suoi complici, \"con i suoi stessi denti si strapp\u00f2 la lingua e la sput\u00f2 in faccia al tiranno\".\nPensiero.\nZenone mise al servizio delle dottrine del maestro Parmenide la sua notevole abilit\u00e0 logica e dialettica, inventando una serie di argomenti volti a screditare i critici della Filosofia di Parmenide sull'Essere e i sostenitori del pluralismo ontologico e del divenire.\nCi\u00f2 che si \u00e8 conservato delle concezioni di Zenone \u00e8 stato tramandato da Platone nel \"Parmenide\" e da Aristotele, che nel suo scritto \"Fisica\" ne analizza il pensiero, definendo l'eleate \"scopritore della dialettica\". Diogene Laerzio, nel suo \"Vite dei filosofi\", racconta della valenza politica di Zenone, il quale avrebbe ordito una congiura contro il tiranno della sua citt\u00e0 natale (tale Nearco, o Diomedonte).\n\u00c8 conosciuto soprattutto per i suoi paradossi formulati in relazione alla tesi della impossibilit\u00e0 del moto. Oggi sono conosciuti con il nome di paradossi di Zenone. Tre di essi, in particolare, sono noti come \"paradosso dello stadio\", \"paradosso di Achille e la tartaruga\", \"paradosso della freccia\". In tutti il fine \u00e8 quello di dimostrare che accettare la presenza del movimento nella realt\u00e0 implica contraddizioni logiche ed \u00e8 meglio quindi, da un punto di vista puramente razionale, rifiutare l'esperienza sensibile ed affermare che la realt\u00e0 \u00e8 immobile. Questi paradossi implicano anche il concetto di infinita divisibilit\u00e0 dello spazio ed \u00e8 questa la ragione per cui hanno ricevuto una notevole attenzione da parte dei matematici. Infatti il filosofo sosteneva che per raggiungere un punto preciso, bisogna prima raggiungerne il punto medio. Per giungere ad esso si deve arrivare a sua volta al suo punto medio, e ancora al punto medio del punto medio ecc, fino a che non ci si ritrova nello stesso identico punto in cui siamo al momento della partenza, e quindi il movimento non esiste, ma \u00e8 soltanto un concetto che noi percepiamo.\nA mettere in discussione le affermazioni di Zenone interviene Aristotele, dicendo che Zenone si sbagliava, poich\u00e9 il movimento \u00e8 un insieme di punti distinti soltanto in \"potenza\", e non in \"atto\". In atto il tempo e lo spazio sono un tutt'uno, di punti non distinti tra loro.\nSulle orme di Parmenide, Zenone tenta di affermare - attraverso la dialettica e la logica - le teorie di immutabilit\u00e0 dell'Essere, riducendo all'assurdo il suo contrario. Le tesi confutate da Zenone appartengono ai pitagorici, convinti della molteplicit\u00e0 dell'Essere in quanto numero, e ad Anassagora e Leucippo, suoi contemporanei, il primo esponente della teoria dei semi (\"spermata\" in greco) (chiamati da Aristotele \"omeomerie\") e il secondo dell'atomismo.\nDante lo colloca nel castello degli \"spiriti magni\" pagani (Inf. IV. 138).\nOpere.\nSebbene molti autori antichi si riferiscano agli scritti di Zenone, nulla di essi \u00e8 sopravvissuto intatto. \nPlatone afferma che gli scritti di Zenone siano stati \"portati ad Atene per la prima volta in occasione della visita di Zenone e Parmenide\" e riporta inoltre che Zenone avrebbe detto che la sua opera \"ha lo scopo di difendere gli argomenti di Parmenide\"; i suoi scritti furono composti nella giovent\u00f9 del filosofo e vennero in seguito rubati e pubblicati senza il consenso dell'autore. \nSecondo il \"Commentario al Parmenide di Platone\" di Proclo, Zenone produsse \"non meno di quaranta argomenti mostrando le contraddizioni\" (Libro I, 694, 23), ma solo nove sono oggi noti."}
{"id": "16700", "revid": "106456", "url": "https://it.wikipedia.org/wiki?curid=16700", "title": "MP3", "text": "MP3 (formalmente Moving Picture Expert Group-1/2 Audio Layer 3), anche noto come MPEG-1 Audio Layer III e MPEG-2 Audio Layer III \u00e8 un algoritmo di compressione audio di tipo lossy, sviluppato dal gruppo MPEG, in grado di ridurre drasticamente la quantit\u00e0 di dati richiesti per memorizzare un suono, mantenendo comunque una riproduzione accettabilmente fedele del file originale non compresso. La sua ideazione \u00e8 dovuta a un team di lavoro istituito presso il CSELT e coordinato da Leonardo Chiariglione.\nStoria.\nIl formato \u00e8 da inquadrarsi nell'attivit\u00e0 di ricerca della codifica per i media digitali da parte dei gestori di reti di telecomunicazioni, durante gli anni ottanta e novanta. In questo campo, la ricerca italiana del centro di ricerca CSELT aveva un gruppo attivo a livello internazionale\nNel 1988, su iniziativa CSELT, venne fondato in ISO il Moving Picture Experts Group (MPEG) che, con lo sviluppo dei due standard MPEG-1 ed MPEG-2 e con il supporto ottenuto dall'industria nello sviluppo dei necessari VLSI, ha dato ai gestori la possibilit\u00e0 di mandare segnali audiovisivi di alta qualit\u00e0 sulla rete telefonica attuale.\nLo CSELT \u00e8 stato il primo, nel marzo 1992, a dimostrare una realizzazione completa dello standard MPEG-1 con un decoder integrato in un'applicazione su personal computer, dapprima in locale e successivamente in rete. A questa prima realizzazione hanno fatto seguito altri sviluppi sempre pi\u00f9 mirati per permettere la sperimentazione di servizi multimediali interattivi.\".\nLa codifica \"MPEG-1/2 Layer 2\" cominci\u00f2 come progetto presso la DAB e promosso dalla Fraunhofer IIS-A. Venne finanziato dall'Unione europea come parte di un programma di ricerca pi\u00f9 vasto chiamato EUREKA, comunemente conosciuto con il codice EU-147.\nNel dicembre 1988 il gruppo, originariamente costituito per la codifica video per apparati di registrazione, costitu\u00ec un gruppo di lavoro per la codifica audio, presieduto da Hans-Georg Mussmann. Nel luglio 1989 fu pubblicata una Call for Proposals, ovvero una richiesta da parte della Comunit\u00e0 Europea a presentare dei dalle cui risposte derivarono, per la parte audio, le tecnologie che diedero origine ai tre \u201clayer\u201d dello standard ISO/IEC 11172-3 (detto MPEG-1 Audio): i layer I e II dalla tecnologia proposta dal consorzio costituito da CCETT, Philips e Institut f\u00fcr Rundfunktechnik e il layer III dalla tecnologia proposta dal consorzio costituito da AT&amp;T, France T\u00e9l\u00e9com, Fraunhofer-Gesellschaft e Thomson Consumer Electronics; tra i componenti del consorzio si distinse in particolare Karlheinz Brandenburg di Fraunhofer, che tratt\u00f2 l'argomento nella sua tesi di dottorato. Nel marzo 1992 lo CSELT di Torino dimostr\u00f2 la prima versione funzionante del sistema MPEG-1, sia localmente su un personal computer, che in rete. MPEG approv\u00f2 in via definitiva lo standard ISO/IEC 11172-3 a novembre 1992. L'acronimo MP3 fu ideato nel 1997 via email da un gruppo di esperti MPEG.\nUn'ulteriore fase del progetto MPEG Audio si concluse nel 1994 con la creazione dell'MPEG-2, definito come standard internazionale con il codice ISO/IEC 13818-3 e pubblicato nel 1995.\nL'efficienza di un algoritmo di compressione \u00e8 tipicamente giudicata dal bit rate finale che riesce a ottenere, mentre la metrica del tasso di compressione, che sembrerebbe pi\u00f9 naturale, dipende sia dalla frequenza sia dal numero di bit del segnale in ingresso. Ci\u00f2 nonostante, vengono comunemente comunicati tassi di compressione che utilizzano i CD come riferimento, uno dei pi\u00f9 comuni \u00e8 quello a 44,1 kHz e 2x16bit. Qualche volta vengono utilizzati anche parametri DAT SP (48\u00a0kHz, 2x16bit). Il tasso di compressione in questo sistema di riferimento \u00e8 maggiore, il che dimostra le difficolt\u00e0 nel definire il termine compressione come perdita di qualit\u00e0 nella codifica. \nKarlheinz Brandenburg ha utilizzato il CD di Suzanne Vega, \"Tom's Diner\" come modello di riferimento dell'algoritmo di compressione per l'MP3. Questo CD \u00e8 stato scelto per la sua dolcezza e semplicit\u00e0, rendendo facile l'ascolto di qualsiasi imperfezione che la compressione pu\u00f2 causare durante la registrazione.\nLa pagina web ufficiale pubblica i seguenti tassi di compressione per l'MPEG-1 Layer 1,2 e 3.\nQuesti sono valori piuttosto aleatori in quanto:\nUn modo pi\u00f9 realistico per considerare il bit rate \u00e8:\nIl confronto di un nuovo formato di file, viene fatto confrontando la qualit\u00e0 media di compressione del nuovo formato con un \"encoder\" di alta qualit\u00e0 e molto ottimizzato, del vecchio formato.\nL'algoritmo che utilizza il formato MP3 si basa su una trasformazione ibrida che trasforma il segnale dal dominio temporale a quello delle frequenze e viceversa.\nL'AAC MPEG-4, \u00e8 il formato erede dell'MP3 sempre secondo le specifiche MPEG. Tra i successori del formato MP3 e per il fatto di essere un progetto Free Software. Quasi tutti gli altri formati sono legati a delle aziende proprietarie di diverse brevetti e licenze legate alle specifiche MPEG.\nLa diffusione del formato MP3 apporta una piccola rivoluzione nel mondo della musica, la diffusione delle playlist. In precedenza le canzoni di successo erano attentamente intercalate ai motivi meno riusciti nei CD e nelle audiocassette che si potevano ascoltare solamente nell'ordine studiato dal produttore. Con l'avvento dei supporti digitali questo non accade pi\u00f9 ed \u00e8 possibile una maggiore personalizzazione.\nCaratteristiche del formato.\n\u00c8 opinione diffusa che, per una resa soddisfacente dell'MP3, il bit rate debba essere almeno di 128\u00a0kbit/s; la qualit\u00e0 di un MP3 compresso a questa velocit\u00e0 di trasmissione, tuttavia, non si avvicina a quella di un CD-Audio, pur garantendo delle discrete prestazioni con dimensioni del file molto ridotte. Questo bit rate \u00e8 il risultato di un tasso di compressione che si avvicina al rapporto di 11.02:1 per brani musicali con voce maschile mentre, in caso di voce femminile, in quanto pi\u00f9 acuta e difficilmente comprimibile, il rapporto diviene circa 10.17:1, ammesso che la banda totale del segnale audio non superi i 2.0629\u00a0MHz, in caso contrario il rapporto cala drasticamente fino a toccare picchi di 2.13:1. Da un'analisi condotta dalla rivista \"SUONO\", l'opinione dei conduttori al termine della prova \u00e8 che solo ad almeno 256\u00a0kbit/s si pu\u00f2 parlare di alta fedelt\u00e0.\nPossibili codificatori:\nNel sito https://web.archive.org/web/20040409160037/http://www.jthz.com/mp3/ \u00e8 possibile trovare un front end di Windows per il codificatore LAME.\nLa qualit\u00e0 di un file MP3 dipende dalla qualit\u00e0 della codifica e dalla difficolt\u00e0 con la quale il segnale deve essere codificato. Buoni codificatori hanno una qualit\u00e0 accettabile da 128 a 160\u00a0kbit/s, la chiarezza perfetta di un brano si ottiene da 160 a 192\u00a0kbit/s. Un codificatore che ha bassa qualit\u00e0 lo si riconosce ascoltando persino un brano a 320\u00a0kbit/s. Per questo non ha senso parlare di qualit\u00e0 di ascolto di un brano di 128\u00a0kbit/s o 192\u00a0kbit/s. Una buona codifica MP3 a 128\u00a0kbit/s prodotta da un buon codificatore produce un suono migliore di un file MP3 a 192\u00a0kbit/s codificato con uno scarso codificatore.\nUna caratteristica importante dell'MP3 \u00e8 la perdita di dati dovuta alla compressione \u2013 \u00e8 il modo con cui si rimuove l'informazione dal file audio originale allo scopo di risparmiare spazio. Nei moderni codificatori MP3 gli algoritmi pi\u00f9 efficaci fanno di tutto per assicurare che i suoni rimossi siano quelli che non possono essere rilevati e/o che vengono rilevati meno dall'orecchio umano. Questo risultato \u00e8 stato ottenuto anche grazie alla scienza della psicoacustica.\nTuttavia molti ascoltatori sono in grado di riconoscere la differenza confrontando un CD originale con un formato MP3 da 192\u00a0kbit/s e persino a 256\u00a0kbit/s di alcuni codificatori meno potenti e pi\u00f9 obsoleti. \u00c8 possibile memorizzare file audio con una fedelt\u00e0 massima usando una compressione audio del tipo FLAC, SHN, o LPAC, che comprimono un file audio PCM a 16-bit approssimativamente (questo dipende dalla caratteristiche del file audio stesso).\nBit rate.\nIl bit rate \u00e8 il numero di unit\u00e0 binarie che fluiscono al secondo ed \u00e8 variabile per i file MP3. La regola generale \u00e8 che maggiore \u00e8 il bit rate, pi\u00f9 informazione \u00e8 possibile includere dall'originale, maggiore \u00e8 la qualit\u00e0 del file audio compresso. Attualmente per le codifiche dei file MP3 fissano un tasso di compressione equivalente per tutto il file audio.\nPer l'MPEG-1 layer 3 i bit rate disponibili sono: 32, 40, 48, 64, 80, 96, 112, 128, 160, 192, 224, 256 e 320\u00a0kbit/s, e le frequenze campionate disponibili sono 32, 44,1 e 48\u00a0kHz. La frequenza di campionamento a 44,1\u00a0kHz \u00e8 quasi sempre utilizzata per i CD audio, mentre i 128\u00a0kbit/s come una sorta di bit rate standard \"abbastanza buono\". L'MPEG-2 e l'MPEG-2.5 (non-ufficiale) contemplano un numero maggiore di bit rate: 8, 16, 24, 32, 40, 48, 56, 64, 80, 96, 112, 128, 144 e 160\u00a0kbit/s.\nI file MP3 audio sono suddivisi in settori (\"chunks\" in inglese) chiamati frames, (\"fotogrammi\" in italiano). Ognuno di questi settori \u00e8 provvisto di un marcatore del tasso di compressione; in questo modo, mentre il file audio viene riprodotto, \u00e8 possibile modificarlo dinamicamente. Questa tecnica rende possibile utilizzare pi\u00f9 bit per la parte del suono ad alta dinamica (suoni pi\u00f9 complessi) e meno bit per la parte a bassa dinamica (suoni meno complessi).\nCanali.\nIl formato MP3 pu\u00f2 utilizzare tecniche differenti per la codifica dei canali stereo:\nI codificatori Lame di default utilizzano Joint-Stereo per CBR sotto i 160\u00a0kbit/s o per VBR di q (indice qualitativo) superiore 4, stereo in tutti gli altri casi; negli encoder professionali \u00e8 comunque possibile scegliere manualmente il tipo di codifica di canale che Lame dovr\u00e0 utilizzare.\nLa scelta di non utilizzare esclusivamente il Joint-Stereo \u00e8 dovuta al fatto che alcuni dispositivi non possono processare correttamente le informazioni Dolby Surround se si utilizza il Joint-Stereo,\nCodificatori.\nLo standard MPEG-1 non definisce specifiche precise per i codificatori MP3. L'algoritmo di decodifica e il formato del file, invece sono definiti molto bene. Si presume che il creatore dello standard abbia escogitato un algoritmo per rimuovere appropriate parti di informazioni da un file originale, o piuttosto una rappresentazione in dominio della frequenza (MDCT). Questo processo si basa tipicamente sulla codifica psicoacustica, ossia vengono rimossi quei suoni che l'orecchio umano non \u00e8 in grado di percepire sia mediante l'orecchio sia il cervello.\nCome risultato, vi sono molti codificatori MP3 differenti, ognuno in grado di riprodurre file di qualit\u00e0 differente; al 30 settembre 2001 il migliore codificatore ad alto bit rate (128\u00a0kbit/s e superiori) \u00e8 . Per i bit rate pi\u00f9 bassi il miglior codificatore \u00e8 il Fraunhofer, ma vi sono diverse opinioni. La decodifica MP3, \u00e8 tuttavia ben definita da uno standard. Molti decodificatori sono \"bitstream compliant\", ossia sono in grado di riprodurre esattamente un brano dello stesso file MP3 non compresso.\nID3.\nI tag ID3 permettono l'inserimento nei file MP3 del titolo, dell'artista, dell'album, del numero della traccia, di una descrizione, di un'immagine o di altre informazioni.\nAlternative.\nVi sono molti altri codec audio alternativi all'MP3:\nmp3PRO, MP3, AAC, e MP2 sono tutti membri della stessa famiglia tecnologica e si basano su modelli psicoacustici simili.\nIl Fraunhofer Gesellschaft \u00e8 proprietario di alcune licenze di \"codec\": Dolby Labs, Sony, Thomson/Technicolor, mentre AT&amp;T possiede altri brevetti.\nSu Internet si trovano altri metodi di compressione privi di perdite; pur non essendo simili all'MP3, essi sono buoni esempi di altri metodi di compressione disponibili:\nIl formato MP3 fu progettato per essere utilizzato in parallelo al formato Video MPEG-1/2, e per questo non in grado di riprodurre adeguatamente i suoni al di sotto dei 48\u00a0kbit/s (mono) o degli 80\u00a0kbit/s (stereo).\nTra gli altri, la Xiph.Org Foundation, sviluppatrice dell'algoritmo Vorbis utilizzato assieme al container multimediale Ogg, fornisce in una pagina web dei test di ascolto comparato tra diversi formati audio.\nLicenze e brevetti.\nLa Thomson/Technicolor \u00e8 proprietaria del brevetto MPEG-1/2 Layer 3 in U.S.A. e in Giappone. La Microsoft, che ha progettato il sistema operativo Windows, ha scelto di creare il proprio formato proprietario WMA invece di utilizzare l'MP3, in questo modo evita di dover pagare le relative royalties.\nSotto la presidenza di Mario Monti, l'antitrust europeo mult\u00f2 Microsoft per abuso di posizione dominante con il massimo della sanzione: il 10% del fatturato. Microsoft fu costretta ad abilitare l'installazione su \"Windows\" di lettori audio diversi dal nativo \"Windows Media Player\", incluso nel suo sistema operativo; questi software permettevano di ascoltare l'mp3 e altri formati diversi dal wma. Alla fine, lo stesso software \"Windows Media Player\" \u00e8 stato modificato per la lettura di molti codec e la loro masterizzazione, fra i quali l'mp3.\nNonostante queste scelte, il formato mp3 continua a essere ampiamente utilizzato. Ecco perch\u00e9:\nIl , il Fraunhofer-Gesellschaft comunica che tutti i brevetti sul formato MP3 detenuti da Fraunhofer-Gesellschaft e da Technicolor sono scaduti."}
{"id": "16702", "revid": "400518", "url": "https://it.wikipedia.org/wiki?curid=16702", "title": "Carl Stumpf", "text": "Stumpf studi\u00f2 con Brentano e Rudolf Hermann Lotze, ebbe una fondamentale influenza su Husserl, fondatore del movimento fenomenologico, e tramite la scuola di Berlino influenz\u00f2 la psicologia gestaltistica. Stumpf \u00e8 famoso per aver introdotto nella filosofia contemporanea il concetto di stato di cose (\"Sachverhalt\"), che fu ripreso e diffuso da Husserl e da Scheler.\nStumpf scrisse la sua dissertazione con Lotze all'Universit\u00e0 di Gottinga (1868) e ottenne anche la sua abilitazione all'insegnamento li (1870). In un periodo successivo si interess\u00f2 sempre pi\u00f9 a metodi empirici e alla psicologia sperimentale e divenne uno dei pionieri in queste discipline. Insegn\u00f2 a G\u00f6ttingen, poi divenne professore a W\u00fcrzburg e pi\u00f9 tardi a Praga, Halle, Monaco ed infine Berlino.\nNel 1900, presso l'Universit\u00e0 di Berlino, istitu\u00ec l'Archivio Fonografico (Berliner Phonogramm-Archiv)."}
{"id": "16705", "revid": "1154737", "url": "https://it.wikipedia.org/wiki?curid=16705", "title": "Papilla (botanica)", "text": "La papilla \u2013 in botanica - \u00e8 una protuberanza unicellulare dell'epidermide costituita da un pelo piuttosto corto; ove presente d\u00e0 un aspetto vellutato ad alcuni tipi di foglie e petali. .\nLa papilla viene anche definita con altri nomi specifici come: \"papillosus\", \"papillosa\", \"papillosum\"."}
{"id": "16706", "revid": "79227", "url": "https://it.wikipedia.org/wiki?curid=16706", "title": "Tre leggi della robotica", "text": "Nella fantascienza, le Tre leggi della robotica sono un insieme di leggi scritte da Isaac Asimov, alle quali obbediscono tutti i robot positronici (ossia quei robot dotati di cervello positronico) che compaiono nei suoi racconti e in molti racconti di altri autori. Il testo italiano delle tre leggi ha subito alcune variazioni nelle varie traduzioni, questa \u00e8 la versione originale:\nL'idea.\nLe Leggi nacquero agli inizi degli anni quaranta, dalla mente di Asimov, grazie a fruttuose discussioni sulle sue storie robotiche con John W. Campbell, amico nonch\u00e9 curatore di Astounding Science Fiction. Asimov era dell'idea che, se una macchina era progettata bene, non poteva presentare alcun rischio, e se ovviamente non era utilizzata impropriamente. Egli implement\u00f2 queste leggi nei suoi robot rispettando la necessit\u00e0 di \"sicurezza\" (la Prima Legge), \"servizio\" (la Seconda Legge) e \"autoconservazione\" (la Terza Legge) di questi \"utensili\" sofisticati.\nAnche se Asimov fissa una data di creazione delle leggi, la loro comparsa nelle sue opere avvenne in un lungo periodo di tempo. Egli scrisse due storie senza elencare le Tre Leggi (\"Robbie\" ed \"Essere razionale\"); Asimov assunse, comunque, che i robot avrebbero avuto una certa salvaguardia inerente. \"Bugiardo!\", la terza storia di robot di Asimov, menziona per la prima volta la Prima Legge (e il personaggio di Susan Calvin), ma non le altre. Le Tre Leggi apparvero tutte esplicitamente in \"Circolo vizioso\". Quando queste ed altre storie vennero raccolte assieme, nell'antologia \"Io, robot\", il racconto \"Essere razionale\" venne aggiornato per comprendere le Tre Leggi.\nCon la loro creazione, le leggi della robotica si dimostrarono talmente popolari e sensate, che ben presto, altri scrittori cominciarono ad usarle, senza per\u00f2 mai citarle, in quanto solo Asimov stesso poteva. Dopo la loro invenzione, le storie dei robot come \"distruttori del loro creatore\", cessarono quasi di esistere.\nAnche se inizialmente le leggi erano semplicemente delle salvaguardie attentamente ingegnerizzate, nelle storie successive Asimov dichiara che occorrerebbe un investimento significativo nella ricerca per creare dei robot intelligenti che siano privi di queste leggi, perch\u00e9 esse sono una parte inalienabile della fondazione matematica che sottende al funzionamento del cervello positronico.\nGeneralmente nelle storie scritte da Asimov non vengono esaltate le Tre Leggi della robotica. Al contrario, la maggior parte di esse ha come spunto il mostrarne falle e malintesi, derivanti da impulsi errati. Fanno per\u00f2 eccezione alcuni racconti come \"Sally\", \"Se saremo uniti\", \"Il segregazionista\", \"Che tu te ne prenda cura\" e \"Natale senza Rodney\", dove le leggi della robotica non vengono rispettate.\nAberrazioni ed evoluzione delle leggi.\nIn un racconto di Asimov (\"Il robot scomparso\") diversi robot NS-2 (Nestor) vennero creati con solo parte della Prima Legge, con questa formulazione:\nQuesto permetteva ai robot di lavorare a fianco degli esseri umani anche quando questi erano sottoposti a piccole dosi di radiazioni: non pericolose, ma comunque \"danno\" secondo la Prima Legge. La formulazione originaria della Prima Legge obbligava quindi i robot ad intervenire, ma essendo questi pi\u00f9 vulnerabili degli esseri umani alle radiazioni, invariabilmente si danneggiavano. Nel tipico stile di Asimov, questa modifica port\u00f2 a vari problemi sulla cui soluzione si basa la trama del racconto.\nI \"Solariani\" infine, crearono dei robot con le normali Tre Leggi, ma con un concetto distorto di \"essere umano\". Similarmente ad un racconto breve in cui i robot erano in grado di arrecare danno agli alieni, i Solariani dissero ai robot che solo le persone che parlavano solariano erano umani. In questo modo, i loro robot non avevano alcun problema a recar danno a esseri umani non Solariani (ed in effetti, avevano ordini specifici al riguardo).\nIl problema dei robot che si considerano umani \u00e8 stato alluso molte volte. Robot antropomorfi resero il problema pi\u00f9 evidente. Esempi si possono trovare nel romanzo \"I robot dell'alba\" e nei racconti brevi \"La prova\" e \"L'uomo bicentenario\".\nDopo un omicidio su Solaria, in \"Il sole nudo\", Elijah Baley sostenne che le leggi erano state deliberatamente travisate, poich\u00e9 i robot potevano infrangerle tutte senza saperlo.\nGaia, il pianeta intelligente dei romanzi della Fondazione, adotta una legge simile alla Prima Legge come sua filosofia:\nLe leggi non sono considerate assolute dai robot pi\u00f9 avanzati. In molte storie, come \"Circolo vizioso\", il potenziale e la gravit\u00e0 di tutte le azioni sono pesati e un robot pu\u00f2 infrangere le leggi il meno che pu\u00f2, piuttosto che non fare niente. In un'altra storia, venivano evidenziati i problemi della Prima Legge - ad esempio un robot non poteva funzionare da chirurgo, perch\u00e9 avrebbe causato danni a un umano; n\u00e9 poteva ideare strategie per il football americano, in quanto queste potevano causare infortuni ai giocatori.\nCon l'evoluzione dei robot nei racconti, le scappatoie escogitate per scavalcare le Tre Leggi divengono sempre pi\u00f9 raffinate. In uno degli ultimi racconti di robot, Che tu te ne prenda cura, il Governo Mondiale intende smantellare la U. S. Robots, per varie motivazioni, alcune delle quali parzialmente legate ai difetti delle Tre Leggi. Keith Harriman, direttore della U.S. Robots, utilizza due robot (George Nono e Decimo) per escogitare uno stratagemma di salvataggio dell'azienda. Questa coppia di robot estremamente sofisticati \u00e8 dotata delle prime due leggi modificate:\nI George ideeranno cos\u00ec un piano a lunghissimo termine, creando con i loro ragionamenti una reinterpretazione delle Tre Leggi, attribuendo a loro lo status di \"essere umano migliore\" (e le leggi non saranno pi\u00f9 quelle della \"Robotica\", ma quelle dell\"'Umanica\").\nUna parodia delle Tre Leggi venne fatta da Gerald Black (fisico etereo assunto come ricercatore per l'iper-motore) a proposito di Susan Calvin, sottolineando la completa devozione di questo personaggio per i robot positronici:\nLa Legge Zero.\nLe Tre Leggi vennero estese con una quarta legge, la 'Legge Zero', cos\u00ec chiamata per mantenere il fatto che una legge con numero pi\u00f9 basso soprassedesse a una con numero maggiore. Venne enunciata da un personaggio di Asimov, R. Daneel Olivaw (\"R.\" sta per Robot), nel romanzo \"I Robot e l'Impero\", anche se venne precedentemente menzionata in \"Conflitto evitabile\" da Susan Calvin. In \"I Robot e l'Impero\", R. Giskard Reventlov fu il primo robot ad agire in base alla Legge Zero, anche se ci\u00f2 si rivel\u00f2 distruttivo per il suo cervello positronico, quando viol\u00f2 la Prima Legge. Daneel, nel corso di molte migliaia di anni, fu in grado di adattarsi e obbedire completamente alla Legge Zero che recita:\nLe altre 3 leggi vengono modificate di conseguenza:\nLa legge zero tuttavia risulta essere estremamente complessa rispetto alla programmazione dei cervelli positronici dei robot, poich\u00e9 postula che sia possibile, in qualche modo e qualche situazione, violare la prima legge della robotica (Nessun robot pu\u00f2 recar danno a un essere umano) in funzione di un bene pi\u00f9 ampio e duraturo dell'intera umanit\u00e0. In pratica, un robot potrebbe uccidere un essere umano, in aperta violazione alla prima legge, commettendo un danno effettivo e certo, a fronte di un ipotetico e incerto bene per l'umanit\u00e0. La contraddizione \u00e8 al centro del finale del romanzo \"I robot e l'Impero\", poich\u00e9 proprio il robot R. Giskard Reventlov sceglier\u00e0 di permettere che un intero pianeta, la Terra, sia condannato ad una lentissima agonia nucleare, insieme a tutti i suoi abitanti, per spingere l'intera umanit\u00e0 ad abbandonare il grembo del pianeta madre e colonizzare l'intero universo. Il suo cervello positronico ne sar\u00e0 danneggiato irrimediabilmente.\nIspirazioni successive.\nUna trilogia ambientata nell'universo immaginario di Asimov, venne scritta negli anni novanta da Roger MacBride Allen (\"Il Calibano di Asimov\", \"L'inferno di Asimov\" e \"L'utopia di Asimov\"). In questa trilogia, viene introdotto un nuovo insieme di leggi, le quali vennero concepite dall'autore durante una discussione con lo stesso Asimov. Nella trilogia di MacBride Allen, gli scienziati di Inferno crearono robot dotati di un nuovo insieme di leggi. Tali leggi non richiedevano pi\u00f9 di servire gli umani, ma programmavano i robot a cercare una loro ragion d'essere, e anche se non potevano nuocere agli umani, non avevano l'obbligo di \"prevenire\" i danni. Questa mancanza rispetto alla Prima Legge originaria permette al capo dei robot soggetti alle nuove leggi robotiche, Prospero, di progettare l'assassinio perfetto. Calibano, altro personaggio robotico di questa trilogia, \u00e8 l'unico robot ad essere programmato senza essere soggetto ad alcuna legge.\nUn racconto breve parodistico di John Sladek, firmato con lo pseudonimo di \"I-Click As-I-Move\" e intitolato \"Forza bruta\" (\"Broot Force\", 1972), riguarda un gruppo di robot in stile Asimov, le cui azioni sono limitate dalle \"Tre Leggi di Robish\", che sono \"coincidentalmente\" identiche alle leggi di Asimov. I robot, nel racconto di Sladek, pur rispettando alla lettera le Tre Leggi, hanno comportamenti che portano a risultati sanguinari perch\u00e9 la loro concezione della realt\u00e0 \u00e8 in qualche modo errata. Per esempio, uno dei robot rifiuta di obbedire agli esseri umani perch\u00e9 si considera un essere umano e un altro uccide gli umani perch\u00e9 crede che siano robot e cerca di smontarli per revisionarli.\nNella serie Robot City scritta da giovani esordienti del mondo della fantascienza sotto la consulenza di Asimov, vengono postulate le tre leggi dell'umanica. Queste leggi, create da particolari Robot autoprodotti, sono basate su dirette speculazioni delle loro controparti robotiche.\nAlla Legge Zero, e ai racconti di Asimov, si ispira il film del 2004 \"Io, Robot (I, Robot)\" di Alex Proyas.\nLe leggi e il mondo reale.\nNel mondo reale, le leggi sono attualmente difficili, se non impossibili da implementare: occorreranno ancora significativi progressi nel campo dell'intelligenza artificiale per far s\u00ec che i robot le possano comprendere. Inoltre, siccome i militari sono una delle maggiori fonti di finanziamento per la ricerca robotica, \u00e8 improbabile che tali leggi vengano applicate (almeno nei robot da guerra).\nRoger Clarke scrisse un paio di documenti analizzando le complicazioni dell'implementazione di queste leggi, se i sistemi fossero in qualche modo in grado di impiegarle. Egli sostenne che \"Le leggi della robotica di Asimov sono state uno strumento letterario di successo. Forse ironicamente, o forse perch\u00e9 era artisticamente appropriato, la somma delle storie di Asimov confutano la tesi con cui inizi\u00f2: Non \u00e8 possibile limitare con certezza il comportamento dei robot, inventando ed applicando un insieme di regole.\""}
{"id": "16714", "revid": "123059056", "url": "https://it.wikipedia.org/wiki?curid=16714", "title": "V\u00f5 Nguy\u00ean Gi\u00e1p", "text": "Fu il capo militare del Viet Minh di Ho Chi Minh nella guerra d'Indocina e dell'Esercito popolare vietnamita della Repubblica Democratica del Vietnam nella guerra del Vietnam.\nBrillante tattico e stratega in campo militare, Giap comand\u00f2 le forze Viet Minh che liberarono il Vietnam dal dominio coloniale francese nella guerra d'Indocina, ottenendo una clamorosa vittoria campale nella battaglia di Dien Bien Phu. Come comandante dell'Esercito popolare del Vietnam del Nord combatt\u00e9 con successo le forze statunitensi e sudvietnamite nella guerra del Vietnam. Dopo la riunificazione, prest\u00f2 servizio come ministro della Difesa vietnamita e in seguito come vice primo ministro.\nGi\u00e1p, teorico della \"guerra di popolo\" e stratega preparato e originale, raggiunse uno straordinario prestigio in tutto il mondo per il suo ruolo nelle due guerre d'indipendenza del Vietnam, divenendo negli anni sessanta e settanta un simbolo della lotta delle masse del Terzo mondo contro l'imperialismo delle grandi potenze occidentali.\nBiografia.\nGiap nacque nella provincia di Quang Binh, una regione povera del Vietnam centrale, all'epoca inglobata nell'Indocina francese.\nIl padre, un contadino, aveva deciso di far studiare i figli e lavor\u00f2 duramente perch\u00e9 potessero frequentare una scuola privata a Hu\u1ebf, dove Gi\u00e1p conobbe Phan B\u1ed9i Ch\u00e2u, che gli trasmise le prime idee politiche. In quel periodo lesse anche gli opuscoli di Ho Chi Minh. And\u00f2 ad Hanoi, dove si diplom\u00f2 al liceo Albert Sarraut.\nI francesi insegnavano a uomini come V\u00f5 Nguy\u00ean Gi\u00e1p a diventare francesi, perch\u00e9 educassero i loro connazionali, ma la difficolt\u00e0 era che mentre gli insegnanti parlavano di libert\u00e0, eguaglianza e fraternit\u00e0, il governo francese non applicava questi principi ai vietnamiti.\nNel 1933 si iscrisse all'Universit\u00e0 di Hanoi, dove si laure\u00f2 in legge e dove ebbe le prime esperienze di studio sulle opere di Karl Marx, di Friedrich Engels e sulle campagne militari napoleoniche. Entusiasmato da tali letture, decise di aderire al comunismo e poco dopo si iscrisse al Partito Comunista Indocinese, fondato da pochissimo.\nNel 1939, anno in cui il Partito Comunista Indocinese fu messo al bando dalle autorit\u00e0 filogiapponesi, Gi\u00e1p ripar\u00f2 in Cina. Qui favor\u00ec l'alleanza tra Mao Zedong e Ho Chi Minh (capi dei rispettivi partiti comunisti in Cina e in Indocina) e ottenne aiuti militari.\nNel 1940 Ho Chi Minh gli affid\u00f2 l'incarico di curare l'organizzazione del Vietminh. Giap reclut\u00f2 i capivillaggio nel Vietnam settentrionale e addestr\u00f2 un esercito di guerriglieri.\nTorn\u00f2 in patria nel 1945 contribuendo alla sconfitta militare dell'Impero giapponese: affront\u00f2 i nipponici a Hanoi e li sconfisse nettamente, liberando la citt\u00e0. Dal 1946 al 1953 si diede al perfezionamento di particolari tecniche e strategie di guerriglia, diventando un maestro di tale forma di combattimento. V\u00f5 Nguy\u00ean Gi\u00e1p diceva: \u00ab\"Se il nemico attacca noi ci ritiriamo; se il nemico si ritira, noi attacchiamo\"\u00bb.\nDivenuto comandante supremo dell'esercito vietnamita e capo assoluto dei Vietminh, guid\u00f2 sia le operazioni militari sia le ribellioni contro le forze coloniali francesi in Vietnam. La guerra d'Indocina fin\u00ec nel 1954, con il pieno successo di Gi\u00e1p, che condusse alla vittoria finale le sue armate nella battaglia di Dien Bien Phu.\nSuccessivamente, sempre come comandante dell'esercito Vietminh, fu impegnato nella guerra del Vietnam.\nIl generale Gi\u00e1p era abile stratega militare, teorico e pratico, morale nella lotta compiuta contro il colonialismo francese e contro l'imperialismo americano. Aveva fatto propria l'esperienza rinascimentale europea, napoleonica e l'esperienza maoista applicata nella specificit\u00e0 della situazione vietnamita. Diceva che per un successo militare, oltre al processo dialettico a lunga scadenza, non bisognava lasciarsi sfuggire quello che divenne una parola chiave della sua concezione, il \u00ab\"momento favorevole\"\u00bb (\u00abth\u1eddi c\u01a1 thu\u1eadn l\u1ee3i\u00bb) per un'azione, che potesse essere potenziato da spregiudicate iniziative politiche, in una personale elaborazione dottrinale in cui strategia, propaganda e politica erano sempre inscindibilmente legate, in qualunque azione militare da lui concepita.. Nel conflitto del Vietnam sconfisse ripetutamente sia l'esercito del Vietnam del Sud sia le forze armate americane.\nSembra peraltro che durante la guerra del Vietnam le sue concezioni strategiche non fossero completamente condivise; egli, di fronte all\"'escalation\" degli Stati Uniti con l'arrivo di un potente corpo di spedizione terrestre, consigli\u00f2 i massimi dirigenti politici di evitare di affrontare direttamente la macchina bellica nemica, ridurre l'intensit\u00e0 dei combattimenti e mirare ad un prolungamento della guerra in tempi indefiniti. Alcuni influenti capi politici e militari, guidati da L\u00ea Du\u1ea9n e dal generale Nguy\u1ec5n Ch\u00ed Thanh, non condividevano le valutazioni di Gi\u00e1p ed erano invece favorevoli a incrementare l'infiltrazione di truppe regolari nordvietnamite a sud per supportare i Vietcong e passare all'attacco delle unit\u00e0 americane, cercando di abbreviare i tempi della guerra. Il generale Thanh, che dal 1964 si trovava al sud e dirigeva il movimento Vietcong, era da molti anni il principale rivale di Gi\u00e1p e in questa occasione le sue posizioni aggressive vennero accolte dai dirigenti politici, che decisero di respingere la strategia di Gi\u00e1p e rischiare gli scontri diretti con le forze americane. Nel 1965, 1966 e 1967 quindi si combatterono numerose battaglie che terminarono con apparenti successi tattici americani, ma con crescenti perdite per entrambe le parti che scossero la risolutezza dei dirigenti statunitensi.\nIl generale Thanh non sembr\u00f2 rinunciare alla sua rischiosa strategia e alla met\u00e0 del 1967 propose di sferrare una grande offensiva generale; i suoi piani sarebbero poi stati adottati, nonostante la sua improvvisa morte per malattia il 7 luglio 1967, con l'offensiva del T\u00eat. Gi\u00e1p \u00e8 stato spesso considerato l'ideatore e il pianificatore di questa famosa operazione, ma, secondo alcune fonti, sembrerebbe che egli, al contrario, non fosse favorevole all'offensiva e che l'operazione sia stata approvata, su pressioni soprattutto di Le Duan e dell'ambizioso generale V\u0103n Ti\u1ebfn D\u0169ng, il capo di stato maggiore dell'Esercito popolare del Vietnam, nonostante i suoi forti dubbi. Gi\u00e1p avrebbe addirittura lasciato il Vietnam del Nord e si sarebbe trasferito per alcuni mesi in Ungheria, apparentemente per cure mediche, ma verosimilmente anche in polemica con i dirigenti nordvietnamiti. Il generale avrebbe fatto ritorno in patria solo dopo l'inizio dell'offensiva del Tet nel febbraio 1968.\nLo storico statunitense Stanley Karnow invece riferisce che Gi\u00e1p fu effettivamente il principale pianificatore dell'offensiva del Tet; egli nel settembre 1967 avrebbe reso pubblico un suo documento in cui analizzava l'andamento della guerra in Vietnam, considerando la situazione favorevole alle forze comuniste e prospettando una guerra lunga in cui alla fine gli americani sarebbero stati costretti a cedere. Gi\u00e1p non faceva cenno all'offensiva in preparazione, ma ventilava la possibilit\u00e0 di nuove fasi belliche all'interno di un conflitto che sarebbe potuto durare ancora \"cinque, dieci o venti anni\". Gi\u00e1p quindi avrebbe mantenuto il controllo delle forze comuniste anche in questa fase della guerra; egli si sarebbe anche recato personalmente a Khe Sanh per valutare la situazione dell'assedio alla base americana, rischiando peraltro di cadere vittima di un bombardamento aereo del nemico, che aveva individuato attraverso intercettazioni delle comunicazioni la presenza di un alto ufficiale nordvietnamita nell'area.\nPer i dirigenti del movimento di liberazione del Vietnam il motore del mutamento politico non era la guerra, ma il rendere evidente a tutti che la via da loro intrapresa era la sola, vera e unica via naturale per tutto il popolo vietnamita. V\u00f5 Nguy\u00ean Gi\u00e1p fondava tutta la propria strategia militare su una analisi dei problemi politici.\nDopo la morte di Ho Chi Minh, avvenuta ad Hanoi nel 1969, i guerriglieri comunisti Vietcong lo candidarono alla presidenza della Repubblica, ma egli si accontent\u00f2 del ruolo di ministro della Difesa, carica che peraltro ricopriva gi\u00e0 dal 1945. Favorevole a un comunismo non dittatoriale, ebbe un ruolo chiave nella deposizione del leader della Cambogia, Pol Pot.\nPersonaggio simbolo del comunismo asiatico, appoggi\u00f2 l'ascesa e l'opera politica di Le Duan, ma alla sua morte non fu ostile a una manovra riformista. Nel 1980 si dimise dall'incarico di ministro, restando per\u00f2 un personaggio chiave del politburo del nuovo Partito Comunista del Vietnam. Nel 1982, per motivi di et\u00e0 e di salute, rinunci\u00f2 a ogni carica politica e si ritir\u00f2 a vita privata, rimanendo per\u00f2 un solido punto di riferimento per i giovani vietnamiti che si affacciavano alla politica.\nV\u00f5 Nguy\u00ean Gi\u00e1p \u00e8 autore di scritti di memorie autobiografiche. Tra le sue opere principali, tutte dedicate alle sue operazioni belliche, si ricordano \"Grande vittoria, grande operazione\" (1947, sulla seconda guerra mondiale), \"Dien Bien Phu\" (1955, sulla lotta indipendentista contro la Francia), \"La strategia del partito Laodong nel 1965\" e \"Liberazione e lotta di classe\" (contenuti nell'antologia \"Il Vietnam vincer\u00e0\", pubblicata nel 1968 a cura di Enrica Collotti Pischel), \"Ancora una volta vinceremo\" (1970, sulla guerra del Vietnam), \"La guerra e la politica\" (1974, un'antologia di suoi scritti a cura di Emilio Sarzi Amad\u00e9) e \"Masse armate ed esercito regolare\" (Sandro Teti Editore, 2011).\n\u00c8 morto il 4 ottobre 2013, all'et\u00e0 di 102 anni, in un ospedale di Hanoi dove era ricoverato dal 2009.\nLa tomba del generale Gi\u00e1p oggi si trova a V\u0169ng Ch\u00f9a, sull'isola di \u0110\u1ea3o Y\u1ebfn."}
{"id": "16719", "revid": "104458", "url": "https://it.wikipedia.org/wiki?curid=16719", "title": "Canton Sciaffusa", "text": "Il Canton Sciaffusa \u00e8 un cantone della Svizzera. La citt\u00e0 principale e capitale del cantone \u00e8 Sciaffusa.\nGeografia fisica.\nIl Canton Sciaffusa \u00e8 il pi\u00f9 settentrionale della Svizzera, situato a nord del Canton Zurigo. Giace ad ovest del Lago di Costanza ed ha una superficie di 298\u00a0km\u00b2, principalmente terreno per la produzione agricola.\nIl territorio del cantone \u00e8 quasi interamente circondato dalla Germania (circondari di Waldshut, di Schwarzwald-Baar-Kreis e di Costanza nel Land Baden-W\u00fcrttemberg), con cui confina a ovest, nord ed est. Confina anche con il Canton Zurigo (distretti di B\u00fclach e di Andelfingen) a sud e con il Canton Turgovia (distretti di Diessenhofen e di Steckborn) a est (per un breve tratto). Il canton Sciaffusa \u00e8 addirittura diviso in tre parti dalla Germania. La pi\u00f9 grossa delle tre \u00e8 quella che comprende la capitale Sciaffusa. La seconda \u00e8 un'exclave formata dai comuni di R\u00fcdlingen e Buchberg e si trova nella a sud-ovest del cantone. La terza parte, a est, \u00e8 anch'essa un'exclave e contiene i comuni di Buch, Hemishofen, Ramsen e Stein am Rhein. Nel territorio principale, quello con la capitale, vi \u00e8 inoltre la piccola exclave tedesca di B\u00fcsingen am Hochrhein.\nGran parte del cantone si trova sull'altopiano dominato dall'Hoher Randen. La vetta di questa montagna \u00e8 a 912\u00a0m. I pendii della montagna scendono delicatamente verso sud, dove raggiungono la valle del Reno. Valli corte e strette intersecano questo versante. Il Klettgau \u00e8 una di queste valli.\nLe cascate del Reno sono le pi\u00f9 larghe cascate in Europa e si trovano sul confine tra Canton Sciaffusa, Canton Zurigo e Germania.\nStoria.\nNel medioevo Sciaffusa era una citt\u00e0-stato. \u00c8 documentato che coni\u00f2 monete proprie fin dal 1005. All'epoca era conosciuta come \"Villa Sciaffusa\". Attorno al 1049 venne fondato un monastero Benedettino che port\u00f2 allo sviluppo di una comunit\u00e0, che ottenne l'indipendenza nel 1190. Fino al 1218 Sciaffusa era una libera citt\u00e0 imperiale. Da quel momento e fino al 1330 la citt\u00e0 non solo perse tutti i suoi territori, ma anche l'indipendenza, in favore degli Asburgo. Il Cantone riottenne l'indipendenza nel 1415 quando si compr\u00f2 la sua libert\u00e0. Si alle\u00f2 con Zurigo nel 1454, e divenne un membro pieno della Confederazione nel 1501. La prima ferrovia arriv\u00f2 a Sciaffusa nel 1857. Nel 1944 Sciaffusa sub\u00ec un bombardamento da parte di aerei dell'aviazione statunitense che si persero accidentalmente, scambiando la Svizzera per la Germania.\nLa costituzione cantonale venne stilata nel 1876 e revisionata nel 1895.\nEconomia.\nNel cantone viene prodotto un vino Riesling bianco rinomato. Le principali industrie sono la produzione di macchinari e beni in metallo. Esistono anche la produzione di orologi e gioielleria. Settori industriali di minore importanza sono, tessile, concerie, cartiere, vetrerie, cementifici, e industria chimica. Nel cantone \u00e8 presente anche un birrificio.\nA Rheinau \u00e8 presente una centrale idroelettrica che produce energia per il cantone e per l'esportazione. La principale richiesta di elettricit\u00e0 proviene dalle industrie chimiche a Rheinfelden e dalle fabbriche di alluminio a Neuhausen am Rheinfall. La citt\u00e0 di Sciaffusa, usa anch'essa una grossa quantit\u00e0 dell'elettricit\u00e0 prodotta a Rheinau.\nA Sciaffusa \u00e8 presente anche un importante snodo ferroviario da cui passa parte del traffico tra Germania e Svizzera.\nSociet\u00e0.\nReligione.\nLa principale religione \u00e8 quella cristiana protestante.\nAmministrazione.\nFino al 1999 il Canton Sciaffusa era diviso in 6 distretti, ora aboliti. Il cantone comprende 26 comuni: "}
{"id": "16721", "revid": "104458", "url": "https://it.wikipedia.org/wiki?curid=16721", "title": "Canton Appenzello Esterno", "text": "Il Canton Appenzello Esterno (in tedesco \"Appenzell Ausserrhoden\"; in francese: \"Appenzell Rhodes-Ext\u00e9rieures\"; in romancio: \"Appenzell dador\"; in Svizzero tedesco \"Appez\u00e4ll Osserode\") \u00e8 un semicantone della Svizzera. La sede del governo e del parlamento cantonale \u00e8 a Herisau, l'autorit\u00e0 giudiziaria \u00e8 a Trogen. L'Appenzello Esterno si trova nel nord-est della Svizzera, confina con il Canton San Gallo (distretti di Toggenburg, di Wil, di San Gallo, di Rorschach e di Rheintal) e con il Canton Appenzello Interno. La sua superficie \u00e8 di 243\u00a0km\u00b2 e la popolazione \u00e8, al 2019, di 55.445 abitanti.\nIl Canton Appenzello Esterno era diviso in tre distretti (ora aboliti): \"Hinterland\" (13.604 ettari), \"Mittelland\" (6.031 ettari), e \"Vorderland\" (4.648 ettari).\nStoria.\nI primi insediamenti nell'Appenzello si ebbero tra il VII e l'VIII secolo, lungo il fiume Glatt. Il monastero di San Gallo ebbe grande influenza sulla popolazione. Nel 907 Herisau viene menzionata per la prima volta, il Cantone, (Appenzello: \"abbatis cella\") viene nominato per la prima volta nel 1071.\nIl cantone fu testimone di diverse battaglie, tra cui la Battaglia di V\u00f6gelinsegg (1403) e la Battaglia allo Stoss (1405).\nNel 1513 l'Appenzello si unisce alla Confederazione Svizzera come 13\u00ba cantone. Nel 1597 il cantone venne diviso in due per ragioni religiose: da una parte l'Appenzello Esterno (Protestante) e dall'altra l'Appenzello Interno (cattolico).\nA partire dal XVI secolo venne stabilita, poco alla volta, la produzione di lino. Imprese tessili sempre pi\u00f9 grandi si svilupparono, diversificando in seguito l'attivit\u00e0 in filatura e ricami. L'industria tessile collass\u00f2 tra il 1920 e il 1939.\nNel 1834 venne adottata per la prima volta una costituzione, che sub\u00ec delle riforme nel 1876 e nel 1908. La costruzione di numerose linee ferroviarie tra il 1875 e il 1913 aiut\u00f2 l'industria locale e la popolazione crebbe fino a un massimo di 57.973 persone nel 1910 (comparate alle 53.200 del 2001).\nNel 1934, Johannes Baumann fu il primo cittadino dell'Appenzello Esterno a diventare Consigliere Federale. Il diritto di voto per le donne venne introdotto nel 1972 a livello locale, ma solo nel 1989 a livello cantonale. Nel 1994, per la prima volta, due donne vennero elette nel governo. L'assemblea pubblica (\"Landsgemeinde\") venne abolita nel 1997.\nMunicipalit\u00e0.\nLe 20 municipalit\u00e0 (\"Einwohnergemeinden\") del cantone sono:"}
{"id": "16725", "revid": "125401599", "url": "https://it.wikipedia.org/wiki?curid=16725", "title": "Canton Appenzello Interno", "text": "Il Cantone Appenzello Interno (in tedesco \"Appenzell Innerrhoden\"; in francese: \"Appenzell Rhodes-Int\u00e9rieures\"; in romancio: \"Appenzell dadens\"; in Svizzero tedesco \"Appez\u00f6ll Innerroode\") \u00e8 un semicantone della Svizzera. Appenzello ne \u00e8 la capitale.\nGeografia fisica.\nL'Appenzello Interno \u00e8 situato nella parte nord-est della Svizzera. Confina a nord e a ovest con il Canton Appenzello Esterno, a est e sud con il Canton San Gallo (distretti di Rheintal, Werdenberg e Toggenburgo). La sua superficie \u00e8 di 173\u00a0km\u00b2. Il picco del S\u00e4ntis \u00e8 una delle principali attrazioni del cantone. I laghi principali del cantone sono il F\u00e4lensee, il Seealpsee ed il S\u00e4mtisersee.\nL'Appenzello Interno ha 3 exclave tutte appartenenti a Oberegg, nel Canton Appenzello Esterno.\nStoria.\nI primi insediamenti nell'Appenzello si ebbero tra il VII e l'VIII secolo, lungo il fiume Glatt. Il monastero di San Gallo ebbe grande influenza sulla popolazione. Nel 907 Herisau viene menzionata per la prima volta, il Cantone, (Appenzello, il cui nome deriva dall'espressione latina \"abbatis cella\", in riferimento proprio al monastero di S. Gallo) viene nominato per la prima volta nel 1071.\nIl cantone fu testimone di diverse battaglie, tra cui la Battaglia di V\u00f6gelinsegg (1403) e la Battaglia allo Stoss (1405).\nNel 1513 l'Appenzello si unisce alla Confederazione Svizzera come 13\u00ba cantone. Nel 1597 il cantone venne diviso in due per ragioni religiose: da una parte l'Appenzello Interno (cattolico) e dall'altra l'Appenzello Esterno (protestante).\nLa costituzione venne introdotta nel 1872.\nEconomia.\nGran parte del cantone \u00e8 dedito alla pastorizia, nonostante sia molto montagnoso. L'allevamento del bestiame e la produzione casearia sono le principali attivit\u00e0 agricole.\nPolitica.\nI cittadini del cantone si riuniscono ogni ultima domenica di aprile per la \"Landsgemeinde\" (l'assemblea generale), in una piazza di Appenzello, dove votano le leggi ed eleggono il Consiglio di Governo. Il voto \u00e8 per alzata di mano. Fino alla decisione del Tribunale Federale Svizzero del 1990, le donne non avevano diritto di voto a livello cantonale nell'Appenzello Interno.\nMunicipalit\u00e0.\nIl cantone \u00e8 diviso in quelli che vengono chiamati \"Bezirke\" (distretti), piuttosto che in \"Gemeinden\" (municipalit\u00e0)."}
{"id": "16727", "revid": "267046", "url": "https://it.wikipedia.org/wiki?curid=16727", "title": "Rugby a 7", "text": "Il rugby a 7 () o rugby a VII \u00e8 uno sport di squadra, variante del rugby a 15.\nConcepito nel 1833, ben prima della differenziazione con quello che in seguito sarebbe divenuto rugby a 13 o \"rugby league\", dopo il 1895 fu amministrato dall'International Rugby Football Board, la stessa organizzazione di gestione della disciplina a 15 (a sua volta il XIII svilupp\u00f2 una sua versione ridotta, il rugby a 9 o rugby a IX).\nPi\u00f9 veloce e gestibile della sua disciplina madre (si gioca su due tempi di 7 minuti ciascuno su un campo equivalente a quello della disciplina a 15), \u00e8 adatto nel quadro di manifestazioni multisportive di breve durata: consolidato nei Giochi del Commonwealth, entr\u00f2 nel XXI secolo a fare parte dei Giochi mondiali in cui fu presente per quattro edizioni dal 2001 al 2013; dal 2016 \u00e8 infine sport olimpico, sia maschile che femminile.\nDue giocatori e una intera squadra sono stati introdotti nella World Rugby Hall of Fame per il loro contributo dato al rugby a 7: Ned Haig e il Melrose RFC sono stati introdotti per il loro storico contributo alla nascita di questa variante del rugby, mentre \"The King of Sevens\" Waisale Serevi \u00e8 stato introdotto nella Hall of Fame per il suo contributo alla crescita e alla notoriet\u00e0 del rugby a 7.\nStoria.\nIl rugby a 7 \u00e8 uno sport che s'inizi\u00f2 a praticare nel 1883 a Melrose, cittadina degli Scottish Borders, in Scozia, famosa soprattutto per la casa-museo del grande scrittore Walter Scott. Sarebbe stato un macellaio, di nome Ned Haig, giocatore del Melrose, ad avere l'idea del gioco durante una Festa annuale dello Sport, attesissima in tutta la regione, che prevedeva anche un torneo di rugby. Erano pronti i premi, le donne si erano date da fare per confezionare torte per i vincitori e \"The Ladies of Melrose\" avevano scelto un trofeo da consegnare proprio alla squadra vincitrice del torneo di rugby. Una squadra (il Kelso) delle otto previste non si present\u00f2 quindi Haig e i promotori della festa, che si stava svolgendo tra un pubblico incredibilmente numeroso e pieno di attese, con un programma ricco di gare di ogni genere che rischiava di far saltare proprio il torneo di rugby, decisero per il \"Seven a side\" o il \"short rugby\" (come arrivarono alla decisione dei sette giocatori nemmeno Haig, morto nel 1939, lo spieg\u00f2 mai). Tempi di 15 minuti, alla prima segnatura fine della partita: cos\u00ec inizi\u00f2 il gioco; il Melrose e il Gala giunsero alla finale quindi il trofeo fu vinto dal Melrose. Era il 28 aprile 1883 di una giornata fredda al mattino e piovosa nel pomeriggio.\nUn certo credito ebbe per lungo tempo un'altra versione: quella che i macellai (come era Haig) non avendo la possibilit\u00e0 di giocare al sabato avessero scelto un altro giorno per sfogare la loro passione, senza peraltro raggiungere mai il numero di giocatori per una partita vera (15 contro 15).\nIl gioco rest\u00f2 confinato in Scozia, quasi sempre per feste paesane, fino al 1926 quando a Londra, sulla spinta degli scozzesi della capitale, si organizz\u00f2 il Middlesex Seven ossia il torneo pi\u00f9 rinomato che negli anni Cinquanta fu superato per fama dall'Hong Kong Sevens, diventato cos\u00ec importante da essere considerato un campionato del mondo prima di un vero campionato mondiale.\nSi dice, scherzando, che gli scozzesi abbiano inventato il rugby a 7 per risparmiare: \"con una squadra di rugby a 15 si formano due squadre e un arbitro.\"\nRegolamento.\nIl rugby a 7, nella sua versione che ricalca il \"rugby union\", \u00e8 disciplinato da World Rugby.\nIl campo ha le stesse dimensioni di quello del rugby a 15; i giocatori in azione sul campo sono 7 e altri 5 sono pronti a sostituirli; alle mischie ordinate e alle rimesse laterali partecipano 3 giocatori. La partita si divide in 2 tempi di 10 minuti l'uno con intervallo di 2 minuti quando si tratta della partita finale di un torneo importante altrimenti ogni tempo dura 7 minuti con intervallo di 1 minuto. Nel caso di parit\u00e0 alla fine dei tempi regolamentari la partita continua fino a quando una squadra segni per prima dei punti. La trasformazione di una meta avviene calciando in drop e non \u00e8 prevista la possibilit\u00e0 del calcio piazzato, mentre la squadra a riprendere il gioco dopo la realizzazione di una meta \u00e8 quella che l'ha realizzata (a differenza del rugby union in cui inizia il gioco la squadra che subisce la meta). Ogni cartellino giallo implica la sospensione temporanea di un giocatore per 2'.\nLe squadre sono composte da 3 avanti, il mediano di mischia, e 3 trequarti.\nTornei principali.\nGiochi olimpici.\nDopo l'eliminazione del rugby a 15 dal programma olimpico, avvenuta nel 1924 dopo il debutto del 1900, il CIO ha deciso di inserire nel programma delle Olimpiadi la variante del rugby a 7 a partire dal 2016.\nCoppa del Mondo.\nL'edizione inaugurale della Coppa del Mondo si \u00e8 svolta in Scozia nel 1993 e ha visto prevalere l' a cui \u00e8 stata assegnata la Melrose Cup, trofeo che prende il nome dalla citt\u00e0 che secondo la tradizione ha dato i natali al rugby a 7. Dall'edizione del 2009, ospitata da Dubai, si disputa ufficialmente anche l'analogo torneo femminile. L'ultima edizione della Coppa del Mondo, disputata in Russia nel 2013, \u00e8 stata vinta dalla che ha anche trionfato nel torneo femminile.\nIn ambito maschile le nazionali che hanno vinto pi\u00f9 volte la Melrose Cup sono la Nuova Zelanda e le con due trofei ciascuno, seguono Inghilterra e con una vittoria. Il torneo femminile \u00e8 stato vinto una volta dall'Australia e una volta dalla Nuova Zelanda.\nIl record del maggior numero di punti realizzati complessivamente nelle edizioni della Coppa del Mondo \u00e8 detenuto dal figiano Waisale Serevi con 297 punti, mentre il connazionale Marika Vunibaka con le 23 mete messe a segno risulta il migliore realizzatore di mete.\nWorld Rugby Sevens Series.\nLe \"World Rugby Sevens Series\", la cui prima edizione ha debuttato nel 1999, sono un torneo internazionale annuale gestito da World Rugby. \u00c8 costituito da un insieme di singoli eventi ospitati da varie nazioni del mondo, tutti questi tornei concorrono a determinare una classifica finale in cui la nazionale che ha totalizzato pi\u00f9 punti viene dichiarata vincitrice. Campioni dell'edizione 2014-15 sono state le Figi.\nI singoli tornei che fanno attualmente parte delle World Rugby Sevens Series sono i seguenti:\nSevens Grand Prix Series.\nIl \"Sevens Grand Prix Series\" \u00e8 un torneo annuale gestito da Rugby Europe e destinato alle nazionali europee di rugby a 7. \u00c8 organizzato in modo simile alle Sevens World Series, con singoli tornei ospitati da nazioni europee. Prima del 2011 era chiamato \"FIRA European Sevens\"."}
{"id": "16728", "revid": "149485", "url": "https://it.wikipedia.org/wiki?curid=16728", "title": "Unit\u00e0 Astronomica", "text": ""}
{"id": "16730", "revid": "1444886", "url": "https://it.wikipedia.org/wiki?curid=16730", "title": "Chimica nucleare", "text": "La chimica nucleare \u00e8 un settore della chimica che tratta le reazioni che cambiano la natura del nucleo. Per reazione chimica si intende la modificazione dei legami che tengono uniti tra loro gli atomi di molecole diverse, che reagiscono tra loro. Il fenomeno chimico-fisico studiato dalla chimica nucleare \u00e8 la radioattivit\u00e0 e la grandezza fisica corrispondente nel Sistema Internazionale \u00e8 l\"attivit\u00e0\" (unit\u00e0 di misura il becquerel, Bq; 1 Bq = 1 s\u22121 = 1\u00a0Hz = 1 disintegrazione nucleare al secondo).\nNelle reazioni nucleari, invece, non cambiano solo le molecole e i legami che le formano, ma si modificano gli stessi atomi ed i loro nuclei. Mentre la fisica nucleare si occupa pi\u00f9 particolarmente degli aspetti energetici e delle particelle implicate in una trasformazione nucleare, la chimica nucleare si concentra piuttosto sulla sintesi di nuovi elementi, sullo studio delle propriet\u00e0 dei nuclidi radioattivi (caratterizzati dal numero atomico Z e numero di massa A), denominati isotopi o isomeri (isotopi uguali che differiscono solamente per il diverso stato eccitato) qualora appartenenti allo stesso elemento chimico (oppure isobari, isotoni, e isodiaferi in altri casi), e su tutte le possibili applicazioni teorico-pratiche del fenomeno della radioattivit\u00e0 e a particolari interazioni energetiche del nucleo atomico (ad esempio NMR, spettroscopia M\u00f6ssbauer e spettroscopia di annichilazione di positroni (PAS)).\nLa \"radiochimica\", in particolare, \u00e8 la principale branca applicata della chimica nucleare: essa si occupa, in senso lato, di reazioni chimiche che implicano l'uso di sostanze radioattive. La \"chimica radiofarmaceutica\" si occupa della sintesi e della caratterizzazione di composti radioattivi da utilizzare in radiodiagnostica e radioterapia metabolica (medicina nucleare). La \"chimica delle radiazioni\" studia le reazioni chimiche indotte da radiazioni ionizzanti. La chimica degli atomi esotici studia le propriet\u00e0 e le applicazioni di quasi-atomi come il positronio, il muonio, gli antiatomi. La \"chimica degli atomi transfermici e ultrapesanti\" studia le propriet\u00e0 chimiche di elementi (artificiali) di numero atomico da 101 a 118.\nUn atomo \u00e8 costituito da un nucleo interno composto da protoni e neutroni e da un certo numero di elettroni (pari a quello dei protoni, se l'atomo \u00e8 neutro). Una reazione chimica nucleare determina una variazione nel numero di nucleoni, cio\u00e8 di protoni e neutroni (che compongono il nucleo), tra le specie che ne prendono parte. Inoltre vengono emesse radiazioni ionizzanti come i raggi X e i raggi gamma.\nNelle reazioni nucleari non vige la legge di conservazione di massa di Lavoisier (tipica invece delle reazioni chimiche) mentre vale la legge di conservazione dell'energia e la legge di conservazione della carica elettrica.\nParticolari reazioni nucleari sono i decadimenti radioattivi, la fissione nucleare, la fusione nucleare, e il bombardamento atomico. L'energia solare \u00e8 un classico esempio della potente energia nucleare sviluppata da un tale fenomeno. Alcune reazioni nucleari hanno permesso di indagare il nucleo pi\u00f9 intimamente (hanno consentito, per esempio, l'individuazione dei protoni e dei neutroni), oppure di realizzare artificialmente atomi non presenti in natura. Piccole quantit\u00e0 di sostanze radioattive vengono oggigiorno ampiamente utilizzate in elettronica per vari scopi.\nI reattori nucleari a fissione sfruttano attualmente la fissione del nucleo per produrre energia elettrica e calore, ma ne \u00e8 anche auspicato l'utilizzo per la produzione di idrogeno o idricit\u00e0 (hydricity). Attualmente si sta lavorando alla ingegnerizzazione a livello industriale di reattori per fusione nucleare che permetterebbero in futuro di abbinare ai vantaggi dell'energia nucleare un livello di sicurezza operativa altamente elevato (si abbatter\u00e0 l'emissione di radiazioni).\nStoria.\nDopo la scoperta dei raggi X da parte di Wilhelm R\u00f6ntgen, molti scienziati cominciarono a lavorare sulle radiazioni ionizzanti. Uno di questi fu Henri Becquerel, che studi\u00f2 la relazione tra la fosforescenza e l'impressionamento delle lastre fotografiche. Quando Becquerel (lavorando in Francia) scopr\u00ec che, senza nessuna fonte di energia esterna presente, l'uranio era in grado di generare raggi che potevano impressionare una lastra fotografica, fu scoperta la radioattivit\u00e0. Marie Curie (a Parigi) e suo marito Pierre Curie isolarono due nuovi elementi radioattivi da minerali di uranio. Usarono metodi radiometrici per identificare la quantit\u00e0 di radiazione presente dopo ciascuna separazione chimica; essi separarono l'uranio minerale in ciascuno dei differenti elementi chimici allora noti, e misurarono la radioattivit\u00e0 di ciascuna frazione ottenuta. Tentarono quindi di separare ulteriormente queste frazioni radioattive, per isolare una frazione pi\u00f9 piccola con una elevata attivit\u00e0 specifica (radioattivit\u00e0 per massa unitaria). In questo modo, isolarono il polonio e il radio. Verso il 1901 fu notato che elevate dosi di radiazione erano in grado di causare danni agli esseri umani: Becquerel trasport\u00f2 con s\u00e9 un campione di radio nella tasca e a causa della elevata dose di radiazione localizzata a cui fu esposto sub\u00ec una ustione da radiazioni che apr\u00ec il campo allo studio degli effetti biologici delle radiazioni, che a loro volta permisero lo sviluppo di trattamenti medici.\nErnest Rutherford, lavorando in Canada e in Inghilterra, mostr\u00f2 che il decadimento radioattivo pu\u00f2 essere descritto da una semplice equazione differenziale lineare (una equazione cinetica del primo ordine), implicando che una data sostanza radioattiva possiede una caratteristica emivita (il tempo necessario affinch\u00e9 la massa si riduca della met\u00e0 del valore originario). Egli coni\u00f2 anche i termini raggi alfa, beta, e gamma, convert\u00ec l'azoto in ossigeno, e cosa pi\u00f9 importante diresse quello che \u00e8 noto come esperimento di Rutherford e che mostr\u00f2 che il modello atomico di Thomson era errato. Nel \"modello a panettone\", proposto da Thomson nel 1904, l'atomo \u00e8 composto da elettroni circondati da una \"nuvola\" di cariche positive che bilanciano la carica negativa degli elettroni. Secondo Rutherford, il suo esperimento implicava che la carica positiva fosse in un nucleo molto piccolo conducendo al modello atomico di Rutherford, e successivamente al modello di Bohr, dove il nucleo positivo \u00e8 circondato da elettroni negativi.\nNel 1934 la figlia di Marie Curie, Ir\u00e8ne Joliot-Curie, e suo marito furono i primi a creare la radioattivit\u00e0 artificiale: bombardarono il boro con particelle alfa per creare l'isotopo 137N; questo isotopo decade emettendo positroni. Inoltre, bombardarono l'alluminio e il magnesio con neutroni per creare nuovi radioisotopi.\nReazioni nucleari.\nNelle reazioni nucleari, a differenza delle reazioni chimiche che coinvolgono i legami fra atomi o molecole, si ha un cambiamento riguardante la natura del nucleo atomico. In tali reazioni, piuttosto che la conservazione della massa totale, vale la conservazione del numero atomico (Z) e del numero di massa (A). Ad esempio, si consideri il bombardamento dell'azoto-14 con particelle \u03b1:\nsi nota che a sinistra compare un A totale uguale a 18 (14+4), cos\u00ec come vale 18 (17+1) tra i prodotti di reazione. Allo stesso modo, Z totale a sinistra vale 9 (7+2) cos\u00ec come \u00e8 pari a 9 (8+1) per i prodotti.\nLa spettrometria di massa ha permesso la misura quantitativa del difetto di massa, ovvero la quantit\u00e0 di massa che \u00e8 stata convertita in energia passando dai reagenti ai prodotti finali di una reazione nucleare. L'energia corrispondente si ricava applicando l'equazione di Einstein E=mc2: ad esempio per il consumo di 1 u di materia (1,66 \u00b7 10\u221227 kg) si calcola una energia pari a 933 MeV.\nDecadimento radioattivo.\nI nuclidi instabili sono soggetti a decadimento radioattivo. Esistono principalmente tre tipi di decadimento il decadimento \u03b1, \u03b2 e quello \u03b3.\nIl decadimento \u03b1, caratteristico dei nuclei pesanti che presentano numero atomico superiore a 83 e numero di massa maggiore di 200, \u00e8 causato dalla repulsione coulombiana tra i protoni. In questo genere di decadimento viene prodotta una particella \u03b1 (in realt\u00e0 rappresenta un nucleo 42He2+):\nIl decadimento \u03b2 implica la formazione di due diversi tipi di particelle indicate rispettivamente \u03b2- (elettroni ad alta energia) e \u03b2+ (positroni ad alta energia). Il decadimento \u03b2- si verifica soprattutto quando il rapporto tra neutroni e protoni \u00e8 molto elevato; un neutrone si converte in un protone:\nIl decadimento \u03b2+ \u00e8 invece caratteristico dei nuclidi che presentano un rapporto tra neutroni e protoni molto basso; un protone \u00e8 convertito a neutrone:\nIl decadimento \u03b2 \u00e8 accompagnato anche dall'emissione di altre particelle come i neutrini.\nIl decadimento \u03b3 produce radiazione elettromagnetica sotto forma di raggi \u03b3, dotati di lunghezza d'onda tipicamente minore di 10\u221212 m. Un esempio di processi che porta alla produzione di raggi \u03b3 riguarda la formazione di un nuclide eccitato di nichel-60:\nAlcuni nuclidi, per aumentare il rapporto tra neutroni e protoni, possono dare la cattura di un elettrone orbitante con trasformazione di un protone in neutrone:\nI raggi \u03b3 rappresentano la radiazione con maggiore potere penetrante e per questo risultano le pi\u00f9 pericolose per l'effetto ionizzante che inducono.\nI radionuclidi possono generare una catena di decadimento composta da una serie di decadimenti radioattivi, nell'arco di una data scala temporale, che si concludono con la formazione di un nuclide stabile. Ad esempio, la serie del radio parte da 23892U e si conclude con la formazione del nuclide di piombo-208.\nLa cinetica del decadimento \u00e8 del primo ordine e segue quindi l'equazione formula_1 dove \"n\" \u00e8 il numero di nuclidi, \"\u03bb\" \u00e8 la costante di decadimento e \"t\" il tempo trascorso.\nFissione nucleare.\nLa fissione nucleare fu scoperta da Otto Hahn e il suo assistente Fritz Strassmann nel 1938 a Berlino-Dahlem (Istituto Kaiser Wilhelm di Chimica).\nI grossi nuclei possono dare fissione spontanea o fissione nucleare indotta dal bombardamento con neutroni. In questo processo vengono formati una serie di nuclei pi\u00f9 piccoli, ad esempio bombardando l'uranio-235 (l'isotopo \"fissile\" dell'uranio) si possono ottenere:\nCome si nota dalle reazioni, a partire da un neutrone iniziale si produce un numero multiplo di neutroni: questi sono in grado di alimentare la fissione di un numero crescente di nuclei di uranio-235 e, se questi ultimi sono presenti in quantit\u00e0 corrispondente alla massa critica, si pu\u00f2 avere il verificarsi di una reazione a catena.\nLa fissione controllata dell'uranio \u00e8 utilizzata per scopi civili nella produzione di corrente elettrica grazie alle centrali nucleari.\nUn altro importante isotopo fissile \u00e8 il plutonio-239, utilizzabile nei reattori autofertilizzanti, ma di contro dotato di una elevata radioattivit\u00e0 tale da renderlo altamente pericoloso.\nFusione nucleare.\nCon la fusione nucleare i nuclei molto leggeri si combinano fra loro formando un nuovo isotopo pi\u00f9 pesante. Su tale processo si basa l'enorme energia prodotta dal Sole e da altre stelle in seguito allo conversione dell'idrogeno in elio:\nil cui risultato totale \u00e8 quindi\nUna reazione di fusione nucleare \u00e8 stata riprodotta artificialmente con la detonazione della bomba H, utilizzando la fissione come innesco. La ricerca attuale \u00e8 volta alla possibilit\u00e0 di rendere pratico l'utilizzo della fusione in future centrali nucleari, che presenterebbero tra i vantaggi la formazione di isotopi stabili come quelli dell'elio-4 e la possibilit\u00e0 di utilizzo di materie prime maggiormente disponibili in natura (si pensi al deuterio presente in tutta l'idrosfera). Di contro, le elevate temperature richieste per superare la repulsione elettrostatica tra i nuclei (l'energia di barriera) rappresenta il problema principale nel riprodurre su vasta scala il processo di fusione. Una reazione oggetto di studio per una futura applicazione \u00e8 il seguente processo a due stadi che utilizza deuterio, trizio (sintetizzabile a partire dallo stesso deuterio) e litio:\nLa realizzazione della fusione fredda supererebbe i problemi legati alle elevate temperature richieste.\nNucleosintesi degli elementi.\nLe moderne teorie scientifiche affermano che poche ore dopo il Big Bang la temperatura diminu\u00ec di tanto da permettere la condensazione delle nubi di idrogeno ed elio con la formazione delle prime stelle. L'influsso della gravit\u00e0 avrebbe creato nel loro interno valori di temperatura e densit\u00e0 talmente elevate da consentire processi di fusione nucleare. In particolare, si \u00e8 notato che quando nuclei leggeri si fondono formando elementi con numero atomico minore o uguale a 26, numero atomico corrispondente al ferro e che identifica il massimo livello di stabilit\u00e0 energetica di un nucleo, si libera energia: tale processo viene definito \"combustione nucleare\" e gli elementi formatisi costituiscono le \"ceneri\" di combustione (combustione nucleare da non confondere con la combustione chimica).\nIl ciclo dell'elio consiste in un ciclo di combustione nucleare che sfrutta nuclei 42He (particelle \u03b1). Ad esempio, l'isotopo del carbonio 1216C si ottiene in seguito a reazioni del tipo\nElementi molto leggeri quali litio, berillio e boro non sono prodotti terminali stabili del ciclo dell'elio. Si pensa che piuttosto essi siano prodotti in seguito a processi di spallazione per urto con particelle di alta energia.\nLa nucleosintesi degli elementi pi\u00f9 pesanti implica invece una variet\u00e0 di processi in cui entrano in gioco catture di neutroni e decadimenti. Ad esempio, neutroni derivanti da reazioni nucleari di elementi pi\u00f9 leggeri, come in\npossono generare una serie di reazioni che, ad esempio, possono scaturire nella formazione del nucleo figlio 9943Tc:\nUna supernova rappresenta una fonte naturale di intenso flusso di neutroni.\nSfruttando potenti acceleratori di particelle e reazioni di bombardamento (vedi bombardamento atomico) indotte artificialmente, \u00e8 possibile effettuare la nucleosintesi artificiale ottenendo nuovi isotopi non presenti in natura, isotopi aventi ciascuno un diverso livello di stabilit\u00e0, e sintetizzare nuovi elementi la cui esistenza viene dapprima postulata da studi teorici.\nSintesi degli elementi transuranici.\nVengono definiti elementi transuranici una serie di elementi chimici successivi all'uranio nella tavola periodica, ovvero che presentano numero atomico maggiore di 92. Rappresentano un'importante classe di elementi sintetici la cui chimica \u00e8 un oggetto di studio che rientra nell'ambito della chimica nucleare. I primi due elementi transuranici, il nettunio (P.A. 93) e il plutonio (P.A. 94), furono sintetizzati nel 1940 aprendo il campo alle successive teorie e scoperte che hanno permesso di sintetizzare elementi in precedenza previsti solamente a livello teorico.\nEdwin McMillan e Philip Hauge Abelson sintetizzarono il nettunio bombardando l'uranio con neutroni lenti:\nL'elemento successivo, il plutonio, fu sintetizzato da Glenn T. Seaborg, Edwin M. McMillan, J. W. Kennedy e A. C. Wahl bombardando l'uranio con un deuterone:\nFino al 1970 si pensava che gli elementi della tavola periodica sintetizzabili nella pratica potessero arrivare fino al peso atomico di circa 108, a causa della brevissima emivita teorizzata per gli elementi pi\u00f9 pesanti. Tuttavia teorie successive hanno previsto la particolare stabilit\u00e0 di certi elementi con un ben determinato numero di protoni e di neutroni, il cosiddetto numero magico. Ad esempio, il nucleo con 114 protoni e 184 neutroni (238Fl) godrebbe di particolare stabilit\u00e0 nonostante le sue dimensioni. Questo genere di elementi vengono definiti \"elementi superpesanti\".\nIsotopi.\nPer una descrizione panoramica degli isotopi si veda la tabella degli isotopi.\nEffetti isotopici.\nGli \"effetti isotopici\" consistono in una serie di effetti osservati quando in un composto chimico viene incorporato un isotopo in sostituzione di un atomo dello stesso elemento. Gli isotopi di uno stesso elemento chimico possiedono propriet\u00e0 chimiche pressoch\u00e9 identiche, ma l'effetto isotopico \u00e8 in grado di influenzare l'equilibrio chimico o la velocit\u00e0 di reazione in seguito alla modificazione delle propriet\u00e0 vibrazionali e rotazionali della molecola.\nConsiderando la generica reazione di scambio isotopico\nl'equilibrio risulter\u00e0 maggiormente discostato in funzione dell'entit\u00e0 dell'effetto isotopico, effetto che pu\u00f2 essere trascurato quando il numero atomico \u00e8 minore a 10. Ad esempio, sostituendo nell'acqua un isotopo di prozio con uno di deuterio tramite la reazione\nsi ha un marcato spostamento verso destra rispetto al caso in cui X=X*. Un minore effetto isotopico sull'equilibrio si osserva scambiando carbonio-12 e carbonio-14.\nL'effetto isotopico che riguarda la velocit\u00e0 di reazione \u00e8 noto come effetto isotopico cinetico. Questo effetto viene sfruttato nello studio dei meccanismi di reazione analizzando la variazione della velocit\u00e0 di reazione. La differente energia vibrazionale del legame che coinvolge i due isotopi, per esempio un legame C-H e uno C-2H, dovuta alle masse diverse, si traduce in una differente energia di attivazione associata alla rottura del legame, quest'ultimo requisito necessario affinch\u00e9 si formi un nuovo composto. Nel caso dell'esempio citato, l'energia di attivazione per la scissione del legame C-2H \u00e8 maggiore di quella per la scissione del legame C-H, per cui quest'ultima risulta cineticamente favorita; la scissione del legame tra carbonio e deuterio \u00e8 un processo pi\u00f9 lento.\nQuesti appena elencati sono effetti isotopici chimici. Esistono anche effetti isotopici fisici, come la differente velocit\u00e0 di effusione o la diversa pressione di vapore.\nSeparazione chimica degli isotopi.\nGli isotopi di elementi chimici differenti, presenti in miscela, possono essere separati attraverso diversi metodi chimici. Ad esempio, si pu\u00f2 procedere a una reazione chimica che tende a formare un composto maggiormente volatile, in modo da potere successivamente separare in modo agevole quest'ultimo. Altri metodi utilizzano l'elettrolisi, l'estrazione con solvente, lo scambio ionico e la precipitazione.\nQuando invece occorre separare due isotopi di uno stesso elemento, come quelli prodotti dal bombardamento con neutroni ed emissione \u03b3 (n,\u03b3), non si possono sfruttare metodi chimici basati sulle differenti propriet\u00e0 chimiche. Si ricorre allora all\"effetto Szilard\u2013Chalmers\": se la reazione nucleare \u00e8 accompagnata dalla scissione omolitica del legame chimico, provocata dalla radiazione \u03b3 emessa, i radicali dell'isotopo prodotto possono essere separati dall'isotopo target. Si consideri ad esempio la formazione dell'isotopo di iodio 12853I a partire dal bombardamento di 12753I presente sotto forma di ioduro di etile: si producono radicali di iodio-128 che si combinano formando la molecola di iodio 12853I2, che pu\u00f2 essere separata dallo ioduro di etile attraverso la riduzione con solfito di sodio in soluzione acquosa.\nCiclo del combustibile nucleare.\nLa chimica nucleare \u00e8 attivamente impegnata nello studio e applicazione di tutte le operazioni implicate nella produzione di combustibile nucleare, dalla estrazione mineraria al trattamento del minerale e arricchimento allo scopo di ottenere il combustibile finale.\nL'arricchimento \u00e8 la fase del ciclo del combustibile nucleare volta ad aumentare il contenuto in isotopo fissile, ovvero l'isotopo che pu\u00f2 essere utilmente sfruttato per la fissione nucleare. Nel caso dell'uranio si tratta di aumentare il contenuto di uranio-235 e procedere a successiva separazione dall'isotopo di uranio-238, che costituisce la materia prima di partenza (si veda uranio arricchito per approfondire).\nAltro oggetto di interesse \u00e8 anche la gestione del combustibile esausto e il suo riprocessamento. Il PUREX (plutonium and uranium recovery by extraction) \u00e8 il metodo di scelta attuale che consente di recuperare, dopo averne ottenuto i rispettivi nitrati trattando con soluzione di acido nitrico, l'uranio e il plutonio dal combustibile esausto sfruttando una estrazione liquido-liquido con una miscela tributilfosfato-cherosene e la successiva separazione chimica dei due elementi.\nBranche della chimica nucleare.\nRadiochimica.\nLa radiochimica \u00e8 la branca della chimica nucleare che sfrutta la radioattivit\u00e0 e impiega le sostanze radioattive in reazioni chimiche. Un vasto campo di questa disciplina riguarda le metodiche radioanalitiche, che utilizzano solitamente l'attivazione neutronica, la diluizione isotopica e le titolazioni radiochimiche per determinazioni quantitative di analiti. La datazione radiometrica consente invece di datare un campione sfruttando la cinetica del decadimento radioattivo. La radiochimica si applica anche allo studio dell'equilibrio chimico e della cinetica chimica. La radioterapia e la radiodiagnostica fanno uso di sostanze radioattive.\nChimica delle radiazioni.\nLa chimica delle radiazioni \u00e8 la branca della chimica nucleare che studia gli effetti chimici delle radiazioni ionizzanti sulla materia. Le radiazioni ionizzanti possono interagire formando specie altamente reattive quali l'elettrone solvatato, ioni e radicali liberi. Ad esempio irraggiando in questo modo l'acqua si formano, attraverso una successione di reazioni, specie quali H2O+, \u00b7OH, H\u00b7 e O\u00b7. La comprensione di questo genere di fenomeni chimici indotti \u00e8 utile nella ricerca di nuovi percorsi di sintesi e nell'ambito dello studio dei danni biologici dovuti a esposizione alle radiazioni."}
{"id": "16731", "revid": "1812835", "url": "https://it.wikipedia.org/wiki?curid=16731", "title": "Nucleone", "text": "Il nucleone \u00e8 una particella subatomica componente del nucleo, cio\u00e8 un protone o un neutrone.\nUn'unica definizione per protone e neutrone deriva dal fatto che lo studio di tali particelle al livello di energia della forza nucleare forte porta a considerarle come due stati di isospin opposto della stessa particella. Il numero totale di nucleoni di un nucleo si dice numero di massa e si indica tradizionalmente con A.\nIn un nucleo con Z protoni e N neutroni si ha A=Z+N, dove Z \u00e8 il numero atomico ed N il numero neutronico.\nI nucleoni fanno parte della famiglia dei barioni, facenti parte a loro volta degli adroni.\nSono quindi fermioni e come tali hanno spin 1/2 e sono soggetti all'interazione forte."}
{"id": "16732", "revid": "1543377", "url": "https://it.wikipedia.org/wiki?curid=16732", "title": "Interazione forte", "text": "In fisica l'interazione forte (chiamata anche forza forte o forza cromatica) \u00e8 una delle quattro interazioni fondamentali conosciute.\nPu\u00f2 essere osservata in scala pi\u00f9 piccola fra quark costituenti uno stesso protone o neutrone e altre particelle (i bosoni mediatori dell'interazione sono i gluoni), o in scala pi\u00f9 grande fra quark di protoni e neutroni diversi all'interno del nucleo atomico (i bosoni mediatori sono i pioni). Nel secondo caso si parla in modo pi\u00f9 specifico di \"forza nucleare forte\" o \"forza forte residua\".\nCome tutte le interazioni fra particelle subnucleari, l'interazione forte \u00e8 trattata da una teoria quantistica dei campi all'interno del Modello standard, in particolare dalla Cromodinamica quantistica (QCD).\nPropriet\u00e0.\nLa forza forte fu cos\u00ec definita perch\u00e9 \u00e8 quella ad intensit\u00e0 maggiore tra le quattro forze fondamentali della natura. Viene detta anche forza cromatica perch\u00e9 le cariche che la generano si comportano in modo analogo ai colori primari (ci si riferisce perci\u00f2 ai colori in senso astratto, senza che questo abbia nessuna relazione con i colori comunemente intesi). Il suo valore \u00e8 circa 100 volte quello della forza elettromagnetica, circa 105 maggiore della forza debole e 1039 volte quello della gravit\u00e0.\nL'interazione forte avviene tra i quark (mediata dai gluoni) e fra i nucleoni (mediata dai pioni), rendendo possibile l'esistenza del nucleo atomico. Considerato il nucleo di un atomo qualsiasi, esso sar\u00e0 composto da un numero di protoni pari al numero atomico e da un numero di neutroni pari al numero di massa meno il numero di protoni. Essendo i protoni carichi positivamente (con carica pari a \"e\"+, dove \"e\" \u00e8 il valore in modulo della carica elettrica dell'elettrone), se sono presenti, in uno stesso nucleo, due o pi\u00f9 protoni, questi tenderanno a respingersi per azione della forza elettromagnetica repulsiva che si instaura tra corpi elettricamente carichi con lo stesso segno. Un nucleo in cui agisse solo la forza elettromagnetica sarebbe destinato a essere disintegrato da queste forze repulsive. Viceversa, i neutroni, elettricamente neutri, non hanno attivit\u00e0 repulsiva elettromagnetica.\nOccorre quindi introdurre un nuovo meccanismo per spiegare l'esistenza di nuclei atomici in cui sono presenti due o pi\u00f9 protoni. Il fatto che il nucleo continui a esistere viene imputato all'azione attrattiva operata da una forza detta \"forza nucleare forte\", che \u00e8 il residuo dell'interazione forte che si esercita tra i quark che formano i protoni e neutroni. I gluoni svolgono un'azione \"collante\" (da cui il loro nome: glue=colla) tra i quark che compongono i nucleoni; la condivisione di gluoni genera un campo attrattivo che si oppone alle forze elettrodinamiche repulsive tra i nucleoni e tale forza attrattiva avviene attraverso lo scambio di pioni. La forza nucleare forte fu originariamente ipotizzata da Ettore Majorana.\nL'interazione forte \u00e8 radicalmente diversa dall'interazione elettromagnetica. Entrambe avvengono attraverso particelle di massa a riposo nulla: l'interazione elettromagnetica con lo scambio quantico di fotoni, che non hanno carica, mentre l'interazione forte con lo scambio di gluoni, aventi una carica detta \"di colore\", di natura diversa da quella elettrica, che cambia continuamente con il trasferimento di gluoni fra quark, i quali possiedono a loro volta una carica di colore. Un'altra caratteristica fondamentale delle interazioni forti riguarda il fatto che i quark non si manifestano mai isolati: infatti, pi\u00f9 si cerca di separarli, pi\u00f9 il campo di forze si oppone fino a crearne di nuovi. Come i colori reali nel loro insieme danno il \"non colore\" bianco, cos\u00ec gruppi di particelle non manifestano mai un'eccedenza di carica di colore totale."}
{"id": "16733", "revid": "124995294", "url": "https://it.wikipedia.org/wiki?curid=16733", "title": "27 (numero)", "text": "Ventisette (cf. latino \"viginti septem\", greco \"\u1f11\u03c0\u03c4\u1f70 \u03ba\u03b1\u1f76 \u03b5\u1f34\u03ba\u03bf\u03c3\u03b9\") \u00e8 il numero naturale dopo il 26 e prima del 28."}
{"id": "16734", "revid": "1590006", "url": "https://it.wikipedia.org/wiki?curid=16734", "title": "Martin Luther King", "text": "Il suo nome viene accostato per la sua attivit\u00e0 di pacifista a quello di Gandhi, il leader della non violenza di cui King \u00e8 stato un appassionato studioso, e a Richard Gregg, primo americano a teorizzare organicamente la lotta non violenta. L'impegno civile di Martin Luther King \u00e8 condensato nella \"Letter from Birmingham Jail\" (\"Lettera dalla prigione di Birmingham\"), scritta nel 1963, e in \"Strength to love\" che costituiscono un'appassionata enunciazione della sua indomabile \"crociata per la giustizia\".\nUnanimemente riconosciuto \"apostolo instancabile della \"resistenza non violenta\"\", \"eroe e paladino dei reietti e degli emarginati\", \"redentore dalla faccia nera\", Martin Luther King si \u00e8 sempre esposto in prima linea affinch\u00e9 fosse abbattuto nella realt\u00e0 americana degli anni cinquanta e sessanta ogni sorta di pregiudizio etnico. Ha predicato l'ottimismo creativo dell'amore e della resistenza non violenta, come la pi\u00f9 sicura alternativa sia alla rassegnazione passiva, sia alla reazione violenta preferita da altri gruppi di colore, come ad esempio i seguaci di Malcolm X.\nBiografia.\nMartin Luther King nacque ad Atlanta, negli Stati Uniti il 15 gennaio 1929, secondogenito di Martin Luther King Senior (1899-1984), di origini nigeriane e irlandesi, reverendo della chiesa Battista, e di Alberta Williams (1904-1974), organista nel coro della chiesa. Il suo nome legale alla nascita era \"Michael King\" come quello di suo padre. Il padre decise di cambiare il nome in \"Martin Luther King\" nel 1934 durante un viaggio in Terra Santa e in Europa, che lo port\u00f2 anche nella Berlino della Germania nazista, dove fu affascinato dalla figura del grande riformatore tedesco Martin Lutero. In famiglia il piccolo King continu\u00f2 a essere chiamato \"Mike\". Il nonno materno di Martin, il reverendo Adam Daniel Williams (1861-1931), era pastore nella chiesa in cui venne battezzato, la Ebenezer Baptist Church di Atlanta, mentre sia la nonna paterna, Delia Linsey (1875-1924) sia quella materna, Jennie Celeste Parks Williams (1873-1941) frequentarono lo stesso seminario, lo Spellman Seminary. Delia, figlia di due schiavi, James Jim Long (1844-1880) e Jane Linsey (1853-1880), acquis\u00ec il cognome della madre, mentre il nonno paterno, James Albert King (1864-1933), proveniva da una famiglia di origine irlandese e nigeriana.\nMartin Luther King crebbe ad Atlanta nella Auburn Avenue, la zona borghese della citt\u00e0, dove frequent\u00f2 le scuole elementari \"Younge street elementary School\" e \"David T. Howard Elementary School\" nella quale si diplom\u00f2 nel 1940. In seguito frequent\u00f2 la scuola sperimentale dell'universit\u00e0 di Atlanta prima di entrare al \"Booker T. Washington High School\". All'et\u00e0 di soli tredici anni divenne il pi\u00f9 giovane vice direttore di un giornale per la collaborazione prestata all\"'Atlanta Journal\". A quattordici anni, come racconta nella sua biografia, di ritorno da un viaggio in autobus a Dublin dove aveva sostenuto una gara oratoria, poi vinta, fu costretto assieme ad altri a cedere il suo posto a dei passeggeri bianchi saliti a bordo lungo il percorso, rimanendo in piedi per oltre 141 chilometri. Come lui stesso avrebbe affermato, fu una serata indelebile nella sua memoria.\nA quindici anni riusc\u00ec a superare l'esame di ammissione all\"Atlanta Baptist College\", collegio per neri successivamente rinominato \"Morehouse College\" di Atlanta, frequentato in precedenza da suo padre e da suo nonno - formalmente senza aver concluso gli studi precedenti - dove si laure\u00f2 in sociologia nel giugno del 1948. Al college negli anni 1946 e 1948 ottenne due secondi posti al \"John L. Webb Oratorical Contest\". Nel 1946 ottenne un'occupazione estiva all\"Atlanta Railway Express Company\", da dove si dimise subito dopo che il suo capo \"bianco\" lo aveva chiamato con il termine \"nigger\". Durante gli anni in cui frequentava il college pensava al suo futuro: inizialmente voleva diventare avvocato o medico, anche se aveva aiutato suo padre per diversi mesi e un suo caro amico, Walter McCall, era deciso a diventare pastore.\nLa scelta religiosa.\nIl padre, il reverendo Martin Luther King Senior, consigli\u00f2 al figlio di diventare pastore battista come lui. Inizialmente scettico su tale scelta, si convinse grazie alla lettura dei grandi pensatori religiosi. Inizi\u00f2 il suo percorso di studi religiosi nell'autunno del 1948 al Crozer Theological Seminary di Chester, in Pennsylvania, una scuola principalmente composta da bianchi e pochi afroamericani. Nel 1950 assistette a una conferenza su Mahatma Gandhi. Studi\u00f2 con profitto con Robert Keighton. L'8 maggio 1951 ricevette il baccalaureato in teologia. Ottenne anche una borsa di studio (per J. Lewis Crozer) e vinse il Plafker.\nFidanzato prima con Juanita Sellers, in seguito si fidanz\u00f2 con una ragazza bianca, Betty Moitz, che avrebbe voluto sposare Il 13 settembre 1951 inizi\u00f2 a frequentare l'Universit\u00e0 di Boston, nel gennaio del 1952 proprio a Boston conobbe Coretta Scott i due si sposarono il 18 giugno 1953. All'universit\u00e0 studi\u00f2 con Edgar S. Brightman e L. Harold DeWolf, a quei tempi viveva nella Massachusetts Avenue. Consegu\u00ec il dottorato in filosofia il 5 giugno 1955.\nNel 1954, ebbe diverse offerte, sia da alcune chiese sia da alcuni college, di cui una dalla chiesa battista di Dexter Avenue a Montgomery, in Alabama, che accett\u00f2 volentieri. Il 24 gennaio 1954 profer\u00ec il suo sermone di prova, con il titolo \"The Three dimension of a complete life\" (le tre dimensioni di una vita completa). Il 14 aprile 1954 accetta l'incarico, con un salario di 4\u00a0200 dollari all'anno. A venticinque anni Martin Luther King Jr. divent\u00f2 cos\u00ec il pastore di una delle citt\u00e0 nel profondo Sud degli Stati Uniti dove la situazione razziale era tra le pi\u00f9 dure. Entr\u00f2 a far parte della sede locale del NAACP (National Association for the Advancement of Colored People) e divent\u00f2 vicepresidente del Consiglio dell'Alabama per i rapporti umani.\nIl caso di Rosa Parks.\nRosa Parks, figura-simbolo del movimento per i diritti civili, divenne famosa per aver rifiutato nel 1955 di cedere il posto su un autobus a un bianco, dando cos\u00ec origine al boicottaggio dei bus a Montgomery. Nove mesi prima anche Claudette Colvin fu protagonista di un episodio analogo, che non ebbe uguale risonanza mediatica.\nLa situazione di segregazione e negazione dei pi\u00f9 elementari diritti civili alla comunit\u00e0 nera, a Montgomery come in molte altre parti degli USA, aveva gi\u00e0 portato molta tensione nella comunit\u00e0 afroamericana. Il 2 marzo del 1955 a Montgomery alcuni bianchi salirono su un autobus; non essendoci posti liberi, l'autista pretese che quattro donne di colore, che si erano sedute nei posti di mezzo, si alzassero lasciando il loro posto a quei ragazzi bianchi: due ubbidirono mentre altre due no. Accorsa la polizia a dirimere la questione, Claudette Colvin, una studentessa quindicenne, reclam\u00f2 i propri diritti, in quanto sedutasi prima, ma venne fatta scendere e arrestata. Il caso viene messo al vaglio di una commissione della comunit\u00e0 afroamericana in cui sedeva anche King, il quale, assieme agli attivisti Edgar Nixon e Clifford Durr, decise di non prendere iniziative per il momento.\nIl 1\u00ba dicembre 1955 Rosa Parks per essersi rifiutata di lasciare il suo posto, ancora uno di quelli di mezzo, messi a disposizione di tutti, per far sedere un uomo bianco, venne arrestata e accusata di aver violato le leggi sulla segregazione. La donna apparteneva al NAACP; avvert\u00ec cos\u00ec Edgar Nixon che ne firm\u00f2 la garanzia. In un primo momento la notizia del sopruso scaten\u00f2 una reazione violenta da parte della comunit\u00e0 nera di Montgomery e la polizia reag\u00ec agli incendi degli autobus e alle vetrine fracassate sparando. Nixon avvert\u00ec King dell'accaduto e dopo un incontro nella sua chiesa dove parteciparono pi\u00f9 di quaranta leader della comunit\u00e0 afroamericana, su proposta di L. Roy Bennett, presidente della Interdenominational Alliance attuando un sistema di protesta non violento, basato sul boicottaggio, si decise che il giorno 5 dicembre 1955 nessun nero dovesse utilizzare gli autobus.\nSi era prevista un'adesione del 60% ma la percentuale effettiva fu molto pi\u00f9 alta, diversi mezzi che solitamente viaggiavano pieni erano completamente vuoti. Il giorno stesso si ebbe la sentenza: Parks venne condannata a pagare una multa pari a 10 dollari a cui si aggiunsero le spese per il processo. La sera si tenne una riunione di massa nella chiesa battista di Holt Street dove si form\u00f2 il MIA Montgomery Improvement Association (Associazione per il miglioramento di Montgomery, nome scelto su proposta di Ralph Abernathy), di cui Martin venne eletto presidente. Il boicottaggio dei mezzi pubblici assunse proporzioni sempre pi\u00f9 vaste man mano che la notizia si diffondeva: la comunit\u00e0 afroamericana si spostava come poteva, a piedi o con l'aiuto di tassisti afroamericani, che avevano abbassato le loro tariffe sino a quella degli autobus e liberi cittadini che si prestavano volentieri alla protesta.\nIn un incontro dell'8 dicembre con la commissione municipale, Clyde Sellers ricord\u00f2 l'esistenza di una legge che stabiliva una tariffa minima per le corse dei taxi, 45 centesimi contro i 10 richiesti, che nei giorni seguenti i tassisti furono obbligati a rispettare. King, dopo essersi consultato con Theodore Jemison che aveva vissuto un'esperienza simile, espose in un'assemblea i fatti ricevendo offerte di autisti disposti a trasportare le persone: le auto a disposizione furono circa trecento, e si organizzarono luoghi di raccolta.\nCi furono delle trattative in municipio dove King voleva presentare tre punti su cui discutere, fra cui la richiesta di rispettare l'ordine in cui si saliva sui mezzi pubblici, ma venne obiettato dal legale Jack Crenshaw che la loro proposta violava l'ordinanza municipale e non si concluse nulla. Si diffuse un finto accordo tenutosi il 22 gennaio con persone non aderenti al MIA ma si riusc\u00ec a smentire l'accaduto in tempo, continuando l'azione di disturbo, mentre il sindaco annunci\u00f2 in televisione che si doveva combattere il boicottaggio. Il 26 gennaio 1956 King si trovava alla guida della propria auto e decise di raccogliere alcune persone con cui condivise il viaggio; notando di essere seguito da un poliziotto cerc\u00f2 di rispettare il codice stradale ma venne fermato, e con il pretesto di eccesso di velocit\u00e0, arrestato e incarcerato.\nCondotto al carcere municipale di Montgomery gli vennero prese le impronte digitali. Si form\u00f2 una folla davanti al carcere e alla fine venne rilasciato, lui stesso firm\u00f2 l'impegno alla cauzione. Intanto la rabbia della comunit\u00e0 bianca mont\u00f2 sempre di pi\u00f9, fino a sfociare nella violenza (in buona parte dal Ku Klux Klan), ogni giorno la famiglia King riceveva lettere minatorie, anche decine di esse, il 30 gennaio intorno alle 21:30 venne scagliata una bomba nella casa di King. Al ritorno, notando la molta gente armata radunatasi e la tensione che si respirava, il pastore tenne un discorso con cui plac\u00f2 gli animi e Coretta disse al padre, che era venuto a prenderla, che non poteva lasciare il marito in questo momento. La notizia della protesta cominci\u00f2 a riscuotere consensi anche fuori dall'Alabama, e il movimento afroamericano ricevette fondi e sostegno morale anche da paesi lontani come il Giappone e la Svizzera.\nLa decisione della Corte Suprema.\nIl 4 settembre nacque Denise la giuria della contea di Montgomery doveva decidere sulla legalit\u00e0 del boicottaggio, le 18 persone che costituivano la giuria trovarono un accordo il 21 febbraio, facendo riferimento a una vecchia ordinanza del 1921, e stabilirono che il boicottaggio era illegale. Cento persone vennero rinviate a processo. King in quel momento si trovava a Nashville, dove stava dando lezioni all'universit\u00e0 di Fisk, ma decise di ritornare a Montgomery e fu quindi arrestato, la cauzione venne pagata e King torn\u00f2 a casa. Il 22 marzo il giudice Eugene Carter fiss\u00f2 la multa da pagare in 500 dollari, a cui si aggiungevano le spese processuali; l'alternativa erano 386 giorni di lavori forzati.\nDietro pressioni delle autorit\u00e0 locali, le compagnie di assicurazione statunitensi decisero che dal 15 settembre avrebbero annullato tutte le polizze delle auto usate per il trasporto di passeggeri. Per ovviare al problema si chiese e si ottenne l'intervento dei Lloyd's, la compagnia assicurativa inglese. La campagna si concluse dopo un lungo strascico nei tribunali: il 19 giugno 1956, la Corte Distrettuale degli Stati Uniti stabil\u00ec (caso Browder v. Gayle) che la segregazione forzata di passeggeri neri e bianchi sugli autobus operanti a Montgomery violava la Costituzione statunitense (in particolare contrastando con quanto stabilito dal XIV emendamento). Dalla parte opposta fu chiesto al tribunale federale di intervenire anche sul servizio delle auto, ma senza successo.\nIl 13 novembre 1956 la Corte Suprema degli Stati Uniti conferm\u00f2 la decisione della Corte Distrettuale, con approvazione unanime. L'ordinanza abolitiva fu resa esecutiva a Montgomery il 20 dicembre e il boicottaggio dei bus termin\u00f2 il giorno successivo, dopo 382 giorni. Il giorno stesso, alle 5:55, King attendeva il primo autobus, sal\u00ec pochi minuti dopo insieme a Nixon, Abernathy e Glenn Smiley, un prete bianco che sedette al suo fianco. La decisione dei tribunali, accolta con entusiasmo dalla comunit\u00e0 nera, provoc\u00f2 rabbia e sgomento tra gli attivisti razzisti bianchi pi\u00f9 estremisti, che risposero con episodi di violenza, tra i quali i lanci di bombe nella chiesa e nella casa dell'amico di Martin Luther King Ralph Abernathy.\nLeader per i diritti civili.\nEgli, in compagnia di Ralph Abernathy e altri attivisti per i diritti civili della comunit\u00e0 afroamericana, fond\u00f2 la Southern Christian Leadership Conference (Congresso dei leader cristiani degli Stati del Sud). L'obiettivo di questa associazione era di organizzare in modo chiaro e dare un'autorit\u00e0 di riferimento al movimento per i diritti. La SCLC riesce cos\u00ec a riunire e dare una forma precisa al movimento dei vari gruppi di neri che in precedenza avevano come unico riferimento le singole parrocchie della citt\u00e0.\nIntanto gli attentati continuarono fino al 31 gennaio, quando sette persone bianche vennero arrestate in relazione agli eventi accaduti.\nIl 14 febbraio 1957 a New Orleans King venne eletto capo della SCLC che guider\u00e0 fino al suo assassinio, undici anni pi\u00f9 tardi. Nello stesso mese il suo volto comparve sulla copertina della rivista \"TIME\". Tenne un discorso a Washington il 17 maggio 1957 intitolato \"Give Us the Ballot\" (dateci il voto) mentre pochi mesi dopo, nel settembre osserv\u00f2 perplesso le sorti del liceo a Little Rock e l'incapacit\u00e0 del governatore, Orval Faubus. Intanto si dibatteva per l'esercizio al voto da parte degli afroamericani. Incontr\u00f2 il presidente Dwight D. Eisenhower il 23 giugno 1958. Le prime campagne di King erano incentrate sull'abolizione di quel sistema di norme segregazioniste vigenti in particolare negli Stati del Sud (in primis l'Alabama) degli USA, note informalmente come \"Leggi Jim Crow\".\nJim Crow era un personaggio di una notissima coon song di fine Ottocento, un nero sciancato, derelitto, emblema della discriminazione razziale: infatti uno dei motti tipici della lotta all'emancipazione era \"Stop Jim Crow\".\nNel 1957 Martin Luther King ricevette la Spingarn Medal (medaglia Spingarn) onorificenza della NAACP: fu il pi\u00f9 giovane a cui and\u00f2 tale riconoscimento. Venne invitato, insieme alla moglie, alla cerimonia per la nascita del Ghana che dopo anni di lotta riusc\u00ec a liberarsi dal dominio britannico, il 6 marzo 1957, insieme ad altri esponenti di spicco. Il 3 settembre 1958 Martin Luther King si rec\u00f2 in compagnia di sua moglie al tribunale di Montgomery, avevano accompagnato il loro amico Ralph Abernathy: King avrebbe dovuto testimoniare in favore di Abernathy ma un sergente di polizia non lo fece entrare nella sala.\nIl reverendo disse che l'aspettava l'avvocato Fred Gray, tentenn\u00f2 e venne arrestato, maltrattato e condotto in prigione. Rilasciato pagando la cauzione venne condannato il giorno dopo al pagamento di 14 dollari o alla prigionia per 14 giorni. Udendo la sentenza King rifiut\u00f2 di pagare, le sue parole convinsero lo stesso commissario di polizia a pagare di tasca propria la multa e lasciarlo libero. Il 20 settembre 1958, mentre King firmava alcune copie del suo libro \"Stride toward freedom\" (\"Marcia verso la libert\u00e0\") in un negozio di Harlem, venne pugnalato al petto, con un tagliacarte, dalla domestica quarantaduenne Izola Ware Curry, una donna afroamericana disturbata mentalmente. Riport\u00f2 una ferita profonda. Fu portato all'Harlem Hospital dove rimase per ore ad attendere che gli estraessero la lama dal corpo, e venne operato. King chiese spiegazioni circa la lunga attesa al chirurgo Aubrey Maynard e gli venne risposto che la lama si era conficcata in profondit\u00e0 per cui l'operazione era pi\u00f9 complicata del previsto.\nDurante il periodo di convalescenza fu ospite del reverendo Sandy F. Ray, vi trascorse alcuni giorni, torn\u00f2 a Montgomery il 24 ottobre. Viaggi\u00f2 in India approfittando del fatto che il primo ministro indiano, Jawaharlal Nehru, era in visita negli USA e desiderava conoscere King. Oltre alla consorte fece parte del gruppo anche il suo biografo, Lawrence Reddick, che part\u00ec con loro il 3 febbraio 1959, raggiungendo il paese dopo una piccola sosta a Parigi in cui King conobbe Richard Wright. Atterrarono a Bombay il 10 febbraio, ripartirono il 10 marzo. Con la famiglia si trasfer\u00ec il 24 gennaio ad Atlanta dove King aiut\u00f2 suo padre. Fu impressionato dall'abilit\u00e0 di due avvocati afroamericani William Ming e Hubert Delaney che vinsero una causa dove la giuria era completamente composta da bianchi: questo fu un caso che fece molto scalpore all'epoca e convinse King dell'efficienza dell'abilit\u00e0 oratoria quando si difendeva la verit\u00e0.\nI problemi al Sud e i Kennedy.\nIl 31 gennaio 1960 inizi\u00f2 il movimento studentesco: Joseph Mcneill, uno studente nero di un college del Carolina del Nord si vide rifiutato il servizio alla tavola calda perch\u00e9 afroamericano. Il giorno dopo con alcuni amici vi ritorn\u00f2 e nuovamente gli venne rifiutato il servizio, il movimento si diffuse fra tutti gli studenti dei paesi del Sud, in tre mesi in pi\u00f9 di 50 citt\u00e0. James Lawson aveva organizzato un movimento studentesco a Nashville e chiese l'intervento di King, che decise di far visita ai manifestanti e al F. W. Woolworth, negozio situato a Durham, tenne un discorso ma non pot\u00e9 schierarsi inizialmente con loro in quanto i pastori di Atlanta erano contrari. Esort\u00f2 dunque a riempire le carceri se necessario ma di continuare a cercare di convincere l'avversario, non di annientarlo.\nKing incontr\u00f2 John F. Kennedy il 23 giugno del 1960, Kennedy lo rassicur\u00f2 affermando che riteneva fondamentale la questione del diritto al voto e che era favorevole da sempre ai diritti civili, il pastore obiett\u00f2 ricordandogli che nel 1957 si era espresso contro una legge importante proprio per quei diritti, rispose che ora la pensava in maniera opposta al passato. John ottenne la sua nomination e invit\u00f2 King a tenere un discorso ma il reverendo non pot\u00e9 accettare l'invito in quanto si doveva dare conto a Nixon e invitare anche lui, e a tale obiezione non si organizz\u00f2 pi\u00f9 nulla. King partecip\u00f2 al sit-in tenutosi nel grande magazzino Rich, Atlanta, il 19 ottobre 1960 venne arrestato insieme a 51 studenti.\nKing non sapeva di essere recidivo, per questo venne condannato a quattro mesi di lavori forzati, da scontare al penitenziario di Reidsville: sentenza pronunciata dal giudice J. Oscar Mitchell, l'avvocato che difendeva King era Charles M. Clayton. Grazie all'insistenza di Harris Wofford e alle pressioni di John e Robert Kennedy, King venne liberato il giorno dopo il trasferimento. Alle elezioni presidenziali Kennedy ebbe circa il settanta percento dei voti della comunit\u00e0 nera: nell'agenda del nuovo Presidente degli Stati Uniti entrano cos\u00ec di prepotenza i temi dei diritti civili (voto, lavoro, elezione, ...) per gli afroamericani. Grazie anche all'appoggio della Casa Bianca, King e gli altri leader della SCLC proseguirono le loro campagne nel Sud degli Stati, soprattutto nel Mississippi e nella Georgia.\nLa campagna in Alabama.\nIl Congress of Racial Equality (CORE) organizz\u00f2 un primo gruppo di Freedom Riders che part\u00ec da Washington il 4 maggio 1961 in autobus, ma venne attaccato quasi giunto ad Anniston, Stato di Alabama. I partecipanti vennero ricoverati in un ospedale. Il 21 maggio del 1961 King tenne un discorso a tal proposito nella sua chiesa mentre era assediato da teppisti, undici membri giunsero poi ad Albany nel dicembre 1961. Nel novembre del 1961 ad Albany, in Georgia, si form\u00f2 un movimento di lotta anti-segregazionista, entro il quale a dicembre si inser\u00ec anche il movimento di lotta non-violenta di King e della SCLC. Il movimento mobilita centinaia di cittadini e la campagna riesce a suscitare, attraverso tecniche di nonviolenza, l'attenzione della cittadinanza e dell'opinione pubblica statunitense e mondiale. Il 15 dicembre 1961 King rispose a un invito di William G. Anderson, leader del movimento, presentandosi ad Albany.\nIl giorno dopo venne incarcerato nel corso di un arresto di massa dei manifestanti (700 arresti, le accuse erano quella di disturbo alla quiete pubblica, ostacolo al traffico e aver partecipato a una \u00abdimostrazione non autorizzata\u00bb): la sera stessa vennero rilasciati ma i giudici poi confermarono le accuse. Il giudice A. N. Durden lesse la sentenza il 10 luglio: 178 dollari o 45 giorni di lavori forzati (furono condannati in quattro: oltre a King, Ralph Abernathy, Eddie Jackson e Solomon Walker). Il reverendo decise per la prigione, per cui il 23 luglio quando - chiamato da Laurie Pritchett - seppe che la multa era stata pagata, usc\u00ec malvolentieri di prigione. La sanzione era stata pagata da un non identificato afroamericano e King comment\u00f2 la notizia dicendo: \u00abEra la prima volta che ci buttavano fuori per forza da una prigione\u00bb. Per gli incidenti accaduti il 24 luglio il giorno dopo il 25 luglio, King proclam\u00f2 una giornata di penitenza.\nKing fu arrestato nuovamente il 27 luglio: quel giorno stava partecipando a una veglia in compagnia fra gli altri di Slater King e Anderson davanti al municipio, davanti a numerosi giornalisti, lo sceriffo li aveva invitati nel suo ufficio. Al loro rifiuto vennero incarcerati, avrebbe dovuto partecipare al programma televisivo \"Meet the press\" condotto da Lawrence Spivak, ma venne sostituito da Anderson. Le successive riunioni si tennero in prigione. Gli arresti continuarono nei giorni successivi, dopo la sentenza del 10 agosto, con sospensione condizionale della pena, si decise di annullare le marce previste. Sebbene non avesse raggiunto l'obiettivo prefissato, la campagna di Albany mostr\u00f2 per la prima volta il sostegno che un ben organizzato impegno non-violento poteva fornire alla lotta del movimento nazionale per i diritti civili.\nIl 1963, la presidenza Johnson e la marcia su Washington.\nSotto la guida del reverendo Wyatt Tee Walker, direttore esecutivo della SCLC nel periodo 1960-1964, inizia a Birmingham, in Alabama, una campagna per la promozione dei diritti civili degli afroamericani, per eliminare le politiche sociali, civili ed economiche segregazioniste del paese; era divenuta un simbolo, pensando anche alle affermazioni del governatore dell'Alabama George Wallace. King incontr\u00f2 Walker, Fred Shuttlesworth, che in precedenza aveva fondato l'ACMHR, ovvero il Movimento cristiano dell'Alabama per i diritti umani e Abernathy al numero 29 del motel Gaston, luogo di incontri anche in passato. Insieme stilarono il progetto C. che prevedeva una serie di sit-in e marce costringendo la polizia all'arresto dei manifestanti.\nUn tipico sit-in consisteva in entrare in un locale \"proibito\" ai neri, sedersi sul pavimento finch\u00e9 la polizia non interveniva per sgomberare: gli attivisti non reagivano alle violenze verbali e fisiche della polizia, ma si lasciavano trascinare fuori dai locali fino alle prigioni. Il 3 aprile 1963 250 volontari manifestarono occupando ristoranti e negozi guidati da Fred Shuttles. Bull Connor che aveva perso pochi giorni prima alle elezioni contro Albert Burton Boutwell al ballottaggio, motivo per cui si era deciso di posticipare l'iniziativa, si oppose a tale decisione arrestando 20 persone. Le proteste e gli arresti continuarono nei giorni seguenti, il 10 aprile il tribunale emise un'ingiunzione che obbligava i dimostranti a terminare ogni manifestazione, la risposta di King fu la disobbedienza civile: disobbedire alle leggi che si ritenevano ingiuste, subendone le conseguenze penali.\nIl 12 aprile si decise di marciare sicuri di andare in prigione: con King Ralph Abernathy e 50 persone partirono dalla chiesa di Zion Hill cantando fino all'incontro con la polizia e l'arresto, cos\u00ec si riempivano oltremodo le prigioni della citt\u00e0. Dalla prigione stil\u00f2 la sua celebre \"Lettera dalla prigione di Birmingham\" che fu pubblicata come risposta al \"An Appeal for Law and Order and Commons Sense\" pubblicata sul \"Birmingham News.\" Nel suo scritto dove citava gli esempi sulle leggi ingiuste di Agostino d'Ippona \u00abuna legge ingiusta non \u00e8 legge\u00bb e Tommaso d'Aquino affermando che se un individuo che ritiene, in coscienza, una legge ingiusta ed \u00e8 disposto al carcere per dimostrare il suo dissenso rispetta in realt\u00e0 la legge.\nRicorda che la disubbidienza civile non sia una novit\u00e0, citando ad esempio la rivolta del t\u00e8 di Boston e risponde a chi gli avrebbe scritto che il tempo gli avrebbe dato ragione e che non doveva accelerare i tempi, perch\u00e9 \u00abi tempi sono sempre maturi per fare quel che \u00e8 giusto\u00bb. Dopo otto giorni King e Abernathy uscirono di prigione, la campagna riprese. King ritorn\u00f2 su una sua vecchia idea, quella di coinvolgere adolescenti e bambini. Si trattava della \"Crociata dei bambini\", dopo alcune marce che coinvolgeva pochi bambini da un'idea di Jim Bevel si organizz\u00f2 il D-Day il 2 maggio, a cui parteciparono migliaia di bambini e ragazzi di et\u00e0 sino a 18 anni, gli arresti furono circa 1\u00a0000, mentre la popolazione bianca rimase neutrale.\nIl giorno dopo il 3 maggio ci fu un altro corteo, dove vennero utilizzate le pompe antincendio contro i ragazzi, e i cani e sotto gli occhi di tutto il mondo, Birmingham dava un terribile spettacolo di razzismo e violenza. Il 5 maggio, dopo un raduno in una chiesa di New Pilgrim, una marcia guidata da Charles Billups incontr\u00f2 Connor e i suoi uomini armati di idranti, al suo ordine di aprirli i suoi uomini non fecero nulla, permettendo agli afroamericani di superarli. Nonostante gli episodi di scontro tra polizia e manifestanti, dove Fred Shuttlesworth rimase gravemente ferito e nonostante le accuse verso King e la SCLC di utilizzare i bambini nelle proteste, esponendoli a gravi pericoli, alla fine della campagna di Birmingham la reputazione di Martin Luther King e del movimento dei diritti civili cresce notevolmente.\nIntervennero Burke Marshall e Joseph F. Dolan a dirimere la questione, intanto durante un incontro tenutosi il 7 maggio ci fu un'altra protesta civile, tanto numerosa fu la partecipazione che le prigioni non bastarono a contenerli tutti. Di fronte a tale spettacolo si inizi\u00f2 a cercare un accordo e il 10 maggio stabilirono quattro punti e firmarono il patto: nei punti decisi si stabil\u00ec l'abolizione del segregazionismo nelle tavole calde e nelle toilette e assunzione senza discriminazione nelle imprese. Saputo di tale sottoscrizione ci furono rappresaglie: un attentato dinamitardo contro la casa del fratello di Martin Luther, A. D. King e la stanza del motel che veniva utilizzata frequentemente dal reverendo.\nQuella notte venne percosso Wyatt Walker e sua moglie Anne Walker (mentre gli afroamericani cantavano \"We Shall Overcome\") per i disordini il giorno dopo intervennero l'esercito federale e la Guardia Nazionale dell'Alabama. Pochi giorni dopo si venne a sapere che oltre mille studenti furono sospesi o espulsi, il movimento port\u00f2 in tribunale la decisione, e il ricorso in appello con sentenza del 22 maggio del giudice Elbert P. Tuttle annull\u00f2 la decisione presa in precedenza, mentre il giorno dopo la Corte suprema dell'Alabama decise di destituire Connor. Nel frattempo le \"leggi di Jim Crow\" vigenti nella citt\u00e0 vengono eliminate, aprendo molti posti pubblici alla presenza dei neri, mentre il 12 giugno 1963 viene ucciso Medgar Evers, leader della NAACP.\nSull'onda dell'indignazione per i fatti di Birmingham il presidente Kennedy present\u00f2 al Congresso un provvedimento che sanc\u00ec i pari diritti per bianchi e neri d'America: l'idea del presidente venne fortemente osteggiata dagli Stati del Sud. King, insieme a molti altri leader delle principali organizzazioni per la lotta per i diritti civili dei neri, guid\u00f2 verso Washington la celeberrima \"\"marcia per il lavoro e la libert\u00e0\" (28 agosto 1963), il cui organizzatore strategico e logistico fu Bayard Rustin. Circa 250\u00a0000 persone si radunarono, di cui 50\u00a0000 afroamericane, per celebrare la proclamazione di emancipazione di Lincoln tenutasi al Lincoln Memorial di Washington.\nSi parl\u00f2 in questo senso di partecipazione dei Big Six, leader delle sei grandi organizzazioni per i diritti civili, a un'unica manifestazione; assieme a King (SCLC) c'erano: Roy Wilkins (NAACP), Whitney Young (NUL), A. Philip Randolph (Brotherhood of Sleeping Car Porters), John Lewis (Student Nonviolent Coordinating Committee-SNCC) e James L. Farmer Junior (CORE). John F. Kennedy fu inizialmente contrario alla marcia temendo possibili incidenti, ma poi, comprendendo i motivi per cui i sei grandi volevano parteciparvi, fin\u00ec con l'appoggiarla. La folla pot\u00e9 assistere alla stretta di mano tra Kennedy e i leader della SCLC e al celebre discorso \"I have a dream\"\" di King, preparato sino a poche ore prima di quella stessa giornata, che divenne il discorso-simbolo della marcia e uno dei pi\u00f9 famosi della storia oratoria americana, paragonabile ad esempio all'\"Infamy Speech\" di Roosevelt.\nAl tempo quella straordinaria partecipazione era la pi\u00f9 grande che Washington avesse mai avuto nella sua secolare storia. La \"marcia per il lavoro e la libert\u00e0\" non si limit\u00f2 solo a questo, ma fece precise richieste: fine della segregazione razziale nelle scuole, una efficace legiferazione sul tema dei diritti civili, la protezione dalle brutalit\u00e0 della polizia per gli attivisti, uno stipendio minimo di 2 dollari all'ora per tutti i lavoratori e un organo di auto-governo per Washington D.C., a quel tempo governata da un comitato. Tra le voci pi\u00f9 critiche dell'evento quella di Malcolm X, che defin\u00ec l'evento come la \"Farsa su Washington\" (\"Farce on Washington\"), mentre a molti membri della Nation of Islam non fu permesso di partecipare alla marcia.\nPochi giorni dopo il 15 settembre 1963 ci fu un attentato dinamitardo contro una chiesa di Birmingham, in cui persero la vita quattro bambine afroamericane. King incontr\u00f2 John Kennedy dopo l'attentato il 19 settembre 1963, il 22 lo stesso reverendo tenne un'omelia per le bambine morte. Il 22 novembre 1963 l'omicidio di John Fitzgerald Kennedy scosse l'America e King, che nel suo discorso afferm\u00f2 che l'odio \u00e8 contagioso come un virus che deve essere fermato: \"Pi\u00f9 che chiedersi chi l'abbia ucciso ci si doveva chiedere cosa lo avesse ucciso\".\nLe proteste ad Augustine nel 1964 e Malcolm X..\nAltre importanti occasioni di protesta avvennero a St. Augustine, in Florida, nel 1964: il 9 febbraio 1964 fu Robert Hayling, che guidava il movimento dei diritti civili, a chiedere l'intervento della SCLC, giunsero prima Hosea Williams e in seguito lo stesso King intervenne. Vi furono molte manifestazioni che portarono a 285 arresti, il 28 maggio il reverendo in un suo discorso chiese aiuto. Lo stesso King andr\u00e0 in prigione l'11 giugno, mentre usc\u00ec il suo libro \"Why We Can't Wait\". Si decise di chiedere l'intervento del governatore, ottenendo una commissione composta da quattro membri il cui compito era quello di vagliare la situazione e trovare il modo di risolvere i problemi razziali.\nSaputo di ci\u00f2 le proteste cessarono in attesa dell'esito. Gli attivisti lasciarono la citt\u00e0 quando seppero dell'imminente disegno legislativo sui diritti civili nazionale e della Civil Rights Act firmata dal nuovo presidente Lyndon Johnson. Il 21 giugno 1964 scomparvero alcuni attivisti, nello Stato del Mississippi, alle porte della manifestazione Estate della libert\u00e0. King decise di visitare alcune citt\u00e0 dello Stato dopo aver dichiarato pubblicamente, il 16 luglio, di essere contrario alla candidatura di Barry Goldwater. Viaggi\u00f2 in molte citt\u00e0 dello Stato fra cui Greenwood, per giungere dopo varie tappe a Philadelphia, luogo dove gli attivisti furono uccisi. Nel viaggio apprezz\u00f2 gli sforzi della manifestazione estiva.\nIl Partito Democratico della Libert\u00e0 del Mississippi (MFDP) avanz\u00f2 delle richieste alla commissione per l'accreditamento del Partito Democratico nazionale cercando di ottenerne il riconoscimento ufficiale. King tenne un discorso in favore. Martin Luther King conobbe Malcolm X il 26 marzo 1964 scambiandovi poche parole: l'attivista, portatore di una linea aggressiva, criticava la nonviolenza praticata da Martin Luther; il pastore vedeva in lui una vittima del sistema che induce a far sentire gli afroamericani dei nessuno e reagire senza comprendere la differenza fra il non opporre resistenza e opporre una resistenza non violenta. A Selma, in Alabama, il 5 febbraio 1965 Malcolm X parl\u00f2 con Coretta dimostrandosi pi\u00f9 interessato alla non violenza e pochi giorni dopo, il 21 febbraio, venne ucciso.\nIl premio Nobel nel 1964.\nIl 14 ottobre 1964, a Oslo, ricevette il premio Nobel per la pace. Nel discorso tenutosi al banchetto celebrativo ad Atlanta, il 27 gennaio 1965, afferm\u00f2 che doveva tornare a valle intendendo che se si fosse ritirato una volta ottenuto il massimo riconoscimento, si sarebbe ritirato all'apice, alla vetta.\nNel dicembre 1964, durante un incontro con il presidente Johnson, King gli sottopose la sua idea su una riforma del voto, per estendere la partecipazione al voto degli afroamericani. Johnson giudic\u00f2 la riforma troppo avanzata e che quindi rischiava di non essere accettata. Secondo Martin Luther King erano quattro gli elementi a sfavore degli afroamericani sul diritto al voto:\nLa SCLC un\u00ec le proprie forze a quelle di un'altra grande organizzazione per i diritti civili dei neri, la SNCC (Student Nonviolent Coordinating Committee), per organizzare manifestazioni a Selma, in Alabama, dove gi\u00e0 da tempo la SNCC si dava da fare, con l'appoggio di un altro gruppo di attivisti, i cosiddetti Courageous Eight, per incentivare la partecipazione al voto dei membri della comunit\u00e0 nera. I preparativi iniziarono il 17 dicembre 1964; nel frattempo anche la lega degli elettori della contea di Dallas chiese aiuto al movimento di King. I movimenti iniziarono il 2 gennaio 1965, quando King, appena giunto in citt\u00e0, tenne un discorso pubblico alla Brown Chapel.\nSi organizzarono delle marce a Selma e Marion, a cui fecero seguito migliaia di arresti; anche King venne arrestato insieme a oltre duecento persone mentre tentava di raggiungere il tribunale. Dalla prigione diede le sue direttive a Joe Lowery, che doveva chiedere l'intervento del governatore della Florida Leroy Collin, e a Walter Fauntroy che doveva contattare il Presidente. Per trovare un accordo incontr\u00f2 pi\u00f9 volte il vicepresidente Hubert H. Humphrey e il ministro della giustizia Nicholas Katzenbach, intanto si susseguivano episodi di violenza, fra cui l'uccisione di Jimmie Lee Jackson il 26 febbraio, e il pestaggio dei manifestanti al ponte Edmund Pettus il 7 marzo.\nGrazie a queste e altre importanti proteste la figura di King assunse grande rilevanza a livello mondiale, suggellata dall'incontro con papa Paolo VI, avvenuto il 18 settembre, da cui ricevette pieno appoggio alla propria azione.\nIl \"Bloody Sunday\" e la marcia su Montgomery.\nSempre nell'ottica della lotta per i diritti civili nella citt\u00e0 di Selma, King e la SCLC, con la parziale collaborazione della SNCC, cercarono di organizzare una marcia da Selma a Montgomery, capitale dello Stato dell'Alabama. Un primo tentativo di effettuare la marcia avvenne il 7 marzo 1965, una domenica, e fu interrotto a causa degli attacchi ai manifestanti da parte di bande di bianchi e della polizia. I terribili scontri di quel 7 marzo 1965 resero quel giorno noto come il \"Bloody Sunday\": nonostante King non fosse presente alla marcia essa costitu\u00ec una delle tappe pi\u00f9 importanti della lotta nonviolenta del movimento per i diritti civili. Le immagini e le testimonianze delle brutalit\u00e0 della polizia verso i manifestanti fecero il giro degli Stati Uniti, rendendo partecipe gran parte dell'opinione pubblica dell'entit\u00e0 della questione sollevata dal movimento.\nIl 9 marzo il giudice Frank M. Johnson emise un'ordinanza che impediva la marcia che si stava per svolgere, guidata da King: sarebbe dovuta partire da Selma, mentre James Clark aveva radunato i suoi uomini sulla superstrada 80. King era deciso comunque alla partenza, giunsero John Doar e il governatore Collins che cercarono di fargli cambiare idea, senza riuscirci: la marcia inizi\u00f2 e termin\u00f2 quando si trovarono di fronte alla minaccia violenta di Clark. Il pastore di Atlanta, nel conversare con Collins, disse che pi\u00f9 che convincere loro a non marciare sarebbe stato meglio convincere gli altri a non usare la violenza.\nL'11 marzo, lo stesso giorno in cui James Reeb venne ucciso, ottennero il permesso di marciare da Selma fino a Montgomery: il 21 marzo inizi\u00f2 la marcia, che termin\u00f2 il 25 a Montgomery (partirono in circa 4\u00a0000 e giunsero in pi\u00f9 di 20\u00a0000); al termine della manifestazione King tenne un discorso in cui tra l'altro rispondeva alla domanda sentita da tutti i presenti: \u00abQuanto tempo ci vorr\u00e0?\u00bb con \u00abNon molto\u00bb. Quello stesso giorno venne uccisa una donna bianca simpatizzante per il movimento di King, Viola Liuzzo.\nIl 15 marzo il presidente Johnson annunci\u00f2 la presentazione della legge sul diritto al voto, la Voting Rights Act, che venne firmata il 6 agosto.\nGli incontri di Chicago nel 1966 e il \"Black Power\".\nNel 1965, Martin Luther King, come presidente della \"Southern Christian Leadership Conference\", venne invitato da Al Raby e Syd Finley, leader afroamericani di Chicago: il pastore raggiunse la citt\u00e0 il 26 luglio 1965, vi rimase per tre giorni, e organizz\u00f2 una marcia raggiungendo il municipio della citt\u00e0, tenendo un discorso di fronte al CCCO (Consiglio di coordinamento delle organizzazioni di comunit\u00e0, \"Coordinating Council of Community Organizations\"), organizzazione creata da Al Raby. Lasci\u00f2 la citt\u00e0 e tempo dopo visit\u00f2 il quartiere Watts, (quartiere di Los Angeles) dopo gli atti di violenza compiuti ad agosto del 1965, il giorno 17. Il 7 gennaio 1966 part\u00ec la campagna di Chicago; questa volta trov\u00f2 il sindaco Richard Daley a opporsi.\nKing decise di trasferirsi nei quartieri pi\u00f9 poveri della \"citt\u00e0 del vento\", nel North Lawndale, per vivere come i cittadini disagiati. Vivendovi, King osserv\u00f2 la situazione in cui versava il sistema immobiliare; il costo degli affitti di quelle case fatiscenti, ad esempio, superava quello degli appartamenti residenziali in periferia pagati dai bianchi, e comprese attraverso i suoi figli come vivevano male i bambini della citt\u00e0. King decise il 10 luglio, al raduno di Soldier Field, di promuovere la \"citt\u00e0 aperta\" a Chicago, al suo discorso furono migliaia i presenti. La SCLC form\u00f2 una coalizione con la CCCO e a partire dalla primavera del 1966, condusse una serie di grandi marce per la lotta contro la discriminazione nella citt\u00e0 di Chicago, che toccarono molti quartieri come Bogan, Belmont, Cragin e Jefferson Park. Spesso le marce di protesta erano accolte nei rioni con il lancio di bottiglie, mattoni, sassi e lo stesso King comment\u00f2 affermando che qui vi era pi\u00f9 odio che altrove.\nLe marce continuarono (in una di esse King rifer\u00ec di aver sfilato con i Blackstone Rangers, che colpiti dai lanci di materiale vario, continuarono a camminare, anche con tagli e nasi rotti) e lo stesso King il 5 agosto 1966 venne colpito da un lancio di sassi al Gage Park, ma prosegu\u00ec alla testa del corteo nonostante i rischi. Venne organizzato un incontro il 17 agosto con i rappresentanti dell'associazione degli agenti immobiliari del Consiglio delle propriet\u00e0 immobiliari, durato 10 ore, senza esiti e la protesta continu\u00f2. Si volse l'attenzione sulle abitazioni fornite agli afroamericani, si lavor\u00f2 per renderle pi\u00f9 accoglienti, grazie alle associazioni di inquilini, che in un anno aumentarono in tutta la citt\u00e0; fra i risultati ottenuti sui contratti: cifra fissa, manutenzione e alcuni servizi offerti. Altro obiettivo era quello di risanare i quartieri, una volta restaurati gli edifici venivano acquistati da cooperative di inquilini precedenti costituite.\nIn seguito oper\u00f2 con l'operazione \u00abborsa della spesa\u00bb (in originale \u00ab\"breadbasket\"\u00bb, che letteralmente si traduce con \u00abcesto del pane\u00bb), in cui si individuava un'azienda e si controllavano il numero di dipendenti e quanti di essi fossero neri: se la percentuale fosse bassa o se erano addetti ai soli lavori umili venivano organizzati incontri con i responsabili dell'azienda giungendo a distribuzioni del lavoro pi\u00f9 equo; in questo modo si diede nuovo lavoro a pi\u00f9 di duecento afroamericani grazie ai movimenti che suscit\u00f2 nella citt\u00e0, si giunse all'incontro del 26 agosto con Richard J. Daley. La riuscita di tali manovre era data dal boicotaggio promesso verso le aziende che non rispettavano la divisione equa.\nDopo una pausa in cui scrisse il suo libro, \"Where do We Go from Here, Chaos or Community?\", ritorn\u00f2 a Chicago per constatare che in sua assenza non era stato fatto alcun passo in avanti. Quando King e gli altri membri delle organizzazioni ritornarono al Sud, lasciarono la situazione in mano a un giovane studente di un seminario: Jesse Jackson. Jackson era entrato a far parte della SCLC a Selma; in poco tempo la collaborazione e l'intesa con King erano diventati tali che quest'ultimo non esit\u00f2 ad affidargli la direzione organizzativa per la SCLC di Chicago. L'anno successivo Jackson viene promosso direttore nazionale, iniziando il cammino che lo porter\u00e0, negli anni ottanta, a raggiungere una grande notoriet\u00e0 imponendosi come leader degli afroamericani e come politico del Partito Democratico.\nQuando Martin Luther King seppe che James Howard Meredith era stato ferito durante la marcia contro la paura il 6 giugno 1966, and\u00f2 con Floyd McKissick per incontrarlo in ospedale. I due decisero con Stokely Carmichael di continuare il viaggio iniziato da James; durante il primo tratto del tragitto iniziarono le critiche, e al termine tornarono a Memphis. I Deacons for Defens e altri erano convinti dell'importanza dell'autodifesa mentre King obiettava che non si trattava di difendere la propria casa ma di portare armi in una manifestazione; mentre Stokely non voleva la partecipazione dei bianchi alle manifestazioni organizzate, King invece ricordava chi fra i bianchi aveva dato la vita per l'eguaglianza non accettando l'idea di ripudiare i loro sacrifici; i presenti vennero convinti dalle sue parole; tempo dopo, il 16 giugno, lo stesso Stokely coni\u00f2 il termine \u00abBlack Power\u00bb.\nKing cerc\u00f2 di convincere ad abbandonare il progetto in quanto - rappresentando il solo 10% della popolazione - avevano bisogno di alleati per vincere la loro battaglia e afferm\u00f2 che anche se pronto a morire non era pronto a provocare morti inutili. Discussero dello slogan, di come fosse necessaria la parola \u00abnero\u00bb all'interno di esso, alla fine si decise che durante la marcia non venissero utilizzati slogan di alcun tipo, ma la maggioranza era a sfavore di King. L'intento di Carmichael era quello di far prendere una posizione a King sul tema del potere nero. Per Martin Luther King il Black Power era nato dalla delusione degli afroamericani, ma offriva dei risvolti positivi come l'appellarsi alla coscienza dei neri esortandoli all'attivismo.\nTuttavia rimase sempre contrario all'idea di fondo: oltre alla convinzione che la violenza portasse solo ad altra violenza, egli non vedeva speranza in ci\u00f2 che nasceva dalla disperazione e ci\u00f2 che era senza speranza non aveva consistenza, ricordando i tentativi falliti in passato di Denmark Vesey e Nat Turner, e continuando a vedere nella nonviolenza l'uso corretto e positivo del potere. Nel 1966 Carmichael aveva costituito la Lowndes County Freedom Organization (LCFO), che per la stampa divenne conosciuta come \"Black Panther Party\", nome che successivamente sarebbe stato di ispirazione per il pi\u00f9 conosciuto Black Panther Party. Un altro leader, Omali Yeshitela, in nome delle violenze perpetrate dalla colonizzazione europea dell'Africa e dallo schiavismo incitava non al dialogo con la comunit\u00e0 bianca ma allo scontro con essa. Il clima di tensione e violenza che si registrava in seno al movimento per i diritti delle comunit\u00e0 nere sfoci\u00f2 negli scontri nel ghetto nero di Los Angeles, nell'estate del 1966: 35 morti, 1\u00a0033 feriti e decine di milioni di dollari di danni.\nLa \"poor people's campaign\".\nKing incontr\u00f2 Marian Wright ad Atlanta, dove gli espose una sua idea che il pastore ampli\u00f2 in un incontro con gli esponenti della SCLC nel novembre 1967. Si trattava della campagna a sostegno dei poveri, la Poor People's Campaign. Lo scopo era quello di radunare migliaia di poveri, non solo afroamericani, ma anche indiani, portoricani e di altre nazionalit\u00e0 e farli marciare a Washington, domandando aiuti economici per le fasce sociali pi\u00f9 deboli degli Stati Uniti. Il piano era quello di radunare 3\u00a0000 persone provenienti da 10 citt\u00e0 diverse. La campagna inizi\u00f2 ufficialmente il 4 dicembre 1967. James Lawson chiese a King di raggiungerlo a Memphis per dialogare con gli operai della nettezza urbana in sciopero, il 18 marzo 1968 parl\u00f2 con 1\u00a0300 di loro esortandoli a continuare la protesta, in quella settimana il pastore pronunci\u00f2 oltre 30 discorsi.\nIl 28 marzo a Memphis radun\u00f2 migliaia di persone in un corteo che per i contrasti con la polizia port\u00f2 alla morte un afroamericano di 16 anni, Larry Paine, e deluso dall'accaduto lasci\u00f2 la citt\u00e0: vi furono circa 300 arresti, si parl\u00f2 di sconfitta del movimento, che provava che la marcia che si voleva organizzare era destinata a fallire. Deciso a riprendere il movimento, vi ritorn\u00f2 il mese successivo, e il 3 aprile tenne il suo ultimo discorso al tempio del vescovo Charles J. Mason, in cui ricord\u00f2 quanti passi aveva fatto da quel giorno dell'attentato che non avrebbe potuto compiere se avesse starnutito, e che non importava se la sua vita fosse terminata presto, anche se avrebbe voluto vivere a lungo, in quanto aveva raggiunto la vetta della montagna. Sarebbe stato assassinato il giorno seguente. Il movimento continu\u00f2 il suo lavoro e il mese successivo si tennero delle manifestazioni nella citt\u00e0 di Washington.\nL'attentato e la morte.\nMartin Luther King giunse a Memphis il 4 aprile 1968, dopo che il suo volo era stato ritardato per un allarme bomba. Dopo la marcia finita con la morte di Larry Paine, King rientr\u00f2 al Lorraine Motel sito a Mulberry Street, di propriet\u00e0 di Walter Bailey. Nella sua stanza, la 306, situata al secondo piano (come afferm\u00f2 poi lo stesso Walter Bailey, King, frequentatore abituale del motel, occupava sempre la stessa stanza, ma nei giorni dell'omicidio gli era stata assegnata inizialmente la 202, in quanto la 306 era occupata), King cerc\u00f2 di organizzare un nuovo corteo per uno dei giorni successivi assieme ai suoi collaboratori (tra cui il reverendo Ralph Abernathy e Jesse Jackson). Dovendo cenare a casa del reverendo Samuel B. Kyles, alle 17:30 giunse al motel, chiedendo al pastore di seguirlo. Salomon Jones, l'autista di King, gli consigli\u00f2, visto il freddo, di coprirsi con un cappotto. King parl\u00f2 al musicista Ben Branch, che avrebbe dovuto suonare quella sera a un incontro in una chiesa locale. King gli chiese di intonare il suo inno preferito \"Take my hand, my precious Lord\" (\"Prendimi per mano, mio prezioso Signore\"), poi intonato davvero dalla celebre Mahalia Jackson, cara amica di King, nel corso dei suoi funerali. Alle 18:01 King usc\u00ec sul balcone del secondo piano del motel, dove venne colpito da un colpo di fucile di precisione alla testa; subito dopo fu ritratto in una foto di Joseph Louw, unico giornalista rimasto dopo che il giorno precedente avevano tutti abbandonato la citt\u00e0, il quale stava preparando un documentario sul pastore. Venne soccorso fra gli altri anche da Marrell McCullough, agente di polizia, che cerc\u00f2 inutilmente di tamponare la ferita. Fu utilizzato un proiettile calibro 30-06. Trasportato al St. Joseph's Hospital, i medici constatarono un irreparabile danno cerebrale; la sua morte venne annunciata alle 19:05 del 4 aprile 1968. La salma oggi riposa nel \"Southview Cemetery\", in \"Jonesboro Road\", ad Atlanta.\nLe conseguenze.\nLe prime reazioni.\nIl presidente Johnson chiese al popolo di non cedere alla violenza, la stessa che aveva ucciso King, ma in pi\u00f9 di 120 citt\u00e0 si registrarono atti violenti quali incendi e saccheggi. Dichiar\u00f2 il 7 aprile come giorno di lutto nazionale in onore del leader per i diritti civili; al funerale in sua vece era presente il vicepresidente Hubert Humphrey. Il candidato democratico per la Casa Bianca Robert Kennedy fu informato dell'omicidio mentre si stava dirigendo a Indianapolis, per fare campagna elettorale. Nel suo breve ma concitato discorso a coloro che gli stavano intorno, Kennedy espresse il desiderio che gli attivisti legati a King continuassero sulla strada della non-violenza. Stokely Carmichael afferm\u00f2 che si trattava di una dichiarazione di guerra al popolo afroamericano e che intendevano vendicarlo e non piangerlo. In seguito ai fatti che seguirono queste parole i contrasti avvenuti portarono a 46 morti, 2\u00a0600 feriti e 21\u00a0000 arresti.\nSu richiesta della vedova Coretta King al funerale del marito, tenutosi il 9 aprile, fu letto l'ultimo sermone che il defunto aveva pronunciato il 4 febbraio di quell'anno. Nel sermone King chiese che il funerale si svolgesse con grande semplicit\u00e0: la sua bara fu trascinata da un carro con due asinelli della Georgia, cos\u00ec come espressamente richiesto da lui quando era ancora in vita. King non volle che fossero menzionati i suoi premi o altri onori che aveva ricevuto; chiese solamente di esser ricordato come chi aveva cercato di dare da mangiare agli affamati, coprire coloro che non avevano i vestiti, essere chiaro e duro sulla questione della guerra in Vietnam e infine \"amare e servire l'umanit\u00e0\". Poco tempo dopo la morte di King la citt\u00e0 di Memphis, che vide un corteo di 42\u00a0000 persone sfilare l'8 aprile, provvide ad accettare le richieste degli spazzini neri, che interruppero cos\u00ec lo sciopero.\nLe indagini sull'omicidio.\nIl giorno seguente l'omicidio il procuratore generale Ramsey Clark afferm\u00f2 che era vicino all'arresto del colpevole Pi\u00f9 di 3\u00a0500 agenti dell'FBI seguirono il caso. Venne accertato che lo sparo proveniva dalla stanza 5b della pensione Bessie Brower, che si trovava di fronte a quella dove si riposava il pastore. La stanza era registrata a nome di John Willard che si riveler\u00e0 essere, insieme a Eric Galt, uno pseudonimo utilizzato da James Earl Ray. Si ritrov\u00f2 l'arma del delitto, un Remington con mirino telescopico, abbandonato sul marciapiede di fronte a un negozio vicino al luogo del delitto, con le impronte digitali di Ray sopra di essa. Ray venne arrestato l'8 giugno all'aeroporto Heathrow di Londra, mentre cercava di lasciare il Regno Unito con un falso passaporto canadese con il nome di Ramon George Sneyd, volendo recarsi a Bruxelles.\nCome rappresentante legale scelse Arthur J. Hanes, grazie anche ai soldi ricevuti dal giornalista William Bradford Huie in seguito ebbe Percy Foreman mentre il suo ultimo avvocato fu William F. Pepper. Ray fu velocemente estradato in Tennessee e accusato dell'omicidio di King; egli dapprima confess\u00f2 di essere l'assassino, ma tre giorni dopo ritratt\u00f2 dopo aver licenziato Percy Foreman, suo legale. Secondo il legale di Ray, il suo assistito si sarebbe professato innocente per evitare la pena di morte. Il 10 marzo 1969 venne condannato a 99 anni di reclusione. Il 10 giugno 1977, Ray e altri sei carcerati evasero dal penitenziario di Stato Brushy Mountain (a Petros, in Tennessee). I sette furono ritrovati tre giorni dopo e ricondotti in prigione.\nNel 1997 Dexter visit\u00f2 in prigione Ray e gli chiese se fosse stato veramente lui a uccidere King: la sua risposta fu che era innocente. Nel dicembre del 1999 una giuria decret\u00f2 che King era stato vittima di una cospirazione che includeva Loyd Jowers, proprietario del Jim Grill, ristorante situato nei pressi del motel dove era stato ucciso. Egli durante il processo ritir\u00f2 le affermazioni fatte nel 1983 alla televisione ABC e fu condannato al pagamento della somma di 100 dollari alla famiglia King. Ray sostenne di aver incontrato un uomo che si faceva chiamare \"Raoul\" e che sarebbe stato coinvolto nella cospirazione per uccidere M. L. King.\nNel 2002 Ronald Denton Wilson afferm\u00f2 che suo padre Henry Clay Wilson era coinvolto nell'assassino di King, insieme ad altre due persone gi\u00e0 all'epoca decedute. Gli atti dell'indagine sull'assassinio di Martin Luther King jr sono stati secretati fino al 2002 dall'amministrazione americana. Alcuni testimoni confermarono come il colpo provenisse da un luogo diverso da quello in cui si trovava Ray.\nLa famiglia King.\nKing spos\u00f2 Coretta Scott il 18 giugno 1953 a Heiberger, in Alabama. La coppia ebbe in totale due figli e due figlie:\nInfluenze.\nTradizione populista e populismo nero.\nHarry C. Boyte, che si definisce un populista, e che fu, seppur bianco, segretario della Southern Christian Leadership Conference e attivista per i diritti civili, descrive un episodio che secondo lui lascia trapelare alcune delle influenze politiche che avevano colpito maggiormente King:\nIl mio primo incontro con il significato profondo del populismo avvenne nel 1964, all'et\u00e0 di diciannove anni, mentre lavoravo come segretario di campo per la SCLC a St. Augustine. Un giorno fui catturato da cinque uomini e una donna che erano membri del Ku Klux Klan. Mi accusarono di essere \"comunista e Yankee\"; io replicai: \"Non sono uno Yankee \u2013 la mia famiglia risiede nel Sud [degli USA] fin dalla Rivoluzione. E non sono un comunista. Sono un populista. Credo che i neri e i bianchi poveri dovrebbero unirsi per fare qualcosa per colmare le nostre divisioni\". Parlammo qualche minuto su come un movimento del genere dovesse apparire. Poi mi lasciarono andare. Quando venne a sapere dell'incidente, Martin Luther King, a capo della SCLC, mi disse che egli si identificava con la tradizione populista e mi assegn\u00f2 all'organizzazione dei poveri di pelle bianca.\nThurman.\nHoward Thurman, leader della lotta per i diritti civili, teologo ed educatore, fu una delle prime influenze di King. Thurman era stato compagno di classe del padre di King al Morehouse College, e fece da mentore per il giovane King e alcuni suoi amici.\nIl lavoro missionario di Thurman lo aveva portato spesso all'estero, dove tra gli altri aveva incontrato e conferito con Gandhi.\nMentre era studente alla Boston University King visitava spesso Thurman, che era il decano della Marsh Chapel.\nWalter Fluker, studioso degli scritti di Thurman, ha affermato: \"Non credo che avremmo mai avuto un Martin Luther King senza un Howard Thurman\".\nGandhi e Rustin.\nIspirato dal successo dell'attivismo nonviolento che aveva ottenuto Gandhi, King si rec\u00f2 in India a visitare la famiglia del Mahatma nel 1959, con l'assistenza del gruppo quacchero dell'American Friends Service Committee. Il viaggio indiano tocc\u00f2 nel profondo King, accrescendo la sua conoscenza sul concetto di resistenza nonviolenta e il suo impegno nella lotta per i diritti civili negli Stati Uniti. In un discorso radiofonico fatto durante la sua ultima sera in India, King si espresse cos\u00ec: \"Da quando sono in India, sono sempre pi\u00f9 convinto che il metodo della resistenza \"non-violenta\" sia l'arma pi\u00f9 potente a disposizione degli oppressi nella loro lotta per la giustizia e la dignit\u00e0 umana. Veramente il Mahatma Gandhi ha incarnato nella sua vita principi universali certi che sono ineluttabili quanto la legge di gravit\u00e0\".\nLa sua vicinanza alle idee di Gandhi fu possibile anche grazie alla profonda influenza che ebbero gli insegnamenti evangelici sui due: seppure King fosse un religioso mentre Gandhi citasse il pensiero di Cristo come una grande influenza (al pari di quella buddhista, induista e islamica), entrambi vedevano un collegamento tra la nonviolenza e gli insegnamenti di Cristo. In particolare Gandhi si riferiva al discorso della montagna: \"Se uno ti percuote la guancia destra, tu porgigli anche la sinistra\" (Matteo 5,39). L'attivista afroamericano per i diritti civili Bayard Rustin, che studi\u00f2 a fondo gli insegnamenti gandhiani, consigli\u00f2 a King di dedicarsi ai principi della nonviolenza. Rustin fu principale consigliere e mentore nei primi anni di attivismo di King e organizzatore della Marcia su Washington del 1963. Nel prosieguo della lotta degli afroamericani per i diritti civili molti leader del movimento chiesero a King di prendere le distanze da Rustin, a causa della sua aperta omosessualit\u00e0, del suo supporto al socialismo democratico e dei suoi precedenti legami con il Partito Comunista degli Stati Uniti d'America.\nIl movimento per i diritti civili.\nGli obiettivi.\nTra i diritti civili per i quali il movimento si batteva grande importanza era data al diritto di voto: King si adoper\u00f2 soprattutto per effettuare tra la popolazione nera la cosiddetta \"campagna del voto\". In una situazione politica in cui mediamente meno di un nero su cinque esercitava il suo diritto di voto, la SCLC pose l'accento sull'influenza che poteva esercitare l'elettorato afroamericano votando un candidato piuttosto che un altro candidato razzista. Questo efficace modo di pensare fu adottato anche da Nelson Mandela che lott\u00f2 per i diritti del popolo sudafricano.\nI risultati della lotta.\nKing era convinto che l'applicazione delle tecniche gandhiane di non-violenza all'organizzazione (da parte della SCLC) di campagne per i diritti avrebbe consentito, attraverso la copertura mediatica che ne derivava, la denuncia della situazione in cui versava la comunit\u00e0 nera.\nDi fatto questa strategia si rivel\u00f2 vincente: i giornali e la televisione riportavano giornalmente sia le manifestazioni di protesta (marce, boicottaggi, episodi di resistenza civile come i sit-in.) sia la violenza e lo stato di segregazione a cui erano sottoposti i neri. Tutto ci\u00f2 riusc\u00ec a convincere gran parte dell'opinione pubblica americana dell'importanza e della priorit\u00e0 che il problema dei diritti civili della comunit\u00e0 afroamericana aveva. King, in America, come Gandhi in India, organizz\u00f2 una protesta pacifica, senza armi, soprattutto basandosi sul dialogo, ottenendo anch'egli grandi risultati. Le campagne di disobbedienza civile portarono lo stesso King a essere pi\u00f9 volte imprigionato.\nKing applic\u00f2 i principi della nonviolenza riscuotendo grandi successi, grazie anche a una meticolosa e strategica preparazione dei metodi, dei luoghi e dei momenti di protesta, in modo da massimizzare la loro visibilit\u00e0 e il loro impatto mediatico e sulla popolazione, sia bianca sia nera. King e la SCLC organizzarono cos\u00ec decine e decine di marce e manifestazioni di protesta per assicurare alla comunit\u00e0 nera d'America il diritto di voto, la fine della segregazione, pari diritti sul lavoro e altri basilari diritti civili. Quando nell'ottobre del 1963 vi fu la riforma agraria lui intervenne come difensore dei diritti della popolazione nera, sfruttata dai latifondisti americani nelle piantagioni. Molte delle richieste del movimento furono in seguito accolte, e si tradussero in leggi degli Stati Uniti, grazie all'approvazione di documenti come il \"Civil Rights Act\" (1964) e il \"Voting Rights Act\" (1965).\nLe intercettazioni dell'FBI.\nL'FBI si interess\u00f2 a King inizialmente con il tracciamento degli spostamenti aerei del pastore protestante e con le ricerche sui suoi collaboratori. Il capo dell'FBI dell'epoca John Edgar Hoover, sospettando che il pastore collaborasse con i comunisti, ordin\u00f2 ai suoi uomini di indagare su Martin Luther King, present\u00f2 il 9 marzo 1956 al presidente Eisenhower, come da sua richiesta, un fascicolo che dimostrava il presunto pericolo costituito dal movimento (ai tempi del boicottaggio), appoggiato da Sherman Adams in quella relazione vi era il nome di Stanley Levison, avvocato di King e membro del Partito Comunista, ma vi fu anche il commento di King in riferimento a Du Bois che il 1\u00ba ottobre entr\u00f2 nel Partito Comunista, definendo il momento come \u00abla diserzione di uno dei pi\u00f9 brillanti intellettuali neri degli Stati Uniti\u00bb.\nQuando Kennedy divenne presidente, Hoover continu\u00f2 ad affermare che King fosse circondato dai comunisti come nel caso di Ben Davis (consigliere comunale) che gli aveva donato il sangue dopo la pugnalata ricevuta, ma questo non convinse il presidente circa il pericolo che potesse costituire il pastore. Il 15 marzo 1962 furono installati dei microfoni nella casa di Levison, venendo a conoscenza dei suoi incontri con Jack O'Dell. Kennedy stesso consigli\u00f2, nel giugno del 1963 a King di non continuare a frequentare Levison che poteva gettare ombre sulla sua carriera. Deceduto Kennedy il controllo continu\u00f2 e ne venne informato il nuovo presidente Johnson, il pastore decise di incontrare Hoover che neg\u00f2 ogni sorta di controllo. Nel luglio del 1963 lo stesso Hoover richiese all'allora Procuratore generale Robert Kennedy di poter piazzare cimici e tenere sotto controllo il telefono di Martin Luther King e di molti suoi collaboratori.\nL'interesse dell'FBI per King si intensific\u00f2 dopo la marcia su Washington e il celebre discorso \"I have a dream\", tanto che un memorandum dell'epoca descriveva King come \"il pi\u00f9 pericoloso ed efficace leader nero nella nazione\". Nel settembre di quello stesso anno Robert Kennedy acconsent\u00ec alla sorveglianza tecnica, raccomandando agli agenti particolare attenzione data la delicatezza della faccenda e richiedendo di essere informato personalmente di ogni sviluppo. A Selma il 2 gennaio 1965 venne ritrovato un pacchetto con dei nastri e una lettera minatoria che lo invitava ad abbandonare la causa. Intanto John Edgar Hoover aveva definito Martin Luther King \u00ab\"the most notorious liar\"\u00bb (il bugiardo pi\u00f9 celebre).\nOpposizione alla guerra del Vietnam.\nFin dal 1965 King espresse la sua opposizione al coinvolgimento degli Stati Uniti nella guerra del Vietnam. Il 12 agosto 1965 chiese una moratoria dei bombardamenti sul Vietnam del Nord, incontr\u00f2, seguendo il consiglio del presidente Johnson, Arthur Goldberg nel settembre del 1965. In quel periodo si dedic\u00f2 ai diritti civili lasciando alla moglie i discorsi pubblici, mentre veniva criticato per i dubbi espressi sull'opportunit\u00e0 della guerra. Il 10 gennaio 1966 sostenne Julian Bond che si manifest\u00f2 contrario alla guerra, mantenne tale condotta in un'intervista sostenuta per \"Face the Nation\" dove chiese che cessassero i bombardamenti. Nel gennaio del 1967 in un articolo sul giornale Ramparts seppe di circa un milione di bambini uccisi dalle bombe al napalm.\nIl 4 aprile 1967 (un anno esatto prima della sua morte), alla chiesa di New York City Riverside, nel suo discorso \"Beyond Vietnam\", afferm\u00f2 che la guerra distoglieva lo sguardo dai poveri risucchiando ogni risorsa che poteva essere utilizzata per loro, che l'America doveva finire di distruggere le speranze di altri popoli, che tali azioni erano solo manifestazione del male profondo degli USA e che occorreva operare una rivoluzione dei valori che dimostrasse la \u00ablealt\u00e0 verso l'umanit\u00e0\u00bb. Quel discorso era dettato, non dalla domanda se fosse politicamente opportuno o se avesse il favore della gente, ma dalla coscienza, se fosse stato giusto o meno pronunciarlo. Attacc\u00f2 il ruolo degli USA nella regione e afferm\u00f2 che la loro presenza in Vietnam era finalizzata a una occupazione di stampo coloniale.\nSempre nel discorso \"Beyond Vietnam\" Martin Luther King sostenne che la vera compassione non sta tanto nell'elemosina a un mendicante, quanto in un cambiamento della societ\u00e0 che eviti che si creino mendicanti. Era contrario all'adesione dei giovani alla guerra, chiedeva a loro di non partire se la ritenevano ingiusta. Si dispiaceva di non potervi partecipare perch\u00e9 avrebbe rifiutato finendo volentieri in prigione. Gli effetti furono negativi per King. Venne criticato dai propri compagni e si attir\u00f2 le antipatie tra molti mass-media (come il \"Washington Post\" e la rivista \"Life\"). In un sermone del 5 novembre 1967 afferm\u00f2 che nella vita ogni persona pu\u00f2 essere chiamata a schierarsi rischiando la propria vita e i propri beni, e se si rifiuta di farlo per paura, per vivere a lungo, si sar\u00e0 gi\u00e0 morti.\n\"I have a dream\".\nEstremamente celebre \u00e8 rimasto il discorso che Martin Luther King tenne il 28 agosto 1963 durante la \"marcia per il lavoro e la libert\u00e0\" davanti al Lincoln Memorial di Washington e nel quale pronunci\u00f2 pi\u00f9 volte la fatidica frase \"I have a dream\" (\"Io ho un sogno\") che sottintendeva la (spasmodica) attesa che egli coltivava, assieme a molte altre persone, perch\u00e9 ogni uomo venisse riconosciuto uguale a ogni altro, con gli stessi diritti e le stesse prerogative, proprio negli anni in cui, per dirla con le parole di Bob Dylan, i tempi stavano cambiando. Martin, molte volte fu soggetto ad aggressioni e a offese molto gravi. Secondo alcune analisi il discorso \"I have a dream\" sarebbe in parte molto simile alla discussione di Archibald Carey, Sr. tenuta alla Republican National Convention nel 1952.\nLa somiglianza consiste nel fatto che entrambi i discorsi finiscono con una recitazione del primo verso dell'inno popolar patriottico \"America\" (\"My Country \u00b4Tis of Thee\") di Samuel Francis Smith, e i due discorsi condividono i nomi di numerose montagne per cui entrambi esortano \"let the freedom ring\" (\"lasciate risuonare la libert\u00e0\"). \"I have a dream\"\n\"I say to you today, even\"\n\"though we face the difficulties\"\n\"of today and tomorrow, \"\n\"I still have a dream\"\n\"It is a dream that is deeply rooted\"\n\"in the American dream.\"\n\"I have a dream that one day\"\n\"this nation will rise up and live\"\n\"out the true meaning of its creed:\"\n\"\"We hold these truths to be self-evident, \"\n\"that all men are created equal.\" [...]\"\nRiconoscimenti.\nIl Martin Luther King Day.\nPochi giorni dopo la morte di Martin Luther King, John Conyers (rappresentante democratico del Michigan della Camera dei rappresentanti) propose un giorno in suo onore, ma la proposta non venne accolta. Conyers e Shirley Chisholm proposero a ogni seduta del congresso tale idea, per 15 anni consecutivi, a partire dal 1978 si organizzarono delle marce in favore del festeggiamento del leader dei diritti civili. Alla fine, nel 1983 con 338 voti contro 90 alla Camera, e 78 contro 22 al Senato, la proposta divenne legge. Il presidente Ronald Reagan firm\u00f2 l'istituzione della festa nazionale per commemorare Martin Luther King, da celebrarsi il terzo luned\u00ec di gennaio, un giorno vicino cio\u00e8 al 15 gennaio, giorno della sua nascita.\nFu osservato per la prima volta il 20 gennaio 1986. Non tutti i 50 Stati per\u00f2 riconobbero subito questa festivit\u00e0, mentre alcuni la celebravano con nomi diversi. Alla fine del 1992 erano due gli Stati che ancora non celebravano tale ricorrenza, l'Arizona e il New Hampshire: quest'ultimo festeggiava la ricorrenza con un altro nome, il Civil Right Days, che nel 1999 cambier\u00e0 nome uniformandosi agli altri Stati; diversa la situazione in Arizona, dove non vi era alcuna ricorrenza similare. Il 18 gennaio 1993 il Martin Luther King Day \u00e8 stato celebrato per la prima volta in tutti i cinquanta Stati degli USA.\nIl Nobel per la pace.\nIl 14 ottobre 1964 il parlamento norvegese (Storting) dichiar\u00f2 Martin Luther King vincitore del premio Nobel per la pace. Il reverendo afferm\u00f2 che non si trattava di una premiazione alla singola persona, ma che a ottenere il premio \u00abNobel\u00bb erano state tutte le \u00abnobili\u00bb persone che avevano lottato nel movimento per i diritti civili. Quando il 10 dicembre 1964 a Oslo ottenne il premio, King, all'epoca trentacinquenne, era il pi\u00f9 giovane nella storia del Nobel; non essendovi a quel tempo la consuetudine di dare la motivazione per l'assegnazione del premio, si fa riferimento all'incarico che aveva:\nAlla ricezione del premio, Martin Luther King nel suo discorso comunica la speranza di vedere tutte le genti ottenere, oltre ai pasti per il corpo, \u00abistruzione e cultura per la loro mente e dignit\u00e0 uguaglianza e libert\u00e0 per il loro spirito\u00bb. I 54\u00a0000 dollari del premio vennero divisi nei vari movimenti, CORE, Southern Christian Leadership Conference, NAACP, SNCC (Student Nonviolent Coordinating Committee), National Council of Negro Women (consiglio nazionale delle donne nere) e l'American Foundation on Nonviolence (fondazione americana sulla nonviolenza).\nInfluenza nella cultura di massa.\nLa canzone \"Pride (In the Name of Love)\", tratta dall'album \"The Unforgettable Fire\" degli U2 \u00e8 dedicata a Martin Luther King. Inoltre nel medesimo album della band irlandese \u00e8 presente un secondo pezzo ispirato a King, \"MLK\", titolo coniato semplicemente prendendo le iniziali del reverendo. Michael Jackson ha fatto riferimento a Martin Luther King in diversi suoi brani: il reverendo appare pi\u00f9 volte nel video di \"Man in the Mirror\", nella canzone \"They Don't Care About Us\" viene nominato nel verso \"\"but if Martin Luther was living, he wouldn't let this be\" e appare nel primo videoclip ambientato in un carcere; in \"HIStory\", Jackson campiona una parte del celeberrimo discorso \"I have a dream\"\". Tale estratto venne utilizzato da Jackson anche per le prove del suo ultimo tour \"This Is It\", durante l'esecuzione dal vivo di \"They Don't Care About Us\".\nAltre canzoni che fanno riferimento a lui sono \"One Vision\" dei \"Queen\", nel brano di \"Ben Harper\" \"Like a king\" e nell'inedito \"Super Pop\" di Madonna (\"If I was a hero I'd be Martin Luther\"), canzone della session di \"Confessions on a Dance Floor\", ma poi non rientrata nella track-list finale dell'album (la si pu\u00f2 sempre scaricare da internet o da ICON); ma la prima in ordine cronologico fu \"Le rondini bianche\" di Armando Stula, nel 1968 incisa per la CDB dal gruppo italiano Aldo e i Falisci. Anche Elvis Presley fece un proprio tributo a Martin Luther King: si tratta della canzone \"If I Can Dream\", scritta da Walter Earl Brown. Venne incisa da Elvis Presley circa due mesi dopo l'assassinio di Martin Luther King, e venne riprodotta per la prima volta in pubblico nello speciale televisivo \"Elvis Presley's '68 Comeback Special\", come brano finale dello show andato in onda sulle reti della NBC il 3 dicembre 1968. Nel brano \"Mounting castles in the blood red sky\" i Sieges Even inseriscono alcuni estratti del discorso di Martin Luther King. Anche il brano \"Wisdom, Justice and Love\" dei Linkin Park contiene parte di un discorso dello stesso Martin Luther King Jr.\nIl pensiero.\nKing riteneva che l'egoismo fosse qualcosa di distruttivo per l'essere umano e affermava che per la grandezza di un essere umano, anche senza istruzione o particolari competenze, fosse sufficiente un animo gentile. Il continuo progresso rivelava la relativit\u00e0 dell'animo umano che di fronte alle sue opere gigantesche diventa piccola cosa, mentre la ricchezza la si poteva ottenere soltanto se la povert\u00e0 avesse cessato di esistere. Affermava che chi non fosse stato pronto a morire per un qualcosa in cui crede, in realt\u00e0 non era \u00abpronto a vivere\u00bb e che le qualit\u00e0 di un uomo si mostrano solo quando deve affrontare una situazione difficile: solo il coraggio fa vincere la paura.\nIl pensiero di King si espresse criticamente, sia verso il capitalismo selvaggio sia verso il socialismo reale, realizzato in URSS e in altri paesi. King sostiene nei suoi sermoni, in particolare in un sermone dedicato alla giustizia e riportato integralmente nel libro \"La forza di amare\" (casa editrice SEI), la necessit\u00e0 di riconoscere il bene e il male in entrambi i sistemi economici che si fronteggiavano durante la guerra fredda. Partendo dalla convinzione che Dio desidera liberare dal peccato la stessa struttura sociale ed economica, descrisse come il capitalismo sia fonte di libert\u00e0 e ricchezza per l'uomo ma al tempo stesso sia anche fonte d'impoverimento spirituale perch\u00e9 produce materialismo e consumismo sfrenato, mentre il comunismo sovietico, pur essendo nato da giuste esigenze di eguaglianza, distrugge la libert\u00e0 individuale e annienta l'uomo con i suoi mezzi crudeli e aberranti.\nKing credeva nel sogno della fratellanza umana tra i popoli della Terra, nella cosiddetta \"beloved community\" (comunit\u00e0 d'amore) che era ai suoi occhi la \"sintesi creativa\" della tesi (capitalismo) e dell'antitesi (comunismo), motivata da una profonda fede in Ges\u00f9 Cristo. Un'altra polemica nacque dalla sua introduzione al libro \"Negroes With Guns\" (\"Neri Armati\") di Robert Williams, un residente a Cuba, che trasmetteva regolarmente tre volte a settimana una trasmissione ad alta frequenza con messaggi ritenuti rivoluzionari e insurrezionalistici. Tuttavia King ribad\u00ec sempre la sua scelta di rifiuto totale di ogni forma di strumento di lotta violento. Centro del suo pensiero politico ed etico ovviamente l'antirazzismo, oltre al socialismo cristiano.\nControversie.\nPlagio.\nLe prime accuse di plagio riguardarono il suo scritto \"Stride Toward Freedom\": Il 3 dicembre 1989 sul \"London Sunday Telegraph\" usc\u00ec un articolo di Frank Johnson dove si afferm\u00f2 per la prima volta che buona parte della tesi con cui si era laureato all'Universit\u00e0 di Boston era copiata da quella di un altro studente, Jack Boozer. Clayborne Carson minimizz\u00f2 la portata del presunto plagio affermando che si trattava della tradizionale retorica dei predicatori afroamericani che amavano riprendere e riadattare nuovamente discorsi e sermoni di predicatori precedenti.\nNel 1990 il Rettore dell'Universit\u00e0 di Boston sentenzi\u00f2 che la tesi di King \"\u00e8 stata esaminata scrupolosamente da specialisti e che non \u00e8 stato trovato un singolo esempio di plagio su 343 pagine\". La dichiarazione ebbe l'effetto di riaprire il caso. Soltanto un mese dopo un giornalista del \"Wall Street Journal\" dimostr\u00f2 di essere in possesso della tesi da cui King aveva copiato diffusamente. Un anno dopo, nel 1991, l'Universit\u00e0 di Boston pubblic\u00f2 i risultati di un altro comitato, incaricato di quantificare le dimensioni del presunto plagio della tesi: il 45% della prima met\u00e0 e il 21% della seconda met\u00e0 risultarono copiati. L'ateneo argoment\u00f2 che comunque il lavoro di King costituiva un \"contributo originale alla disciplina\" e rifiut\u00f2 la proposta di revocargli il titolo di dottore. Oggi nella biblioteca universitaria, sulla tesi di Martin Luther King \u00e8 affisso un foglio che spiega dove e da quali libri il lavoro ha preso spunto.\nAppartenenza politica.\nDurante la campagna presidenziale del 2008 alcune associazioni repubblicane come la Nation Black Republican Association (NBRA) aprirono un dibattito sull'eventuale appartenenza politica di Martin Luther King; alcuni collaboratori di King, come il reverendo Joseph Lowery, in un articolo del \"Washington Post\", affermarono che King non era un politico legato ai partiti, ma piuttosto un uomo di chiesa. King non si espresse mai a favore del comunismo, pur affermando che vi fosse qualcosa di sbagliato nel capitalismo tradizionale e avendo comunque letto al collegio Morehouse autori come Karl Marx, King rifiutava il comunismo per la sua \"interpretazione materialistica della storia\" che negava la religione, il suo \"relativismo etico\" e il suo \"totalitarismo politico\"."}
{"id": "16735", "revid": "1318658", "url": "https://it.wikipedia.org/wiki?curid=16735", "title": "26 (numero)", "text": "Ventisei (cf. latino \"viginti sex\", greco \"\u1f15\u03be \u03ba\u03b1\u1f76 \u03b5\u1f34\u03ba\u03bf\u03c3\u03b9\") \u00e8 il numero naturale dopo il 25 e prima del 27."}
{"id": "16739", "revid": "935281", "url": "https://it.wikipedia.org/wiki?curid=16739", "title": "Accademia della Crusca", "text": "LAccademia della Crusca (spesso anche solo la Crusca) \u00e8 un'istituzione italiana avente personalit\u00e0 giuridica pubblica che raccoglie studiosi ed esperti di linguistica e filologia della lingua italiana. Rappresenta una delle pi\u00f9 prestigiose istituzioni linguistiche d'Italia e del mondo.\nNata a Firenze ad opera di Leonardo Salviati come informale gruppo di amici (la \"brigata dei crusconi\") dediti, in contrapposizione alla pedanteria dell'Accademia fiorentina, a discorsi giocosi (le \"cruscate\"), l'Accademia si costitu\u00ec ufficialmente il 25 marzo 1585, con una cerimonia inaugurale che seguiva di due anni il periodo in cui i suoi membri iniziarono a pensare alla possibilit\u00e0 di organizzarsi intorno a uno statuto (adunanza del 25 gennaio 1583).\nLa Crusca \u00e8 la pi\u00f9 antica accademia linguistica del mondo (1583). Nei suoi oltre quattro secoli di attivit\u00e0 si \u00e8 sempre distinta per lo strenuo impegno a mantenere \"pura\" la lingua italiana, pubblicando, gi\u00e0 nel 1612, la prima edizione del \"Vocabolario degli Accademici della Crusca\", che serv\u00ec da esempio lessicografico anche per le lingue francese, tedesca e inglese. Nel 1636, il cardinale Richelieu cre\u00f2 l'Acad\u00e9mie fran\u00e7aise sul modello dell'Accademia della Crusca.\nFa oggi parte della Federazione Europea delle Istituzioni Linguistiche Nazionali, il cui compito \u00e8 quello di elaborare una linea comune di protezione di tutte le lingue nazionali europee. Per l'Italia partecipano alla Federazione l'Accademia della Crusca e l'Opera del Vocabolario Italiano del CNR (iniziativa avviata dal Consiglio Nazionale delle Ricerche, peraltro proprio in collaborazione con l'Accademia della Crusca).\nLa storia.\nLe origini e i fondatori.\nL'origine di questa istituzione ha un prologo del tutto \"anti-accademico\": i suoi fondatori si erano chiamati inizialmente la \"brigata dei Crusconi\" e costituivano una sorta di circolo i cui soci \u2013 poeti, letterati, uomini di diritto \u2013 erano soliti radunarsi in allegre occasioni conviviali, durante le quali recitavano per gioco \"cruscate\", ossia discorsi colti ma dallo stile giocoso e scherzoso. L'intenzione dichiarata, che gi\u00e0 si evince dalla scelta del nome, \u00e8 di distaccarsi dalle pedanterie dell'Accademia fiorentina, protetta dal granduca Cosimo I de' Medici, e di contrapporsi al suo stile severo e classicista. I crusconi combattevano contro la pedanteria classicista anche con l'umorismo, la satira, e l'ironia, senza che questo compromettesse l'intenzione primaria del gruppo, prettamente letteraria, ed esplicata spesso in dispute letterarie di alto livello.\nI fondatori della Crusca si identificano tradizionalmente in: Giovan Battista Deti, il \"Sollo;\" Anton Francesco Grazzini, il \"Lasca\"; Bernardo Canigiani, il \"Gramolato\"; Bernardo Zanchini, il \"Macerato\"; Bastiano de' Rossi, l\"Inferigno\", cui si aggiunse nell'ottobre 1582 Leonardo Salviati, l\"Infarinato\" (1540-1589).\nSotto la spinta e con il determinante contributo di quest'ultimo, finalmente, a partire dal 1583, l'Accademia prende nuova forma, indirizzandosi coerentemente al fine che gli Accademici si proponevano: mostrare e conservare la bellezza del\nvolgare fiorentino, modellato sugli autori del Trecento.\nL'Accademia, dunque, abbandona l'impronta ludica e giocosa, per sposare il ruolo normativo che da quel momento in poi avrebbe assunto, conservandolo per secoli.\nAnche il significato del termine mut\u00f2: gli Accademici della Crusca lavorarono per distinguere la parte buona e pura della lingua (la \"farina\") dalla parte cattiva ed impura (appunto, la \"crusca\"). Da qui la simbologia e l'apparato: lo stemma \u00e8 un frullone o buratto con il motto petrarchesco \"Il pi\u00f9 bel fior ne coglie\" come insegna. I membri assunsero, almeno dei primi secoli, un \"nome di Crusca\": un soprannome in qualche modo legato al ciclo di vita del grano e a tipi o impieghi del pane (come Infarinato, Trito, Gramolato, Impastato, ecc.); ogni accademico, inoltre, aveva un\"impresa\": una pala lignea con dipinto il nome di accademico, un motto normalmente tratto dal Petrarca e un'immagine che fungesse da raccordo tra nome e motto. Inoltre, presso la sede dell'Accademia della Crusca, in particolare nella Sala delle Pale, sono conservate altre suppellettili che si rifanno sempre allo stesso campo semantico, come ad esempio dei seggi composti da una cesta del pane capovolta che hanno, come schienale, una pala da forno.\nMonosini e il primo vocabolario.\nUno dei primi studiosi a influenzare il lavoro della Crusca fu Agnolo Monosini. Monosini diede un contributo importante alla prima edizione del \"Vocabolario degli accademici della Crusca\" (1612), soprattutto nel campo dell'etimologia e della paremiologia.\nLa prima edizione del Vocabolario della Crusca riflette la concezione linguistica del Salviati (e dopo di lui dell'accademico Vincenzo Maria Borghini) che va oltre le posizioni di Pietro Bembo: risale a un ideale di lingua fiorentina pura, naturale, popolare, legittimata dall'uso degli scrittori sommi come di quelli minimi. Il vocabolario registrava anche le parole del fiorentino vivo purch\u00e9 testimoniate e quindi legittimate in autori antichi o testi minori, anche se sconosciuti. Il vocabolario si caratterizza per un totale disinteresse per la terminologia tecnico-scientifica. Scompare la distinzione tra uso della poesia e della prosa, il riferimento agli usi regionali o dialettali, l'abitudine ad inserire osservazioni grammaticali all'interno delle voci. Furono abbandonati gli usi ancora legati al latino. L'impostazione arcaizzante suscit\u00f2 le critiche di Beni, Tassoni, Bartoli, Politi, Gigli, Spadafora. Le critiche non modificarono il modo di lavorare degli accademici tanto che la seconda edizione del 1623 non si discost\u00f2 molto dalla prima se non per alcune correzioni e per l'aumento del numero complessivo delle voci registrate.\nLa terza edizione fu stampata a Firenze presso la stamperia dell'Accademia della Crusca e fu pubblicata nel 1691 in tre volumi con dedica a Cosimo III de' Medici. Presenta cambiamenti di grande importanza: viene introdotta l'indicazione V.A. per contrassegnare le voci antiche come testimonianza storica per poter comprendere i testi antichi e non come esempio da seguire; gli autori da cui venivano presi gli esempi erano cresciuti e comprendevano anche alcuni moderni, compreso il Tasso (escluso dalle prime 2 edizioni), il Machiavelli, il Guicciardini, il Della Casa, il Varchi, nonch\u00e9 il Sannazaro, il Castiglione, il Chiabrera; aumenta il numero di trattati scientifici in considerazioni e delle voci tratte da scrittori di scienza come Galileo Galilei.\nLa quarta edizione fu pubblicata a Firenze tra il 1729 e il 1738 con dedica a Gian Gastone de' Medici. Vengono eliminati anche gli autori di trattati tecnico-scientifici. La quinta edizione (della quale vennero pubblicati undici volumi, il primo nel 1863) venne interrotta alla voce Ozono nel 1923.\nL'Accademia della Crusca dunque port\u00f2 avanti la sua attivit\u00e0 con alti e bassi fino al 1783, quando Pietro Leopoldo la sciolse insieme ad altre Accademie e la riun\u00ec nella \"Accademia Fiorentina\" (seconda). Nel 1808, per\u00f2, venne fondata la terza \"Accademia Fiorentina\" e con decreto del 19 gennaio 1811, firmato da Napoleone, fu ripristinata la Crusca con la sua autonomia, statuti e finalit\u00e0 antiche.\nLa rinascita dell'Accademia.\nIl 3 marzo 1809 il trono di Toscana venne assegnato a Elisa Baciocchi, sorella di Napoleone Bonaparte, la quale per\u00f2 non aveva la facolt\u00e0 di modificare o emettere nuove leggi, competenza esclusiva del fratello. Tutte le leggi, i proclami, le lettere, i manifesti, gli editti, ecc. erano scritti in lingua francese; tuttavia Napoleone il 9 aprile 1809 concesse ai Fiorentini l'uso pubblico della propria lingua, con l'emanazione di un decreto emesso dal Palazzo delle Tuileries.\nIn tale decreto si affermava che \u00abLa lingua italiana potr\u00e0 essere impiegata in Toscana a concorrenza colla lingua francese, nei tribunali, negli atti passati davanti notari e nelle scritture private.\u00bb Inoltre, per far sfoggio della benevolenza francese, si aggiungeva: \u00abNoi abbiamo fondato e fondiamo col presente decreto un premio annuale di 500 napoleoni, i di cui fondi saranno fatti dalla nostra lista civile e che verr\u00e0 dato secondo il rapporto che ci sar\u00e0 fatto, agli autori le cui opere contribuiranno con maggiore efficacia a mantenere la lingua italiana in tutta la sua purezza.\u00bb\nCon il successivo decreto del 9 gennaio 1811 fu rifondata l'antica Accademia della Crusca \u00abparticolarmente incaricata della revisione del dizionario della lingua italiana, e della conservazione della purit\u00e0 della lingua medesima.\u00bb Per gli accademici fu fissato un assegno annuo di 500 franchi; di 1000 franchi agli incaricati della compilazione del dizionario; e di 1200 al segretario.\nIl XX secolo.\nNel XX secolo il decreto legge dell'11 marzo 1923 mut\u00f2 la sua composizione e il suo indirizzo; la compilazione del Vocabolario fu sostituita con quella di testi filologici e il Vocabolario preso in carico da una societ\u00e0 privata di studiosi. Nel 1955, per\u00f2, si torn\u00f2 a parlare di una ripresa dell'opera su iniziativa di Bruno Migliorini e di altri.\nNel 1983 fu sancita la separazione dell'Accademia dal progetto del Vocabolario.\nXXI secolo.\nNegli anni 2010-11 fu ventilata la chiusura dell'istituto per motivi economici in seguito alla crisi finanziaria che invest\u00ec l'Italia, ipotesi che non ebbe seguito.\nSimbolo e motto.\nIl simbolo dell'Accademia \u00e8 il \"frullone\", un macchinario che serviva per separare la farina dalla crusca, e come motto l'accademia utilizza il verso del Petrarca \"Il pi\u00f9 bel fior ne coglie\".\nAttuali obiettivi e finalit\u00e0.\nL'Accademia attualmente persegue le seguenti finalit\u00e0 statutarie, dedicando speciali cure:\nIn collaborazione anche con altre istituzioni pubbliche e private, italiane ed estere, l\u2019Accademia pu\u00f2:\nAd oggi l'Accademia non detiene compiti normativi o prescrittivi.\nGruppo Incipit.\nAlla fine del 2015, l'Accademia ha istituito il gruppo \u201cIncipit\u201d, un osservatorio sui neologismi e forestierismi incipienti che ha il compito di monitorare ed esprimere pareri sui nuovi forestierismi impiegati in italiano, suggerendo alternative in italiano. Il gruppo si \u00e8 formato in seguito alla campagna \u201cDillo in italiano\u201d della pubblicitaria Annamaria Testa e al convegno della stessa Accademia su \u201cLa lingua italiana e le lingue romanze di fronte agli anglicismi\u201c, entrambe tenutesi in precedenza nello stesso anno. Incipit \u00e8 composto studiosi e specialisti della comunicazione italiani e svizzeri, e ha una propria pagina sul sito della Accademia della Crusca in cui pubblica i propri comunicati stampa su specifici forestierismi.\nIl gruppo Incipit \u00e8 ancora oggi attivo e monitora l'ingresso di forestierismi, principalmente anglicismi, nei media di massa, nelle istituzioni e nelle reti sociali. Nei propri comunicati stampa il gruppo generalmente argomenta la superfluit\u00e0 dei forestierismi e suggerisce alternative in italiano, esistenti o neologismi. Nei documenti, riportati dagli stessi mezzi di informazione, sono anche criticati gli atteggiamenti della pubblica amministrazione verso i forestierismi, e viene ribadita l'importanza di limitarne l'uso per diverse ragioni, tra le quali chiarezza, trasparenza, semplificazione, coerenza terminologica, e valorizzazione del patrimonio lessicale italiano.\nI membri attuali dell'Accademia.\nSono attualmente membri dell'Accademia della Crusca, con i nuovi ingressi votati nei giorni 11 settembre 2013, 5 novembre 2016, 20 febbraio 2017:\nSono attualmente accademici onorari l'ex Presidente della Repubblica Giorgio Napolitano e il Presidente della Repubblica Sergio Mattarella.\nSono stati accademici onorari Indro Montanelli e l'ex Presidente della Repubblica Carlo Azeglio Ciampi.\nAccademici deceduti: nel 2017 Tullio De Mauro (emerito), Roma; Maria Luisa Altieri Biagi (emerita), Bologna; Max Pfister (emerito estero), Saarbr\u00fccken. Nel 2018: Carlo Alberto Mastrelli (emerito), Firenze. Nel 2021: Maurizio Vitale (emerito), Milano.\nAccademici corrispondenti.\nL'Accademia della Crusca ha anche \"Accademici corrispondenti italiani\", nelle persone di:\nSono \"Accademici corrispondenti esteri\": \nLe sedi.\nL'Accademia ha cambiato molte sedi, tutte nella citt\u00e0 di Firenze:"}
{"id": "16742", "revid": "2", "url": "https://it.wikipedia.org/wiki?curid=16742", "title": "Mp3", "text": ""}
{"id": "16743", "revid": "324026", "url": "https://it.wikipedia.org/wiki?curid=16743", "title": "Gabriella Ferri", "text": "Biografia.\nGli inizi: Luisa e Gabriella.\nNata e cresciuta nel rione romano di Testaccio, poi trasferitasi in via Etruria a San Giovanni, \u00e8 figlia di Vittorio, un commerciante ambulante di dolci, ammiratore della canzone in dialetto romanesco; a 9 anni smette di studiare a causa di un incidente in moto.\nGabriella ha l'ambizione di diventare un'indossatrice e per realizzare questo mestiere svolge tantissimi lavori come l'operaia e la commessa. Nella boutique del centro dove lavora conosce Luisa De Santis (figlia del regista Giuseppe, celebre per \"Riso amaro\") e ne diviene molto amica: insieme danno vita a un duo, con il nome di \"Luisa e Gabriella\", che cerca di riscoprire il repertorio folk romano.\nIniziano cos\u00ec i primi spettacoli, basati sul repertorio tradizionale della canzone romanesca (come \"Barcarolo romano\" e \"La societ\u00e0 dei magnaccioni\"), e una sera, all'Intra's Club di Milano (in quel periodo sono ospitate da Camilla Cederna), vengono notate da Walter Guertler, che le mette sotto contratto e pubblica il loro primo 45 giri con la Jolly, una rielaborazione del brano popolare \"La societ\u00e0 dei magnaccioni\".\nSempre nel 1964 hanno la prima esperienza in televisione, nella trasmissione \"La fiera dei sogni\" presentata da Mike Bongiorno, in cui cantano \"La societ\u00e0 dei magnaccioni\" che, nei giorni seguenti all'apparizione televisiva, vende un milione e settecentomila copie, diventando uno degli inni dei giovani di quegli anni.\nNel 1965 esce nelle sale cinematografiche italiane ed estere il loro primo e forse unico filmato musicale contenuto nel film \"008 Operazione ritmo\" del regista produttore Tullio Piacentini.\nLa Jolly immette dunque sul mercato un nuovo singolo delle artiste che attingono questa volta al folk siciliano incidendo una loro personale versione di \"Ciuri ciuri\" e \"Vitti 'na crozza\": anche questo secondo singolo riscuote un discreto successo e le artiste incidono un terzo 45 giri composto da \"La povera Cecilia\", una canzone tradizionale spesso cantata dai menestrelli e nel lato B da \"\u00c8 tutta robba mia\", presa a prestito dallo spettacolo \"La manfrina\" e musicata da Ennio Morricone.\nLa carriera solista.\nIl duo per\u00f2 ha vita breve, a causa della timidezza di Luisa che non ama cantare in pubblico; Gabriella continua quindi da sola, incidendo anche un album nel 1966; nello stesso anno \u00e8 in Canada per la tourn\u00e9e di uno spettacolo teatrale di musica popolare con la regia di Aldo Trionfo, assieme ad altri esponenti del folk italiano come Caterina Bueno, Otello Profazio e l'attore Lino Toffolo.\nDopo gli anni passati a Milano, Gabriella Ferri torna a Roma alla fine del 1966, e approda al Bagaglino di Roma, di cui diventa la cantante ufficiale; qui conosce Piero Pintucci, che diventer\u00e0 un suo collaboratore musicale abituale, e incide un 45 giri nel 1968 per la ARC, \"\u00c8 scesa ormai la sera\", che in Italia non ha un grosso riscontro commerciale.\nIl lato b di questo singolo, \"Ti regalo gli occhi miei\", raggiunge i vertici delle classifiche in Sudamerica e la cantante lo incide in lingua spagnola con il titolo \"Te regalo mis ojos\", e ottiene altrettanti successi di vendite. La cantante intraprende cos\u00ec un tour nei paesi sudamericani con strepitoso successo, per poi tornare a esibirsi al Bagaglino con Enrico Montesano.\nIn questo periodo conosce il giovane diplomatico Giancarlo Riccio, che sposa il 20 giugno del 1967. Si trasferisce con lui a Kinshasa dove \u00e8 destinato a prestare servizio, ma soffre la forzata inattivit\u00e0 e dopo neanche un anno convince il marito a chiedere il rientro anticipato a Roma. Il matrimonio non dura per\u00f2 a lungo e, dopo una serie di separazioni e riconciliazioni, termina definitivamente nel 1970.\nGabriella Ferri fa qualche sporadica apparizione con il suo repertorio della tradizione romanesca al Folkstudio di Roma, ma \u00e8 una cantante gi\u00e0 troppo nota per un locale underground e poi \u00e8 gi\u00e0 impegnata con il Bagaglino. Non disdegna comunque il beat, e si esibisce anche al Piper Club (dove conosce e stringe amicizia con Patty Pravo): dopo avere firmato un nuovo contratto discografico con la RCA Italiana partecipa nel 1969 al Festival di Sanremo ma, nonostante presentasse, in coppia con Stevie Wonder, una bella canzone con sonorit\u00e0 beat e rhythm'n'blues, scritta da Gabriella insieme al padre Vittorio e a Piero Pintucci, intitolata \"Se tu ragazzo mio\", l'artista viene eliminata al primo turno e a Sanremo non torner\u00e0 mai pi\u00f9.\nIl disco comunque \u00e8 un successo, e la canzone viene reinterpretata da molti altri artisti (come I Camaleonti e Nada): questo spinge la RCA a pubblicare alla fine del 1969 l'album \"Gabriella Ferri\", in cui canzoni pi\u00f9 moderne si affiancano a brani della tradizione come \"Ciccio Formaggio\"; il disco \u00e8 importante anche per il tentativo di creare una nuova canzone romanesca che si riallacci alla tradizione, ed emblematiche in questo senso sono \"Sor fregnone\", scritta dalla Ferri su una musica di Vittorio Nocenzi (il tastierista del Banco del Mutuo Soccorso), e \"Sinn\u00f2 me moro\", canzone scritta nel 1961 dal regista Pietro Germi su musica di Carlo Rustichelli per il film \"Un maledetto imbroglio\" e cantata dalla figlia di Rustichelli, Alida Chelli (Gabriella l'aveva gi\u00e0 incisa nel 1963 con Luisa De Santis).\nNel corso degli anni il suo fisico, da magro e sottile che era, si \u00e8 andato via via irrobustendo e questo nuovo aspetto fa parlare di lei come di una \"mamma Roma\" che tiene testa (in Tv in una trasmissione che \u00e8 divenuta culto, pi\u00f9 volte trasmessa) a Claudio Villa: stornellando, i due si dicono le cose peggiori e Gabriella ne esce come l'erede di un genere romanesco che non \u00e8 solo voce, ma anche aspetto.\n\u00c8 cos\u00ec che si appropria delle canzoni, vecchie o nuove non importa, che le diano la possibilit\u00e0 di costruire dei veri e propri numeri, quasi delle \"macchiette\", nelle quali per\u00f2 non c'\u00e8 imitazione dei vecchi artisti napoletani ma il filtro di una personalit\u00e0 esuberante e irrefrenabile: cos\u00ec \"Dove sta Zaz\u00e0?\", che nel dopoguerra era stata il simbolo dell'Italia dissolta, diventava nella sua interpretazione un brano intriso di perfidia e di amarezza; e similmente per \"Ciccio Formaggio\", vecchio brano cantato da Nino Taranto.\nLa televisione e il ritiro.\nNegli anni settanta aumentano le sue apparizioni in televisione. Una serata speciale le viene dedicata nel 1971, \"Questa sera... Gabriella Ferri\". La Ferri diventa inoltre conduttrice televisiva: \u00e8 interprete di due famosi variet\u00e0: \"Dove sta Zaz\u00e0\" (1973) - la struggente sigla di chiusura, \"Sempre\", composta da Mario Castellacci e Franco Pisano, sar\u00e0 un altro suo grande successo - e \"Mazzabub\u00f9\" (1975), entrambi diretti da Antonello Falqui e scritti da Pier Francesco Pingitore, in cui dimostra anche le sue doti di intrattenitrice, al fianco di comici come Enrico Montesano e Pippo Franco. Nel frattempo, nel 1972 a Caracas, durante una sua tourn\u00e9e in America Latina, conosce Seva Borzak, presidente della divisione sudamericana della RCA, che spos\u00f2 nello stesso anno, e da cui avr\u00e0 l\u2019unico figlio, Seva junior.\nNel 1976 partecipa al film brillante \"Remo e Romolo - Storia di due figli di una lupa\".\nDopo l'esperienza televisiva di \"Giochiamo al variet\u00e9\" (1980), sempre di Falqui, e l'incisione di un disco con alcune canzoni scritte per lei da Paolo Conte (\"Gabriella\", nel 1981, con la celebre \"Vamp\"), Gabriella Ferri si trasferisce per qualche tempo negli Stati Uniti d'America, lasciando televisione e cabaret per dedicarsi unicamente alla musica.\nRientrata in Italia, nel 1986 partecipa alla gara televisiva \"Premiatissima\" presentando nel corso delle serate sei canzoni, alcune tratte dal suo repertorio, altre preparate appositamente per la trasmissione: \"Lacreme napulitane\", \"Luna rossa\", \"Malafemmena\", \"La pans\u00e9\", \"La sera dei miracoli\" e \"Vecchio frack\", un classico di Domenico Modugno con il quale arriva in finale. Nel 1987 incide la sigla del variet\u00e0 televisivo \"Biberon\", in cui appare ancora accanto agli amici del Bagaglino.\nUltime apparizioni.\nLe sue due ultime uscite artistiche di rilievo avvennero nel 1996 al Premio Tenco di Sanremo dove si esib\u00ec accompagnata dal chitarrista della Piccola Orchestra Avion Travel Fausto Mesolella, e nel luglio del 1997 con un concerto a Villa Celimontana a Roma (incluso nella manifestazione Voglia matta anni '60) davanti a 7.000 spettatori (se ne aspettavano un migliaio).\nSempre nel 1997 incide un album, \"Ritorno al futuro\".\nPoi il ritiro definitivo dalle scene, anche a causa di ricadute nella grave depressione che la tormentava a fasi alterne da anni.\nGabriella Ferri sembra ritrovare una nuova serenit\u00e0 quando nel 2002 riprende ad apparire in televisione, dapprima come ospite di Pino Strabioli nella rubrica \"Cominciamo bene Prima\", e poi nel variet\u00e0 \"Buona Domenica\" di Maurizio Costanzo, dove si esibisce cantando i suoi grandi successi, da \"Sempre\" a \"Dove sta Zaz\u00e0?\".\nLa morte.\nMuore improvvisamente in seguito alla caduta da una finestra della sua casa di Corchiano (VT) il 3 aprile 2004, all'et\u00e0 di 61 anni; per volont\u00e0 del Sindaco di Roma, Walter Veltroni, il 7 aprile venne allestita la camera ardente al Campidoglio nella \"Sala Protomoteca\", dove migliaia di romani le resero omaggio; il giorno successivo vennero celebrati i funerali religiosi presso la Chiesa di Santa Maria Liberatrice, nel rione Testaccio; dopo un mese di attesa in cerca di sepoltura, il feretro \u00e8 tumulato nel Cimitero Monumentale del Verano di Roma. L'epitaffio sulla sua tomba recita la poesia del marito Seva Borzak: \u00ab\"Di notte i tuoi occhi brillavano pi\u00f9 forte della luce di giorno, il tuo amore riscaldava pi\u00f9 del sole\"\u00bb.\nLa famiglia ha sempre smentito ogni ipotesi di suicidio (gi\u00e0 tentato dalla cantante nel 1975, dopo la morte del padre Vittorio), ipotizzando che l'incidente potesse essere stato conseguenza di un malore, causato magari dai medicinali antidepressivi di cui la cantante faceva uso. La famiglia, inoltre, ha tenuto a precisare che non \u00e8 stato lasciato nessun biglietto di addio, e che la cantante avrebbe dovuto partecipare, il luned\u00ec successivo, a un programma televisivo, al quale non intendeva assolutamente mancare (era una puntata del Maurizio Costanzo Show, organizzata dal suo intimo amico Maurizio Costanzo in suo onore).\nNei giorni successivi alla sua morte, la cantante Grazia Di Michele, impegnata come docente ad Amici, assieme ai ragazzi partecipanti all'edizione di quell'anno, omaggi\u00f2 la cantante scomparsa eseguendo alcuni brani della sua carriera.\nL'eredit\u00e0 artistica.\nIl suo testamento spirituale \u00e8 rintracciabile nella lunga raccolta di \"Canti Di Versi\" dove, tra ritmi jazz, tanghi e flamenchi, con un incedere interpretativo e voce struggente che ricorda da vicino Am\u00e1lia Rodrigues (\"Coimbra\"), interpreta canzoni sue e di autori celebri come Paolo Conte (nell'autoironica \"Vamp\"), Luigi Tenco (\"Lontano lontano\"), Ennio Morricone (\"Stornello dell'estate\"). Ma ancor pi\u00f9 in brani come \"Una donna sbagliata\", \"Sono partita di sera\", \"\u00c8 scesa ormai la sera\", una commovente \"Via Rasella\" (\"Via Rasella, Via Rasella t'hanno messo a pecorone ... maledetto sto' dolore ...\"), e un altrettanto struggente \"O sole mio\".\nNel 2005 l'interprete e attrice Tosca omaggia Gabriella Ferri con lo spettacolo di teatro-canzone \u201cRomana\u201d, per la regia di Massimo Venturiello.\nNel 2007 una sua canzone, \"Remedios\", venne usata come colonna sonora del film \"Saturno contro\", e venne inserita nell'album pubblicato a marzo 2007, \"Saturno contro soundtrack\".\nNel 2012 Gabriella Ferri viene raccontata assieme ad Anna Magnani dall'attrice e cantante Elena Bonelli. Con lo spettacolo \"Elena, Nannarella e Gabriella. Roma celebra Napoli\", la Bonelli racconta le loro storie di vita, dove i successi, i trionfi, la consacrazione, convivono con la solitudine, l\u2019amarezza, l\u2019infelicit\u00e0.\nNel 2015 Antonella Morea crea \"Io la canto cos\u00ec\", uno spettacolo curato insieme a Fabio Cocifoglia che \u00e8 un omaggio a Gabriella Ferri.\nNel 2017 esce l'album \"Controcorrente\" pubblicato dalla vocedelledonne, cd tributo nel quale vengono rilette alcune pagine del suo repertorio da alcuni artisti, fra cui Lu Colombo.\nIl 30 marzo 2018 Noyz Narcos rilascia il singolo \"Sinn\u00f2 Me Moro\", in anticipazione al nuovo album, nel quale \u00e8 stato campionato il ritornello di \"Sinno Me Moro\" di Gabriella Ferri.\nTra il 2018 il 2019 la cantante Syria porta in giro per l'Italia lo spettacolo \"Perch\u00e9 non canti pi\u00f9\", basato su testi e canzoni di Gabriella Ferri.\nIl 16 settembre 2020 \u00e8 andata in onda la puntata \"Sotto il cielo di Roma\" del programma documentaristico \"Ulisse - Il piacere della scoperta\", condotto da Alberto Angela, in cui la cantante Noemi ha dedicato un tributo a Gabriella Ferri reinterpretando \"Vecchia Roma\".\nL'11 maggio 2021 una piazza nel Municipio Roma XI \u00e8 stata intitolata a Gabriella Ferri, presenti fra gli altri il figlio Seva Borzak jr, la sindaca Virginia Raggi, il presidente del Municipio Dario D'Innocenti, l'assessora alla crescita culturale Lorenza Fruci, il direttore di Vanity Fair Simone Marchetti e Pino Strabioli in veste di presentatore della cerimonia."}
{"id": "16744", "revid": "23", "url": "https://it.wikipedia.org/wiki?curid=16744", "title": "Anthelme Brillat Savarin", "text": ""}
{"id": "16748", "revid": "623860", "url": "https://it.wikipedia.org/wiki?curid=16748", "title": "Disco rigido", "text": "Un disco rigido o disco fisso \u2014 nonch\u00e9 denominati con le locuzioni inglesi hard disk drive (abbreviato comunemente in hard disk e con le sigle HDD, HD), o raramente \"fixed disk drive\" \u2014 in elettronica e informatica indica un dispositivo di memoria di massa di tipo magnetico che utilizza uno o pi\u00f9 dischi magnetizzati per l'archiviazione di dati e applicazioni (file, programmi e sistemi operativi).\nIl disco rigido \u00e8 un dispositivo di archiviazione del computer ed \u00e8 uno dei tipi di dispositivi di memoria di massa attualmente pi\u00f9 utilizzati essendo presente nella maggior parte dei computer ed anche in altri dispositivi elettronici, come per esempio il PVR. \u00c8 stato per lungo tempo l'unica scelta sui personal computer, ma sta conoscendo una perdita di quote di mercato a favore delle pi\u00f9 recenti e veloci, ma anche pi\u00f9 costose, \"unit\u00e0 a stato solido\" (SSD, Solid State Drive)\nIl disco rigido viene inventato nel 1956 dall'IBM con il \"350 Disk Storage Unit\". Il primo prototipo era costituito da 50 dischi del diametro di 24 pollici (circa 60\u00a0cm) e poteva immagazzinare circa 5 megabyte di dati. Era grande quanto un frigorifero, con un peso di oltre una tonnellata. La denominazione originaria era \"fixed disk\" (disco fisso), il termine \"hard disk\" (disco rigido) nacque intorno al 1970 per contrapposizione coi neonati floppy disk (dischetti).\nNel 1963 sempre l'IBM ide\u00f2 il meccanismo di sollevamento della testina mediante l'aria. Nel 1973 IBM introdusse il modello 3340 Winchester, cos\u00ec denominato per analogia con il popolare modello di cartuccia da fucile .30-30 Winchester poich\u00e9 era dotato di due dischi da 30 MB l'uno; il nome \"winchester\" entr\u00f2 nell'uso comune come sinonimo di disco rigido, almeno fino agli anni '80, perch\u00e9 questo modello fu il predecessore di tutti i dischi rigidi moderni.\nIl primo modello per pc fu il Seagate ST-506 prodotto da Seagate Technology nel 1980, aveva una capacit\u00e0 di 5 MB, diametro di 5,25 pollici ed era dotato di motore passo-passo, uno per la rotazione dei dischi rigidi ed un secondo per il movimento delle testine (il controllo voice coil arriver\u00e0 solo qualche anno dopo). Questo modello equipaggiava i personal computer AT&amp;T con processore 286 prodotti negli stabilimenti Olivetti di Scarmagno, in seguito alla collaborazione della societ\u00e0 di Ivrea con la multinazionale statunitense. Contemporaneamente, la societ\u00e0 OPE (Olivetti Peripheral Equipment), una consociata Olivetti, forniva i dischi rigidi per i computer M24; storicamente questa societ\u00e0 fu l'unica in Europa a impegnarsi in progettazione, sviluppo e produzione di questo tipo di periferica.\nNel 2007 Albert Fert e Peter Gr\u00fcnberg ricevono il premio Nobel per la Fisica come pionieri dell'invenzione dell'hard-disk moderno cio\u00e8 con capacit\u00e0 di memorizzazione superiore al gigabyte (scoperta della magnetoresistenza gigante).\nDescrizione.\nIl disco rigido \u00e8 costituito fondamentalmente da uno o pi\u00f9 piatti in rapida rotazione, realizzati in alluminio o vetro, rivestiti di materiale ferromagnetico e da due testine per ogni piatto (una per lato), le quali, durante il funzionamento \"volano\" alla distanza di poche decine di nanometri dalla superficie del disco leggendo o scrivendo i dati. La testina \u00e8 tenuta sollevata dall'aria mossa dalla rotazione stessa dei dischi la cui frequenza o velocit\u00e0 di rotazione pu\u00f2 superare i 15.000 giri al minuto; attualmente i valori standard di rotazione sono 4.200, 5.400, 5.980, 7.200, 10.000 e 15.000 giri al minuto.\nPrincipi fisici di registrazione magnetica e lettura.\nLa memorizzazione o scrittura dell'informazione o dati sulla superficie del supporto ferromagnetico consiste sostanzialmente nel trasferimento di un determinato verso alla magnetizzazione di un certo numero di domini di Weiss. Ad un certo stato (verso) di magnetizzazione \u00e8 associato un bit di informazione (1 o 0). Il numero di domini di Weiss che costituiscono un singolo bit, moltiplicato per la loro estensione superficiale media, rapportato alla superficie di archiviazione disponibile, fornisce la \"densit\u00e0 d'informazione\" (bit al pollice quadro). Quindi stipare una maggiore quantit\u00e0 di dati sullo stesso disco richiede la riduzione del numero di domini che concorrono alla definizione di un singolo bit e/o la riduzione dell'area di un singolo dominio magnetico.\nL'evoluzione continua della tecnologia dei dischi rigidi ci ha portati ormai vicino al limite fisico inferiore tollerabile: quando infatti il numero di domini che definiscono un singolo bit si \u00e8 avvicinato all'unit\u00e0 e la loro area \u00e8 dell'ordine di pochi nanometri quadri, l'energia termica del sistema \u00e8 diventata ormai paragonabile all'energia magnetica ed \u00e8 sufficiente un tempo brevissimo a far invertire il verso della magnetizzazione del dominio e perdere in questo modo l'informazione contenuta.\nLa lettura/scrittura dell'informazione magnetica in passato veniva affidata a \"testine induttive\", avvolgimenti di rame miniaturizzati in grado di rilevare, in fase di lettura e secondo il principio di induzione magnetica, la variazione del flusso del campo magnetico statico al transitare della testina tra un bit ed il successivo di una \"traccia\" contenente i bit, oppure in maniera duale imprimere una magnetizzazione sul disco in fase di scrittura.\nL'evoluzione che la spintronica ha portato nelle case di tutti sono state le \"testine magnetoresistive\", basate su un dispositivo, la spin-valve, in grado di variare resistenza al mutare dell'intensit\u00e0 del campo magnetico. Il vantaggio dato da queste testine risiede nella loro sensibilit\u00e0, migliore rispetto alle vecchie testine induttive, e nella loro dimensione ridottissima, cosa che consente di seguire il passo delle evoluzioni verso il nanometro per quanto riguarda l'area di un singolo bit. Infine, il prossimo futuro vedr\u00e0 protagoniste della scena le testine di lettura basate sulle magnetic tunneling junction, MTJ.\nOrganizzazione logica dei dati.\nTipicamente per la memorizzazione di dati digitali il disco rigido necessita dell'operazione preliminare di formattazione logica con scelta del particolare sistema logico di archiviazione dei dati da utilizzare noto come file system, tramite il quale il sistema operativo \u00e8 in grado di scrivere e recuperare i dati.\nOrganizzazione fisica dei dati.\nI dati, a livello fisico, sono generalmente memorizzati su disco seguendo uno schema di allocazione fisica ben definito in base al quale si pu\u00f2 raggiungere la zona dove leggere/scrivere i dati sul disco. Uno dei pi\u00f9 diffusi \u00e8 il cosiddetto \"CHS\", sigla del termine inglese \"Cylinder/Head/Sector\" (Cilindro/Testina/Settore); in questa struttura i dati sono memorizzati avendo come indirizzo fisico un numero per ciascuna delle seguenti entit\u00e0 fisiche:\nQuesta struttura introduce una \"geometria fisica del disco\" che consta in una serie di \"coordinate\" CHS, esprimibili indicando cilindro, testina, settore. In questo modo \u00e8 possibile indirizzare univocamente ciascun blocco di dati presente sul disco. Ad esempio, se un disco rigido si compone di 2 dischi (o equivalentemente 4 piatti), 16384 cilindri (o equivalentemente 16.384 tracce per piatto) e 16 settori, e ciascun settore di una traccia ha una capacit\u00e0 di 4096 byte, allora la capacit\u00e0 del disco sar\u00e0 di 4 \u00d7 16384 \u00d7 16 \u00d7 4096 byte, ovvero 4 GB.\nIl \"fattore di interleaving\" \u00e8 il numero dei settori del disco rigido che si deve saltare per leggere consecutivamente tutti quelli della traccia. Ci\u00f2 dipende strettamente dalle caratteristiche prestazionali del disco rigido stesso, cio\u00e8 dalla velocit\u00e0 di rotazione del disco, dal movimento dei seeker con le relative testine e dalla velocit\u00e0 di lettura-scrittura della stessa testina.\nTale processo \u00e8 stato introdotto poich\u00e9 inizialmente le CPU, che ricevevano e rielaboravano i dati letti, compivano queste azioni ad una velocit\u00e0 inferiore della velocit\u00e0 di lettura/scrittura sul disco rigido, quindi, una volta rielaborati i dati provenienti da un settore, la testina si troverebbe gi\u00e0 oltre l'inizio del settore successivo. Alternando i settori in modo regolare e leggendoli secondo lo specifico interleaving factor, si velocizzava il disco rigido e il calcolatore. I moderni dischi rigidi non necessitano di interleaving.\nStruttura di un settore.\nIl settore \u00e8 l'unit\u00e0 pi\u00f9 piccola della formattazione di basso livello che riguarda la struttura fisica del disco rigido (\"formattazione fisica\" da non confondere con la \"formattazione logica\" che riguarda la creazione delle \"tabelle di allocazione dei file\" [\"FAT\"] necessarie al sistema operativo per gestire e navigare i dati presenti nelle cartelle del disco). Generalmente i settori sono raggruppati dal punto di vista logico in cluster per motivi di efficienza, quindi quando parliamo di cluster ci riferiamo a un gruppo di settori. Si ricordi che un file occupa sempre almeno un cluster. Per accedere a un settore bisogna specificare la superficie (platter), la traccia e il settore stesso. Il settore non \u00e8 un semplice spazio sul disco memorizzabile, ma \u00e8 dotato anch'esso di una struttura particolare che linearmente pu\u00f2 essere sintetizzata cos\u00ec (la dimensione di un settore \u00e8 variabile tra 32 byte e 4 KB, solitamente 512 byte):\n&lt;IRG&gt;&lt;SYN,SYN&gt;&lt;HEADER&gt;&lt;DATI&gt;&lt;BCC&gt;.\nL'IRG \u00e8 \"InterRecordGap\", cio\u00e8 la parte smagnetizzata della traccia che serve a preannunciare l'inizio del settore (o la sua fine).\nLa parte nominata \"SYN,SYN\" sono dei byte noti per il clock di lettura, cio\u00e8 servono a sincronizzare un clock di lettura attuale, generato dal PLL e dal VCO combinati, con quello originale di scrittura.\nAl centro sta l'\"HEADER\", parte del settore dove sono memorizzate le informazioni necessarie alla localizzazione dello stesso settore su tutto il disco rigido, cio\u00e8 dove in quel momento la testina sta leggendo-scrivendo.\nSicuramente la parte di maggiore rilievo \u00e8 quella \"DATI\", cio\u00e8 dove i dati sono stati impacchettati attraverso record in modo che il rapporto tra dati \"utili\" e le informazioni sia alto: devono essere maggiori i dati allocati nel settore che le informazioni di allocamento del settore stesso.\nAltra importante parte della struttura di un settore \u00e8 il \"BCC\", \"block check character\". Tale parte del settore \u00e8 il risultato di una funzione calcolata sul blocco \"dati\" e il suo scopo \u00e8 di confermare la corretta lettura delle informazioni, cio\u00e8 dei dati e di rendere evidente un eventuale errore di lettura.\nDi recente \u00e8 stata introdotta la denominazione commerciale Advanced Format, tutti i costruttori applicano uno speciale logo inconfutabilmente discernibile su tutti i dischi fissi che hanno i settori pi\u00f9 grandi di 512 bytes utilizzando questa denominazione comune. Ogni costruttore adotta una struttura peculiare per i singoli settori dei dischi AF che contiene, oltre a parti omologhe di quelle descritte, un vero e proprio CRC ed altri parametri costruttivi proprietari a seconda del modello e della destinazione d'uso dello specifico prodotto.\nSettore di avvio di SO.\nNel caso di dischi rigidi con sistema operativo (SO) installato, il primo settore del disco, noto come settore di avvio, \u00e8 il cosiddetto Master Boot Record (MBR) che contiene le istruzioni di avvio (boot) del sistema operativo su di esso installato e la tabella delle partizioni presenti nel disco. Nel caso di disco rigido partizionato, ciascuna partizione contiene anche un proprio settore di avvio eventualmente lanciato dall'MBR.\nCaratteristiche prestazionali.\nI dischi rigidi moderni hanno capacit\u00e0 e prestazioni enormemente superiori a quelle dei primi modelli, ma poich\u00e9 nel frattempo la velocit\u00e0 e le prestazioni delle memorie ad accesso casuale (RAM e ROM) sono aumentate molto di pi\u00f9, la loro velocit\u00e0 nella lettura e scrittura dei dati restano comunque di diversi ordini di grandezza al di sotto delle prestazioni della RAM e della componentistica a stato solido che equipaggia un computer. Per questo motivo il disco rigido \u00e8 spesso la causa principale del rallentamento di un computer (collo di bottiglia) soprattutto quando, a causa di una memoria RAM inferiore alla memoria virtuale richiesta dai programmi in esecuzione, il sistema operativo \u00e8 costretto ad effettuare un gran numero di operazioni di \"swap\" tra il disco e la memoria centrale.\nLe caratteristiche prestazionali principali di un disco rigido sono:\nLa \"capacit\u00e0\" di memorizzazione \u00e8 in genere espressa in gigabyte (GB). I produttori usano i gigabyte decimali, invece delle approssimazioni per potenze di due usate per la memoria. Questo significa che la capacit\u00e0 di un disco rigido \u00e8 in realt\u00e0 un poco pi\u00f9 piccola di quella di un modulo di memoria con la stessa capacit\u00e0, e lo scarto aumenta all'aumentare delle dimensioni. Quando la capacit\u00e0 \u00e8 espressa in GB, il fattore di correzione \u00e8 di (1000/1024)3, pari a circa 0,93, per cui un disco rigido da 320 GB ha una capacit\u00e0 effettiva di circa 298 GiB. Attualmente (aprile 2017) i dischi rigidi si trovano in vendita con capacit\u00e0 fino a 10 TB. Alcune aziende accorpano pi\u00f9 dischi in un unico box, si tratta di un espediente per poter offrire la massima capacit\u00e0 di archiviazione nel minimo spazio, ad es: Lacie Big Disk, Maxtor Shared Storage, ecc. \nLa capacit\u00e0 pu\u00f2 essere aumentata incrementando la densit\u00e0 con cui le informazioni vengono memorizzate sui piattelli che compongono il disco rigido o impiegandone un numero maggiore.\nIl \"tempo di accesso\" \u00e8 la variabile pi\u00f9 importante nel determinare le prestazioni di un disco rigido (conoscendo il modello facilmente si pu\u00f2 risalire ai dati tecnici dell'unit\u00e0 compreso il tempo di accesso; molti produttori di computer non menzionano questo dato e a volte nemmeno la marca e il modello). Si tratta del tempo medio necessario perch\u00e9 un dato, residente in un punto casuale del disco, possa essere reperito. Il tempo impiegato dipende dalla velocit\u00e0 della testina a spostarsi sulla traccia dove risiede il dato e dalla velocit\u00e0 di rotazione del disco; maggiore \u00e8 la velocit\u00e0 e pi\u00f9 breve \u00e8 il tempo impiegato dal dato a ripassare sotto la testina nel caso questa non fosse arrivata in tempo sul dato, durante la rotazione precedente (\"latenza rotazionale\"). I produttori cercano perci\u00f2 di realizzare testine sempre pi\u00f9 leggere (che possono spostarsi pi\u00f9 in fretta perch\u00e9 dotate di minore inerzia) e dischi che girano pi\u00f9 velocemente. Il tempo di accesso tipico per un disco rigido da 7200 rpm \u00e8 di circa 9 millisecondi (ms), per uno da 15.000 rpm \u00e8 inferiore a 4 ms.\nLa \"velocit\u00e0 di trasferimento\" \u00e8 la quantit\u00e0 di dati fornita dal disco rigido in un determinato tempo (in genere si prende 1 secondo come riferimento). Usare dischi che ruotino pi\u00f9 velocemente o incrementare la densit\u00e0 di memorizzazione porta ad un miglioramento diretto della velocit\u00e0 di trasferimento. Va ricordato che la velocit\u00e0 di trasferimento cala in modo proporzionale al numero di discontinuit\u00e0 nei settori che compongono il file ricercato (vedi frammentazione).\nOltre alle tre viste sopra, altre caratteristiche influenzano in misura minore le prestazioni di un disco rigido. Tra queste:\nIl \"buffer\" \u00e8 una piccola memoria cache (in genere di alcuni megabyte) posta a bordo del disco rigido, che ha il compito di memorizzare gli ultimi dati letti o scritti dal disco. Nel caso in cui un programma legga ripetutamente le stesse informazioni, queste possono essere reperite nel buffer invece che sul disco. Essendo il buffer un componente elettronico e non meccanico, la velocit\u00e0 di trasferimento \u00e8 molto maggiore, nel tempo, la capacit\u00e0 di questa memoria \u00e8 andata sempre aumentando, attualmente (aprile 2017) 64 MB o anche 128 MB sono una dimensione abbastanza usuale, fino ad arrivare a 256 MB nei modelli di punta.\nL\"'interfaccia\" di collegamento tra il disco rigido e la scheda madre (o, pi\u00f9 specificatamente, il controller) pu\u00f2 influenzare le prestazioni perch\u00e9 specifica la velocit\u00e0 massima alla quale le informazioni possono essere trasferite da o per il disco. Le moderne interfacce tipo ATA133, Serial ATA o SCSI possono trasferire centinaia di megabyte per secondo, molto pi\u00f9 di quanto qualunque singolo disco fisso possa fare, e quindi l'interfaccia non \u00e8 in genere un fattore limitante. Il discorso pu\u00f2 cambiare nell'utilizzo di pi\u00f9 dischi in configurazione RAID, nel qual caso \u00e8 importante utilizzare l'interfaccia pi\u00f9 veloce possibile, come per esempio la Fibre Channel da 2 Gb/s.\nTempo di accesso a disco.\nIl tempo di accesso a disco \u00e8 influenzato da cinque fattori:\nTempo di accesso: Controller Overhead + Seek Time + Latency + Rotational Time\nMetodi di scrittura HD.\nEsistono diverse tecniche per la scrittura del supporto magnetico:\nAltre caratteristiche.\nI dischi rigidi sono prodotti in 7 dimensioni standardizzate chiamate \"fattore di forma\", e si riferiscono al diametro del disco espresso in pollici: 8\" - 5,25\" - 3,5\" - 2,5\" - 1,8\" - 1\" - 0,85\". I primi (3,5\") sono utilizzati nei personal computer chiamati desktop, nei server, e nelle unit\u00e0 NAS, unit\u00e0 remote di memorizzazione in reti di calcolatori e ultimamente disponibili anche per uso casalingo. I secondi (2.5\") nei computer portatili e dovunque ci sia poco spazio e/o potenza di alimentazione, i pi\u00f9 piccoli nei dispositivi tascabili. Tutti i formati sono utilizzati anche per realizzare memorie di massa esterne ai computer, collegabili tramite un cavo USB o FireWire, adottate quando sia necessario ampliare la capacit\u00e0 di memorizzazione del computer o quando occorra trasportare agevolmente grandi quantit\u00e0 di dati.\nNel formato 3.5\" l'alimentazione elettrica avviene tramite un alimentatore collegato alla rete elettrica; il formato 2,5\" solitamente \u00e8 alimentato direttamente dal cavo dell'interfaccia; i pi\u00f9 piccoli dalla batteria del dispositivo in cui risiedono. Ad aprile 2017 la capacit\u00e0 massima di archiviazione di questi dispositivi \u00e8 di 10 terabyte. Due costruttori, Seagate Technology e Western Digital, forniscono queste periferiche differenziandone i modelli in base alle prestazioni, velocit\u00e0 e consumo di corrente, le unit\u00e0 destinate ai RAID hanno un MTBF di 2.000.000 ore (228 anni). I dischi rigidi da 2,5\" sono pi\u00f9 piccoli e meno esigenti, ma al prezzo di capacit\u00e0 e prestazioni sensibilmente minori e costi maggiori (ad esempio, una velocit\u00e0 di rotazione di 4200 o 5400 rpm, invece dei 7200 rpm o pi\u00f9 dei dischi da 3,5\"). Il disco rigido della dimensione di un pollice \u00e8 il pi\u00f9 recente immesso sul mercato e corrisponde al formato compact flash di tipo II, grandi solo due o tre centimetri e spessi quanto una carta di credito, ma capaci di memorizzare comunque alcuni gigabyte di dati (vedi IBM Microdrive).\nI dischi rigidi pi\u00f9 veloci, avendo motori pi\u00f9 potenti, sviluppano molto calore. Alcuni devono addirittura essere raffreddati con ventole apposite.\nIl suono emesso da un disco \u00e8 composto da un sibilo continuo, generato dalla rotazione dei dischi e da un crepitio intermittente, di cui ogni \"clic\" corrisponde ad un movimento della testina. In molti casi il rumore generato pu\u00f2 risultare fastidioso, pertanto i produttori tendono ad adottare soluzioni tecniche per ridurlo al minimo, inevitabilmente per\u00f2, un disco veloce risulta pi\u00f9 rumoroso di uno lento; tra i vari dati forniti dal costruttore per un dato modello, compare anche il valore di rumore espresso in dB.\nPer maggiore flessibilit\u00e0, in alcuni dischi la velocit\u00e0 di spostamento della testina \u00e8 impostabile via software; alcuni produttori, per ridurre di qualche decibel il rumore, adottano la bronzina come supporto dell'albero rotante al posto del cuscinetto. Anomalie nei suoni emessi dal disco rigido sono indicativi di severi danni meccanici, i quali rendono i dati inaccessibili e solo attraverso sofisticate tecniche di recupero dati, questi possono essere in alcuni casi resi nuovamente disponibili. Un significativo miglioramento si registra anche nei consumi di energia elettrica (Wh), sempre in diminuzione grazie al sempre pi\u00f9 sofisticato controllo delle parti meccaniche in movimento, come ad esempio la gestione della velocit\u00e0 di spostamento delle testine proporzionale al tempo che impiegheranno ad arrivare sul punto in cui passer\u00e0 il dato, \u00e8 inutile arrivare prima sul posto e poi dover aspettare, meglio arrivare giusto in tempo con velocit\u00e0 pi\u00f9 lenta, significa meno corrente consumata e minor rumore.\nInterfacce.\nL'hard-disk \u00e8 messo in comunicazione con la scheda madre e il processore attraverso varie possibili interfacce.\nInterfaccia IDE-ATA.\nL'interfaccia pi\u00f9 comune fino ai primi anni 2010 era quella IDE (Integrated Drive Electronics, \"memoria di massa con elettronica integrata\"), poi evolutasi in EIDE e Serial ATA. Un cavo piatto, solitamente grigio, \u00e8 usato per connettere il disco rigido alla scheda madre. Spesso il cavo ha un terzo connettore per poter usare un altro disco (o altre periferiche ATA come i lettori cd) con lo stesso cavo. In tal caso, per poter distinguere tra le due periferiche, esse devono essere configurate una come \"master\" (padrone) e una come \"slave\" (schiavo). Questa configurazione pu\u00f2 avvenire sia manualmente, spostando dei jumper presenti sulle periferiche, sia automaticamente se esse sono impostate come \"cable select\". In quest'ultimo caso \u00e8 la scheda madre a decidere chi \u00e8 il master e chi lo slave. Questo \u00e8 particolarmente utile quando si utilizzano dischi rigidi vecchi, o nel caso di bassa compatibilit\u00e0 tra unit\u00e0 diverse (ad esempio due dischi rigidi, ma anche un disco rigido e un lettore CD).\nUna scheda madre ha solitamente due connettori IDE (\"primario\" e \"secondario\", detti spesso \"canali\" e impropriamente \"controller\"), ad ognuno dei quali \u00e8 possibile connettere due unit\u00e0 per un totale di quattro periferiche. Non mancano schede madri con quattro connettori. Il cavo IDE non porta l'alimentazione elettrica necessaria per il funzionamento delle periferiche, che quindi devono essere connesse all'alimentatore per mezzo di un cavo separato.\nTipicamente, un personal computer ha un disco fisso come master sul canale IDE primario, ma a seconda del sistema operativo utilizzato esso pu\u00f2 risiedere su una qualunque interfaccia IDE.\nEcco un esempio delle possibili connessioni all'IDE di un pc:\nImpostazione di master, slave, cable select.\nOgni unit\u00e0 che pu\u00f2 essere connessa ad un cavo IDE (disco rigido, lettore/masterizzatore CD/DVD) possiede un gruppo di \"pin\" nella parte posteriore, tra il connettore per il cavo IDE e quello per l'alimentazione, che possono essere collegati a due a due da un apposito \"jumper\". \nLa posizione dei \"jumper\" per ottenere le diverse funzioni \u00e8 normalmente descritta sull'etichetta che riporta le caratteristiche del disco rigido.\nDi norma, il disco primario \u00e8 impostato come \"master\", e un disco secondario (o un lettore/masterizzatore CD/DVD) come \"slave\". Inoltre l'impostazione \"master\" \u00e8 il pi\u00f9 delle volte obbligatoria nel caso il disco rigido venga utilizzato in un box come disco esterno.\nSerial ATA.\nNegli ultimi anni con l'evoluzione delle periferiche di memorizzazione l'interfaccia ATA ha mostrato i suoi limiti tecnologici e quindi \u00e8 stata sostituita da una nuova versione chiamata Serial ATA o SATA. Questa nuova interfaccia ha come principale caratteristica quella di trasmettere i dati in modo seriale e quindi invece di utilizzare molteplici fili per trasmettere i dati ne utilizza solo due, uno per trasmettere i dati e uno per ricevere, oltre a due fili per le masse. In realt\u00e0 il cavo \u00e8 a sette fili dato che lo standard utilizza anche alcuni fili come segnali di controllo.\nTecnologie SATA.\nRecentemente nei dischi SATA \u00e8 stata implementata una tecnologia ereditata dai dischi SCSI: l'NCQ, sigla di Native Command Queuing.\nQuando un processo richiede di accedere al disco rigido, la CPU invia una richiesta I/O (Input/Output) e, se il dato non \u00e8 gi\u00e0 presente in una delle cache di memoria del disco (solo nel caso di lettura dei dati), le testine vengono attivate e posizionate in modo da potere iniziare la lettura/scrittura dei dati.\nSe occorre accedere a una serie di dati non sequenziali distribuiti in varie zone del disco, le testine dovranno saltare da un cilindro all'altro, avanti e indietro.\nPer esempio, se la sequenza di accesso \u00e8 1, 4, 3, 5, 2, 6, 7 (immaginando che la sequenza numerica corrisponda all'angolo di rotazione), si perderanno parecchi cicli di rotazione prima che le testine abbiano visitato tutti i blocchi di dati. Con l'NCQ, il disco rigido crea una coda delle richieste di accesso, quindi le riordina (ne cambia la sequenza) per ridurre al minimo il numero di rotazioni e il tragitto delle testine in modo da eseguire tutti gli accessi nel pi\u00f9 breve tempo possibile.\nLa rotazione dei piatti e il posizionamento sulla traccia (seek) sono i due criteri per ottimizzare l'esecuzione dei comandi in coda, cos\u00ec da compiere il tragitto pi\u00f9 breve per visitare tutti i blocchi di dati che la coda di comandi prevede di leggere e scrivere. Questo meccanismo di accodamento e riordino \u00e8 paragonabile all'ottimizzazione delle consegne da parte di un postino che debba consegnare centinaia di lettere in diverse zone di una citt\u00e0; anzich\u00e9 esaminare una consegna per volta in sequenza e saltare continuamente da un capo all'altro della citt\u00e0, il postino stabilisce un percorso che richiede il tempo minore per eseguire tutte le consegne. Per utilizzare al meglio l'NCQ occorre che le applicazioni stabiliscano code di comandi, cosa che non succede se \u00e8 in esecuzione una singola applicazione che attende la risposta a una richiesta di dati prima di inviare la richiesta successiva.\nSono stati introdotti dischi rigidi SATA 2 con un'interfaccia in grado di trasmettere fino a 3 Gigabit/s, e dischi rigidi SATA 3 con un'interfaccia in grado di trasmettere fino a 6 Gigabit/s.\nInterfaccia SCSI.\nUn altro tipo di interfaccia utilizzata per hard-disk \u00e8 l'interfaccia SCSI, di prestazioni pi\u00f9 elevate rispetto alla tecnologia ATA-IDE, ma dal costo superiore, impiegata tipicamente su computer di fascia pi\u00f9 alta.\nOperazioni su disco rigido.\nIn generale su disco rigido sono possibili le seguenti operazioni:"}
{"id": "16749", "revid": "2127271", "url": "https://it.wikipedia.org/wiki?curid=16749", "title": "Rush (gruppo musicale)", "text": "I Rush sono stati un gruppo musicale canadese formatosi nel 1968 nella citt\u00e0 di Toronto (Ontario), annoverato fra i massimi esponenti del rock progressivo nonch\u00e9 fra i principali precursori del progressive metal.\nNella sua formazione storica la band era composta da Geddy Lee (basso, tastiere e voce), Alex Lifeson (chitarra) e Neil Peart (batteria e testi), deceduto nel 2020. Tra il 1968 e il 1974 la formazione ha sub\u00ecto alcuni mutamenti, fino a raggiungere l'assetto definitivo nel luglio 1974, quando Peart ha sostituito il batterista fondatore John Rutsey in occasione del primo tour del gruppo negli Stati Uniti.\nNel corso dei decenni i Rush hanno rinnovato di continuo il proprio stile, adattandosi alle tendenze musicali di ciascun periodo storico. A inizio carriera hanno proposto un blues metal che, al termine degli anni settanta, si \u00e8 trasformato in una sintesi di hard rock e rock progressivo; durante gli anni ottanta e novanta hanno sviluppato prima un prog rock di matrice elettronica e poi un hard rock contaminato dal rock alternativo; infine, con l'avvento del terzo millennio, sono tornati alle sonorit\u00e0 \"hard prog\" delle origini. La discografia del trio pu\u00f2 essere divisa in cinque \"cicli\": a eccezione dell'ultimo, essi sono costituiti da quattro album in studio e da un album dal vivo conclusivo; ogni fase \u00e8 caratterizzata da elementi stilistici che lentamente evolvono dando vita a quella successiva.\nDall'uscita del loro primo album omonimo, i Rush sono diventati famosi per la loro abilit\u00e0 strumentale, per la qualit\u00e0 delle loro composizioni e per i loro testi basati su argomenti filosofici, fantastici e fantascientifici, nonch\u00e9 su tematiche umanitarie, sociali, emotive e ambientali. Hanno influenzato molti artisti hard rock e heavy metal, tra cui Metallica, Anthrax, Primus, Rage Against the Machine e Smashing Pumpkins, ma soprattutto band progressive metal come Dream Theater, Tool e Symphony X.\nI Rush hanno vinto numerosi Juno Award e nel 1994 sono stati inseriti nella \"Canadian Music Hall of Fame\". Nel corso degli anni sono stati riconosciuti fra i pi\u00f9 grandi musicisti di sempre in base ai premi vinti da ognuno dei membri e dai sondaggi delle riviste specializzate. Hanno vinto 24 dischi d'oro e 14 di platino, risultando la quinta band rock ad aver ricevuto pi\u00f9 dischi d'oro e di platino consecutivamente, e sono al 79\u00ba posto nella classifica di maggior vendita di album negli Stati Uniti, con circa 25 milioni di copie vendute.\nNel 2012 i Rush hanno pubblicato il loro ultimo album in studio, \"Clockwork Angels\", seguito da una serie di esibizioni live, il \"Clockwork Angels Tour\". Nel 2013 la band \u00e8 entrata a far parte della Rock and Roll Hall of Fame, mentre nel 2015 ha effettuato un tour celebrativo per commemorare il quarantesimo anno di carriera discografica, seguito dalla pubblicazione di un estratto live in versione audio e video. Nel 2018 Alex Lifeson ha annunciato che l'attivit\u00e0 del gruppo era da ritenersi cessata definitivamente, e il 7 gennaio 2020 Neil Peart \u00e8 deceduto a causa di un tumore contro il quale stava lottando da oltre tre anni.\nStoria.\nGli esordi.\nIl primo nucleo dei Rush si forma nell'agosto 1968, quando il bassista e cantante Jeff Jones si unisce ad Alex Lifeson e John Rutsey, reduci dalle esperienze nelle band \"The Lost Cause\" e \"The Projection\", per formare un gruppo che suoni cover blues/hard rock, sullo stile di Led Zeppelin e Jimi Hendrix. Il nome \"Rush\" \u00e8 suggerito da Bill Rutsey, fratello di John. Il concerto inaugurale della band si tiene il 6 settembre; nello stesso mese Jones viene rimpiazzato da Geddy Lee, un compagno di classe di Lifeson. Il gruppo cos\u00ec composto prosegue con l'attivit\u00e0 concertistica nei licei e nei locali di Toronto.\nVerso la fine del 1968 nel gruppo entra anche il polistrumentista Lindy Young, pi\u00f9 maturo ed esperto dei compagni. In questo periodo il nome della band, che comincia ad appoggiarsi a un giovane manager per l'organizzazione dei concerti (Ray Daniels, ancora oggi manager del gruppo), diventa \"Hadrian\".\nLa fama degli Hadrian cresce considerevolmente, e i concerti cominciano ad attirare un pubblico piuttosto vasto.\nNonostante ci\u00f2 Rutsey convince i compagni a rimpiazzare Lee con un nuovo bassista ritenuto pi\u00f9 idoneo al ruolo: Joe Perna. Lee, uscito dagli Hadrian, forma un nuovo gruppo, i \"Judd\", ai quali ben presto si aggiunge anche Lindy Young, e costringe cos\u00ec Lifeson e Rutsey, unici superstiti degli Hadrian (nel frattempo anche Perna aveva lasciato), a sciogliere la band. Nel settembre del 1969 tuttavia anche i Judd di Lee si sciolgono, cos\u00ec lo stesso Lee con Lifeson e Rutsey ricostituiscono il vecchio gruppo riutilizzando in maniera definitiva il nome \"Rush\".\nDa quel momento il gruppo, deciso e determinato, si impegna in una intensa attivit\u00e0 live a livello locale, inserendo di tanto in tanto in scaletta, accanto alle cover, anche qualche composizione propria. Nel 1971 i tre decidono di inserire in organico un secondo chitarrista, Mitch Bossi, il quale dopo appena tre mesi lascia il gruppo, ritenendo i compagni troppo impegnati nel progetto musicale. I concerti e gli ingaggi da parte dei locali continuano ad aumentare spingendo Geddy e Alex ad abbandonare la scuola per dedicarsi esclusivamente alla musica, proseguendo con una sempre pi\u00f9 intensa attivit\u00e0 concertistica fino a tutto il 1973. I tre tentano anche di ottenere un contratto discografico presentando a varie compagnie un demo autoprodotto, che non riesce tuttavia a suscitare l'interesse sperato.\nPrima fase: 1973-1976.\nNonostante le difficolt\u00e0, il gruppo prosegue la propria attivit\u00e0 sia con tourn\u00e9e che con registrazioni in studio, fino a quando incide nel 1973 il primo singolo autoprodotto, \"Not Fade Away\", una cover di Buddy Holly. Il loro primo album, \"Rush\" (1974), in un primo tempo autoprodotto anch'esso ma in seconda battuta ripubblicato attraverso la etichetta Mercury Records che nel frattempo li ha messi sotto contratto, richiama lo stile dai Led Zeppelin, e si dimostra per questo non molto originale, anche se i brani risultano comunque gradevoli e si possono trovare pezzi di bravura, come \"Finding My Way\". Dopo questo primo album il batterista John Rutsey decide di abbandonare il gruppo per problemi di salute, oltre che per divergenze stilistiche con il resto della band.\nDopo l'arrivo del suo sostituto, Neil Peart, nel 1974, la formazione non ha pi\u00f9 sub\u00ecto cambiamenti. \u00c8 interessante notare che, mentre Lee canta tutte le canzoni, quasi tutti i testi sono stati scritti da Peart. Neil diventa la spina dorsale del gruppo e il suo stile si pu\u00f2 gi\u00e0 notare dal secondo lavoro in studio \"Fly by Night\" (1975) con \"Anthem\", brano energico che mette in risalto la sua ottima tecnica, o con la lunga suite \"By-Tor &amp; The Snow Dog\", primo tra i brani suddivisi in pi\u00f9 capitoli realizzato dalla band.\nLo stesso anno esce il suggestivo \"Caress of Steel\". La canzone d'apertura, \"Bastille Day\", continua il discorso iniziato con il primo disco, ma \"the Professor\" (cos\u00ec viene chiamato Peart dai suoi compagni di gruppo e dai fans) comincia a portare le sue modifiche: i testi di quel periodo cominciarono a essere pesantemente influenzati dalla fantascienza, dalle opere di Tolkien, e, in alcuni casi, dagli scritti e dalla filosofia di Ayn Rand, come verr\u00e0 anche mostrato nei futuri lavori \"2112\" (1976) e \"Hemispheres\" (1978).\nNotevole e onirica la suite \"The Fountain of Lamneth\", presente sulla seconda facciata di \"Caress of Steel\". Questi lavori iniziali, sono una miscela di hard rock e progressive, simili a Yes o Genesis, e dal punto di vista visivo dimostrano la nascita del gruppo nel breve periodo del glitter rock, quello di artisti come Iggy Pop o David Bowie, fatto di costumi e spettacoli scintillanti.\n\"Caress of Steel\" \u00e8 stato tuttavia un album \"sconfessato\" dal gruppo: negli anni a seguire non verranno quasi pi\u00f9 proposti dal vivo brani di questo disco, nemmeno quelli pi\u00f9 immediati, come \"Lakeside Park\" o \"Bastille Day\".\nIl 1976 \u00e8 l'anno di uscita di \"2112\", da molti considerato il loro primo gioiello, la prima opera con una forte base che li potesse distaccare definitivamente dal ruolo di gruppo-scia dei Led Zeppelin. All'omonima suite (basata su una novella di Ayn Rand nella quale un giovane scopre la musica \u2013 sotto forma di una chitarra \u2013 in un'epoca in cui un regime totalitario ha tolto all'uomo ogni spazio di libert\u00e0 creativa), si alternano canzoni pi\u00f9 brevi ma non meno intense, come l'esotica \"A Passage to Bangkok\", l'acustica \"Lessons\", la triste e romantica \"Tears\", la cadenzata \"The Twilight Zone\" e la splendida, conclusiva, \"Something for Nothing\", che rappresenta la summa delle tematiche pi\u00f9 care ai Rush.\nSi chiude cos\u00ec la prima fase con un disco dal vivo, \"All the World's a Stage\", sempre del 1976.\nSeconda fase: 1977-1981.\nNel 1977 e nel 1978 escono i loro lavori pi\u00f9 complessi, \"A Farewell to Kings\" e \"Hemispheres\", strettamente collegati fra loro soprattutto perch\u00e9 il brano finale del primo disco (\"Cygnus x-1 Book I the voyage\") si collega con la suite iniziale del secondo (\"Cygnus x-1 Book II hemispheres\"), in una serie di sonorit\u00e0 che sembrano lasciare pi\u00f9 spazio alla musicalit\u00e0 tipica del progressive, attraverso chitarre acustiche e soprattutto i sintetizzatori (suonati da Lee anche dal vivo alternandosi con il basso).\nLa tecnica e il suono di questi due dischi superano quindi tutti gli altri lavori precedenti, soprattutto con brani come \"Xanadu\" o \"La Villa Strangiato\".\nIn una conferenza stampa durante il tour europeo del 1977, a causa soprattutto delle tematiche contenute nei testi di \"2112\", i Rush vengono apertamente accusati di fascismo; la band smentisce categoricamente le accuse visto che proprio in \"2112\" si evidenzia il rifiuto della band di qualunque regime totalitario. Tra l'altro, entrambi i genitori di Geddy Lee erano ebrei scampati ai campi di concentramento nazisti. Sempre nello stesso anno il management della band fonda, sulle ceneri della Moon Records che aveva curato la pubblicazione dell'album d'esordio del gruppo nel 1974, la Anthem Records, etichetta indipendente che curer\u00e0 tutte le pubblicazioni dei Rush (e anche la loro distribuzione nel territorio canadese).\nLa fine degli anni settanta rappresenta il periodo della svolta verso il punk, anni in cui comunque proporre un certo tipo di musica poteva diventare anacronistico. \u00c8 forse anche per questo che nel 1980 l'album \"Permanent Waves\" cambia drasticamente le cose. Anche se la musica era ancora basata su uno stile hard rock, vengono impiegate sempre pi\u00f9 le tastiere. I temi delle canzoni cambiarono di molto, e divennero molto pi\u00f9 simili a quelli del rock alternativo che a quelli del rock progressivo. Una canzone in particolare, \"The Spirit of Radio\" (che prende il titolo da una emittente radio di Toronto, la CFNY), diviene un notevole successo del circuito alternativo, e diventa anche la prima canzone dei Rush a inserire trame reggae sulla scia di un altro power trio, ovvero i Police. In \"Permanent Waves\", tuttavia, le classiche strutture prog dei Rush anni '70, formalizzate in \"2112\", \"A Farewell to Kings\" e \"Hemispheres\" sopravvivono nelle splendide \"Jacob's Ladder\" e \"Natural Science\".\nL'album successivo, \"Moving Pictures\" (1981), ribadisce ulteriormente questa svolta. L'album, il pi\u00f9 venduto nel catalogo della band e ritenuto da molti il capolavoro del gruppo, non abbandona ancora strutture prog-rock ma contiene una serie di canzoni rock oriented dalla durata maggiormente concisa (come i classici \"Limelight\", \"Red Barchetta\" o lo strumentale \"YYZ\"). Sebbene siano ancora contraddistinte da arrangiamenti complessi, esse li avvicinano sempre di pi\u00f9 a un sound tipicamente anni '80 per via di un uso dei sintetizzatori ancora pi\u00f9 deciso e a un suono di chitarre pi\u00f9 classico e meno hard rock. L'album esordisce con una canzone, che \u00e8 ancora oggi tra le favorite delle stazioni americane di \"rock classico\", \"Tom Sawyer\". Anche la seconda fase viene salutata con uno dei loro live pi\u00f9 belli, \"Exit... Stage Left\".\nTerza fase: 1982-1988.\nIn \"Signals\" (1982) \u00e8 la volta dell'esordio nel rock elettronico, (si ascoltino \"Subdivisions\", \"Digital Man\" e \"New World Man\"), con le tastiere di Geddy Lee in primo piano rispetto alla chitarra di Alex Lifeson e del drumming di Neil Peart. \"Signals\" - ultimo album realizzato in collaborazione con lo storico produttore della band, Terry Brown - \u00e8 sintomatico di un'evoluzione propria anche ad altri gruppi prog rock degli anni '70, come i loro coetanei Yes, che uscivano con \"90125\" di \"Owner of a Lonely Heart\", o i King Crimson di \"Discipline\" e \"Beat\".\nLe tematiche di \"Signals\" vengono meglio definite nel successivo \"Grace Under Pressure\" (1984), in cui spiccano, fra gli altri, brani come \"Distant Early Warning\", \"The Body Electric\", \"Red Sector A\". Sia il design della copertina che le tematiche dell'album, talvolta ispirate a un'apocalisse futuribile e post-industriale, sia il prominente utilizzo dei pad elettronici e delle tastiere segnano un momentaneo abbandono delle sonorit\u00e0 hard rock degli anni '70, avvicinando i Rush alla new wave e al neoprogressive. Lo stile chitarristico di Lifeson si fa pi\u00f9 rarefatto e si concentra maggiormente sulla ritmica, analogamente a quanto effettuato da Andy Summers dei Police o da The Edge degli U2.\nSeguono nell'ordine gli album \"Power Windows\" (1985), in cui sono presenti pezzi notevoli come \"Marathon\", \"Manhattan Project\", \"Mystic Rhythms\" e la rockeggiante \"The Big Money\", e \"Hold Your Fire\" (1987), con \"Force Ten\", \"Mission\" e \"Turn the Page\", dalla sgargiante copertina rossa, realizzati in collaborazione con il produttore Peter Collins.\nEntrambi i lavori sono caratterizzati da arrangiamenti particolarmente fastosi: oltre alle percussioni elettroniche e ai sintetizzatori, sempre presenti, molti dei brani sono arricchiti da cori e orchestrazioni.\nQuarta fase: 1989-2001.\nIl loro terzo disco dal vivo, \"A Show of Hands\" (1989), chiude la terza fase dei Rush e ne apre una nuova dove il trio lascia da parte il rock elettronico e con \"Presto\" (1989), prima pubblicazione del gruppo con la nuova etichetta Atlantic, si avvicina a una forma di pop/rock pulito e moderno. Le chitarre tornano a essere protagoniste, seppur con un rock melodico, e i sintetizzatori hanno un ruolo pi\u00f9 di secondo piano. Questo periodo in realt\u00e0 durer\u00e0 solo un altro album: \u00e8 \"Roll the Bones\" del 1991, che mostra anche influenze rap e funk e ottiene ottimi riscontri di vendita; entrambi i lavori sono realizzati con il produttore Rupert Hine.\nDopo questo breve periodo i Rush decidono con \"Counterparts\" (1993) di ritornare verso una forma di hard rock moderno che trae qualche leggera influenza dal grunge, avvalendosi nuovamente dell'apporto di Peter Collins quale produttore. Nel 1996 viene pubblicato \"Victor\", album di debutto solista di Alex Lifeson. La band torna con l'album \"Test for Echo\", sempre del 1996, e conferma ulteriormente la svolta iniziata con \"Counterparts\". Segue un triplo live, \"Different Stages\" (1998), che chiude nuovamente un ciclo, questa volta, a dire il vero, per motivi purtroppo non solo di natura musicale.\nLa figlia di Neil Peart, Selena, muore in un incidente stradale nell'agosto 1997, seguita dalla moglie Jacqueline nel giugno 1998 a causa di un tumore. Per queste tragedie il gruppo decide di sospendere l'attivit\u00e0 musicale; Peart si imbarca in un \"viaggio guaritore\" in motocicletta, percorrendo migliaia di chilometri attraverso il Nord America. Successivamente descriver\u00e0 il suo viaggio nel libro \"\".\n\u00c8 questo il momento di pausa pi\u00f9 lungo del gruppo: si pensava che ormai, anche a seguito di queste gravi vicende, i Rush avessero chiuso la loro attivit\u00e0 come band. A sostegno di questa tesi probabilmente contribuisce la pubblicazione del lavoro solista di Geddy Lee \"My Favorite Headache\" nel 2000, il quale in precedenza non aveva mai suonato al di fuori del marchio della band.\nQuinta fase: 2002-2018.\nIl gruppo \u00e8 invece ritornato a suonare nel 2002 con un album sorprendentemente \"pesante\", \"Vapor Trails\", che contiene tra l'altro la canzone \"Ghost Rider\" basata sui viaggi del batterista e \"Freeze\", quarta parte della serie dedicata alla \"paura\" iniziata negli anni ottanta. Il disco ha ottenuto modesti elogi al suo debutto, ed \u00e8 stato supportato dal primo tour del gruppo, dopo anni di inattivit\u00e0. Il loro tour, dopo sei anni di pausa, \u00e8 iniziato con una serie di concerti (di oltre tre ore di lunghezza ciascuno) in Canada e Stati Uniti, a Citt\u00e0 del Messico e concluso da tre date in Brasile. L'ultimo show del trionfale tour, la data di Rio de Janeiro, \u00e8 stata pubblicata nel 2003 come triplo CD e doppio DVD sotto il nome di \"Rush in Rio\". Il 30 luglio dello stesso anno i Rush si esibiscono a Toronto, di fronte a poco meno di mezzo milione di spettatori, nell'ambito della manifestazione rock benefica Molson Canadian Rocks for Toronto, organizzata per raccogliere fondi per contrastare la crisi economica conseguente alla diffusione della SARS nella zona di Toronto. Alla manifestazione partecipano inoltre i Rolling Stones, gli AC/DC, Justin Timberlake e altri.\nNel 2004, per celebrare il 30\u00ba anniversario della loro carriera, i Rush danno alle stampe un disco intitolato \"Feedback\", che raccoglie delle cover di gruppi che i tre ascoltavano quando iniziavano a muovere i primi passi nel mondo della musica, come: The Who, The Yardbirds, Cream, Buffalo Springfield e altri. Il tour celebrativo del trentennale di carriera li ha portati a suonare per la prima volta in Italia, con un concerto tenutosi a Milano il 21 settembre. Dalla data di Francoforte sul Meno del 24 settembre \u00e8 tratto il DVD \"\", pubblicato il 28 novembre 2005.\nNel maggio 2007 i Rush pubblicano un nuovo studio album di inediti, il diciottesimo per l'esattezza, dal titolo \"Snakes &amp; Arrows\", dove iniziano a collaborare con il produttore discografico Nick Raskulinecz. L'album contiene nuovi classici quali \"Far Cry\" o \"Workin' Them Angels\" e ben tre brani strumentali, uno dei quali, \"Hope\", consiste in un pezzo per sola chitarra acustica. Il trio canadese inizia poi il tour mondiale in giugno, cominciando dall'America per poi arrivare in Europa in ottobre. Passano per l'Inghilterra, Norvegia, Germania, Svezia, Finlandia, e si esibiscono per la seconda volta nella loro carriera, per il secondo tour consecutivo, in Italia, con il concerto tenutosi il 23 ottobre a Milano, con pi\u00f9 di tre ore di musica e uno spettacolo laser eccezionale.\nIl 15 aprile 2008 esce un altro disco live: \u00e8 \"Snakes &amp; Arrows Live\", che documenta l'evento tenutosi a Rotterdam il 16 e 17 ottobre 2007. L'11 maggio 2008, invece, arriva la triste notizia della morte del primo storico batterista della band, John Rutsey. Egli aveva 55 anni ed era da tempo malato di diabete, malattia che lo costrinse a lasciare la band dopo appena un album. Il 25 novembre 2008 i Rush pubblicano il triplo DVD \"Snakes &amp; Arrows Live\" contenente nei primi due dischi il concerto di Rotterdam del 16 e 17 ottobre 2007. Il terzo DVD intitolato \"Oh,Atlanta!The Authorized Bootlegs\" comprende 4 brani eseguiti soltanto nella seconda parte del tour nordamericano della band.\nIl 2009 \u00e8 un anno di pausa per i Rush: sul fronte delle uscite da segnalare la raccolta \"Retrospective III\" che raccoglie in CD e DVD il meglio dell'era Atlantic del trio canadese, il DVD tributo a Buddy Rich a cui ha partecipato Neil Peart e \"Rush\", la prima biografia in italiano di Jon Collins a cura della Tsunami Edizioni, versione di \"Chemistry\" per l'Italia. Nello stesso anno i Rush fanno un cameo nel film \"I Love You, Man\" interpretando se stessi che suonano in concerto mentre i due protagonisti, grandi fan del gruppo, sono tra il pubblico.\nIn uscita nel 2010 il documentario \"\", curato dagli stessi autori di \"Metal: A Headbanger's Journey\" e \"Flight 666: The Movie\" sugli Iron Maiden.\nDurante l'estate 2010, i Rush s'imbarcano per il \"Time Machine Tour\" in Nord America con una setlist che prevede l'esecuzione, per la prima volta nella loro storia, dell'album \"Moving Pictures\" per intero, oltre che la presentazione in sede live di alcuni nuovi brani, \"Caravan\" e \"BU2B\", gi\u00e0 disponibili come singoli dal 1\u00ba giugno 2010; si tratta di due anticipazioni del nuovo album previsto per il 2012.\nNel corso del 2011 la band \u00e8 impegnata nella seconda parte del \"Time Machine Tour\". Risale all'8 novembre 2011 la pubblicazione del CD \"\", tratto dalla data di Cleveland del 15 aprile 2011 e disponibile anche in versione , si tratta della prima pubblicazione con la nuova etichetta del gruppo, la Roadrunner Records. Il 12 giugno 2012 viene pubblicato \"Clockwork Angels\", diciannovesimo album in studio (ventesimo lavoro conteggiando \"Feedback\"): il disco, apprezzato sia dalla critica che dal pubblico, consiste in un'opera rock, dove ogni brano rappresenta un capitolo di una ampia narrazione. Il tour promozionale a sostegno di \"Clockwork Angels\" \u00e8 stato documentato con album e video pubblicati nel novembre 2013. Il 18 aprile 2013, presentati da Dave Grohl e Taylor Hawkins, i Rush vengono introdotti nella Rock and Roll Hall of Fame; vengono premiati nello stesso anno anche gli Heart, Albert King, Randy Newman, i Public Enemy e Donna Summer.\nPer commemorare il 40\u00ba anniversario di attivit\u00e0 del gruppo, nel novembre 2014 viene pubblicato il box set di materiale dal vivo \"R40\". Nel 2015 i Rush sono impegnati nella tourn\u00e9e celebrativa per i 40 anni di attivit\u00e0 professionistica, denominata \"R40 Live Tour\", dalla quale \u00e8 stato tratto un album e video live pubblicati nel novembre 2015. Nello stesso mese Geddy Lee e Alex Lifeson appaiono come \"guest star\" in un episodio della quarta stagione della serie televisiva \"Chicago Fire\". Un documentario sul R40 Live Tour, chiamato \"Time Stand Still\", viene invece pubblicato nel novembre 2016.\nSecondo le dichiarazioni di Lifeson rilasciate nel gennaio 2018 il gruppo con il tour del 2015 avrebbe concluso ogni attivit\u00e0: \"Sono passati poco pi\u00f9 di due anni dall'ultima tourn\u00e9e dei Rush. Non abbiamo in programma di effettuare altri tour o di registrare altro. Abbiamo praticamente finito. Dopo 41 anni, abbiamo sentito che era abbastanza.\".\nNell'ottobre 2018, \"Rolling Stone\" ha pubblicato un'intervista con Lee, che ha dichiarato: \"Direi che non posso dirvi molto altro se non che non ci sono piani per fare un nuovo tour. Come ho detto prima, siamo molto vicini e parliamo sempre, ma non parliamo di lavoro, siamo amici e parliamo di vita da amici, non posso davvero dirti di pi\u00f9, temo. Direi che non c'\u00e8 possibilit\u00e0 di vedere i Rush in tour di nuovo come Alex, Geddy, Neil. Ma vedresti uno di noi, due di noi o tre di noi? \u00c8 possibile.\"\nNeil Peart \u00e8 deceduto il 7 gennaio 2020 per cancro al cervello.\nStile musicale e influenze.\nNegli album \"Rush\" e \"Fly by Night\" i Rush presentano un hard rock di matrice blues, frutto dell'emulazione di gruppi come Cream, Blue Cheer e Led Zeppelin, sebbene gi\u00e0 nel secondo disco facciano capolino elementi embrionali di rock progressivo. L'approdo al nuovo genere, per\u00f2, si verifica con \"Caress of Steel\" e \"2112\": in essi il trio canadese alterna brani blues metal a epiche \"suite\" di stampo \"hard prog\" lunghe dieci o venti minuti.\nNei dischi \"A Farewell to Kings\" e \"Hemispheres\" l'influenza dei gruppi \"progressive\", in particolare gli Yes, aumenta ulteriormente: Geddy Lee inizia a far ricorso alle tastiere e la band perfeziona la peculiare sintesi di hard rock e prog rock che diventer\u00e0 il suo tratto distintivo e la render\u00e0 fonte d'ispirazione per gli artisti progressive metal. Con \"Permanent Waves\" e \"Moving Pictures\", tuttavia, i Rush compongono anche pezzi pi\u00f9 adatti al mercato radiofonico e con sonorit\u00e0 arena rock e new wave: una delle principali fonti d'ispirazione \u00e8 il reggae rock proposto dai Police.\nTale novit\u00e0 \u00e8 l'inizio di un percorso che porter\u00e0 la band, negli album \"Signals\" e \"Grace Under Pressure\", a rendere l'uso di sintetizzatori e sequencer preponderante a scapito delle chitarre: abbandonata quasi del tutto l'originaria matrice hard rock, il gruppo d\u00e0 vita a brani non superiori ai sei minuti di durata che coniugano il prog con l'electro rock. Il culmine di questa fase neoprogressive \u00e8 rappresentato dai dischi \"Power Windows\" e \"Hold Your Fire\", caratterizzati da un massiccio lavoro di produzione discografica.\nGli album \"Presto\" e \"Roll the Bones\" segnano una svolta nella carriera dei Rush. Il gruppo, infatti, rielabora ancora il proprio stile prog: le chitarre tornano centrali nelle composizioni, ritornano in auge le sonorit\u00e0 hard e compaiono elementi di pop rock e rock alternativo. \"Counterparts\" e \"Test for Echo\", tuttavia, determinano un'ulteriore cesura col passato: il rock progressivo viene sostituito quasi completamente da un hard rock di impronta grunge, nel quale le tastiere vengono messe ai margini.\nAttraverso il disco \"Vapor Trails\", particolarmente cupo e aggressivo, i Rush portano a compimento il percorso musicale iniziato con \"Counterparts\". Dopo l'interlocutorio EP di cover \"Feedback\", col quale il trio ripropone lo stile \"hard blues\" degli inizi, la band chiude infine il cerchio della propria evoluzione artistica presentando nei dischi \"Snakes &amp; Arrows\" e \"Clockwork Angels\" nuovi brani di genere \"hard prog\", ma con una sensibilit\u00e0 pi\u00f9 moderna e vicina al progressive metal.\nComposizione.\nNel debutto omonimo dei Rush Lee e Lifeson si occupavano delle musiche e Lee dei testi; in origine il ruolo di paroliere era svolto dal primo batterista del gruppo, John Rutsey, ma egli, poco prima della registrazione dell'album, a causa di insicurezze e ripensamenti, si disfece dei testi, cos\u00ec il vocalist e bassista Geddy Lee fu costretto a dedicarsi alla riscrittura di tutte le liriche dei brani. Unico brano nel catalogo dei Rush a portare la firma di Lee (musica) e Rutsey (parole) risulta pertanto essere \"You Can't Fight it\", seconda facciata del primo singolo pubblicato nel 1973.\nTuttavia, con l'arrivo di Peart le cose cambiarono: a lui venne affidato quasi sempre il compito della stesura dei testi. Molto rari sono stati i casi dell'introduzione di compositori esterni (Peter Talbot in \"Closer to The Heart\" o Pye Dubois, ad esempio in \"Tom Sawyer\" e \"Force Ten\"), o della scrittura di testi da parte degli altri componenti del gruppo, cosa peraltro avvenuta solo nella prima parte della carriera (un esempio si pu\u00f2 trovare in \"Lessons\" scritta da Lifeson o \"Cinderella Man\" firmata da Lee). In un solo caso, nel pezzo \"Chemistry\", il testo porta la firma di tutti i componenti del trio.\nNella quasi totalit\u00e0 dei casi Lee e Lifeson provvedono alla scrittura della parte puramente musicale; anche in questo caso le eccezioni sono davvero rare: sono occasionali le partecipazioni del batterista nella scrittura delle musiche (con l'esclusione di tutti gli assoli di batteria, firmati sempre da Peart) come ad esempio nei pezzi \"A Farewell to Kings\" o \"La Villa Strangiato\", cos\u00ec come l'accreditamento del solo Lee o del solo Lifeson nella scrittura dei brani, come nello strumentale \"Hope\" (Lifeson) o nel pezzo \"Best I Can\" (Lee).\nPer quanto riguarda l'arrangiamento dei brani esso \u00e8 curato dal gruppo (in particolare ogni membro sviluppa la parte relativa al proprio strumento), in collaborazione con il produttore discografico.\nNel 2010 i Rush (e cinque dei loro brani) sono stati introdotti nella \"Canadian Songwriters Hall of Fame\". Nel corso della carriera, il gruppo ha complessivamente composto 205 brani: 175 registrati in studio, 19 eseguiti dal vivo e 11 inediti.\nAttivit\u00e0 live.\nSin dagli esordi i Rush hanno dedicato all'attivit\u00e0 concertistica molto spazio, attraverso esibizioni eseguite prevalentemente in Canada e negli Stati Uniti (ma anche in Europa, Giappone, Messico, Brasile e altre localit\u00e0), organizzate in impegnativi tour. Complessivamente il gruppo ha eseguito oltre 2100 show nell'arco di circa 40 anni, senza considerare gli show come artisti non professionisti eseguiti a inizio carriera e fino a tutto il 1973. La formazione del gruppo, anche nei concerti dal vivo, \u00e8 sempre rimasta invariata: nella prima parte del tour di debutto, per circa settanta esibizioni, la batteria \u00e8 stata suonata da John Rutsey, il primo percussionista della band; in seguito i tre si sono sempre esibiti con la formazione classica (Lee, Lifeson, Peart). Lo show con il pubblico pi\u00f9 numeroso di sempre per i Rush si ritiene sia stato quello del 22 novembre 2002 presso San Paolo in Brasile, con circa 60.000 spettatori.\nNella prima parte della carriera, fino al 1978, i Rush hanno eseguito concerti anche come gruppo spalla, in seguito solo come headliner. Nel periodo compreso tra gli anni 1979 e 1985 hanno eseguito anche dei mini tour (chiamati \"Warm-Up Tour\", ovvero \"tour di riscaldamento\") che anticipavano l'uscita del nuovo album, durante i quali venivano presentati alcuni brani ancora inediti, spesso in versioni non ancora definitive. Fino al tour del 1994 i concerti venivano organizzati coinvolgendo come apri concerto altri artisti, dal 1996 invece i concerti venivano rappresentati come un evento unico, senza gruppi d'apertura (nella formula chiamata \"An evening with Rush\"). Solo occasionali le partecipazioni del gruppo a festival musicali. Il gruppo, da sempre molto apprezzato nelle esibizioni dal vivo, viene spesso citato da numerose riviste nell'elenco delle migliori band in concerto: The Delite, Ranker, Rolling Stone, Liveabout, Rateyourmusic.\nLa strumentazione utilizzata ha via via sub\u00ecto gli adeguamenti necessari per rendere realizzabile in concerto i brani sempre pi\u00f9 complessi pubblicati negli album da studio: dall'iniziale assetto con chitarra, basso e batteria sono state aggiunte nei tardi anni settanta le tastiere e il bass pedal; negli anni ottanta la batteria \u00e8 stata integrata con un kit elettronico e sono stati impiegati sintetizzatori sempre pi\u00f9 moderni e versatili. Durante gli ultimi due tour il palco \u00e8 stato in parte condiviso con strumentisti aggiuntivi: l'ottetto di archi \"Clockwork Angels String Ensemble\" nel \"Clockwork Angels Tour\", un violino elettrico aggiuntivo per alcune serate speciali durante l\"'R40 Live Tour\".\nL'apparato scenico fin dagli anni settanta \u00e8 stato particolarmente curato, ma a partire dagli anni ottanta gli show prevedevano l'utilizzo di filmati in sincrono con i brani eseguiti, impianti luci molto sofisticati, effetti con luci laser e giochi pirotecnici. Soprattutto nella prima parte della carriera alcuni show sono stati trasmessi da emittenti radiofoniche, mentre molte esibizioni, soprattutto a partire dagli anni duemila, sono state registrate per realizzare album dal vivo e video concerti ufficiali (per un totale rispettivamente di 11 album e 9 video). Per ogni tour, a partire da quello di supporto a \"All the World's a Stage\", sono stati realizzati i \"tourbook\", libretti contenenti fotografie, testi scritti, schede su ogni membro della band, l'elenco dello staff al seguito del tour, la discografia ufficiale del gruppo.\nSecondo dichiarazioni rilasciate dai membri della band i Rush dopo il tour \"R40 Live\" non effettueranno altri tour, almeno in larga scala; le dichiarazioni sono state successivamente confermate con maggior incisivit\u00e0 e definitivamente suggellate con la morte del batterista avvenuta nel gennaio 2020.\nLibri.\nLibri con Neil Peart autore\nLibri con Geddy Lee come autore\nLibri sui Rush\nPremi.\nJuno awards.\nI Rush hanno ottenuto i seguenti Juno awards:\nPremi delle riviste musicali.\nNeil Peart.\nPeart ha ricevuto i seguenti riconoscimenti dalla classifica dei lettori della rivista \"Modern Drummer\":\nPeart ha ricevuto i seguenti riconoscimenti dalla rivista DRUM! magazine per il 2007:\nPeart ha ricevuto i seguenti riconoscimenti dalla rivista DRUM! magazine per il 2008:\nPeart ha ricevuto i seguenti riconoscimenti dalla rivista DRUM! magazine per il 2009:\nPeart ha ricevuto i seguenti riconoscimenti dalla rivista DRUM! magazine per il 2010:"}
{"id": "16750", "revid": "267046", "url": "https://it.wikipedia.org/wiki?curid=16750", "title": "Lingua francese", "text": "Il francese (\"fran\u00e7ais\", : ) \u00e8 una lingua appartenente al gruppo delle lingue romanze.\nDiffusa come lingua materna nella Francia metropolitana e d'oltremare, in Canada (principalmente nelle province del Qu\u00e9bec e del Nuovo Brunswick, ma con una presenza significativa anche in Ontario e Manitoba), in Belgio, in Svizzera, presso numerose isole dei Caraibi (Haiti, Dominica, Saint Lucia) e dell'Oceano Indiano (Mauritius, Comore e Seychelles), in Lussemburgo e nel Principato di Monaco, \u00e8 lingua ufficiale di circa 30 stati ripartiti su tutti i continenti (come eredit\u00e0 dell'impero coloniale francese e della colonizzazione belga), oltre che di numerose organizzazioni internazionali come l'ONU, la NATO, il Comitato Olimpico Internazionale e l'Unione postale universale. Costituisce inoltre, insieme con l'inglese e il tedesco, una delle tre lingue di lavoro dell'Unione europea. In Italia \u00e8 parlato e tutelato in Valle d'Aosta, dove gode di uno status di coufficialit\u00e0 con l'italiano\nSebbene non sia ai primissimi posti tra le lingue pi\u00f9 parlate del mondo per numero di madrelingua (79,6 milioni secondo Ethnologue, 2021), essa costituisce invece la seconda per diffusione (dopo l'inglese) per numero di paesi in cui \u00e8 ufficiale e per numero di continenti in cui \u00e8 parlata. Le stime dei locutori totali sono difficili a causa della diffusione maggiore del francese come lingua seconda che come lingua materna e del grosso peso che hanno nella demografia di questa lingua i vasti territori dell'Africa francofona, in cui l'avanzare della conoscenza del francese \u00e8 in costante crescita grazie alla scolarizzazione e per i quali non sono sempre disponibili statistiche precise o aggiornate. Tuttavia secondo le stime dell'Organizzazione internazionale della francofonia, vi sono nel mondo circa 267 milioni di locutori (\u00e8 la quinta lingua pi\u00f9 parlata al mondo in base al numero di parlanti totali). Ma, come numero di parlanti nativi (L1), \u00e8 la numero 17.\nAttualmente il francese \u00e8 la seconda lingua pi\u00f9 insegnata al mondo dopo l'inglese, anche grazie a una capillare rete di servizi linguistici e culturali incentrati sui Centres Culturels Fran\u00e7ais (CCF, dipendenti dalle Ambasciate) e sulle sedi dell'Alliance fran\u00e7aise.\nStoria.\nIl francese \u00e8 il risultato delle contaminazioni linguistiche che il latino volgare ha subito nella Gallia romanizzata, a partire soprattutto dal V secolo. Tra i principali idiomi che contribuirono a influenzare la trasformazione della lingua parlata in Gallia durante l'epoca tardo antica si ricordano:\nLe lingue romanze sviluppatesi in Francia sulla base di queste influenze si articolavano in un ramificato sistema di varianti regionali. I linguisti riconducono ciascuno di questi idiomi all'interno di tre grandi famiglie distinte: quella delle lingue \"d'o\u00efl\" (parlate a nord della Loira; tra le pi\u00f9 rappresentative si ricordano il franciano di Parigi, il vallone del Belgio e l'anglo-normanno), quella delle lingue \"d'oc\" parlate a sud della Loira (tra di esse la pi\u00f9 importante \u00e8 di gran lunga il provenzale) e infine il francoprovenzale, parlato diffusamente nell'area geografica compresa tra la Savoia, la Svizzera romanda, la Valle d'Aosta e le valli arpitane piemontesi.\nL'evoluzione del latino volgare parlato in Gallia \u00e8 attestata da numerosi documenti collocabili tra la fine dell'VIII secolo e l'inizio del X. Tra i testi pi\u00f9 interessanti si cita il \"Glossario di Reichenau\", prodotto a nord della Loira intorno all'anno 750, in cui compaiono alcuni slittamenti semantici di termini gi\u00e0 presenti nel latino classico che hanno poi assunto un diverso significato in francese (il verbo DONO si sovrappone al pi\u00f9 classico FERO; oggi in francese il verbo \"donner\" significa infatti \"dare\" e non \"donare\"; il termine volgare FORMATICUM, da cui discende il moderno \"fromage\", sostituisce allo stesso modo il classico CASEUM).\nGli studiosi tendono tuttavia a identificare nel vero atto di nascita della lingua francese il \"Giuramento di Strasburgo\" (842), documento di fondamentale importanza per la storia politica e linguistica dell'Europa. Con tale trattato, infatti, vengono poste le basi per la nascita di quella compagine politica corrispondente all'odierna Francia, mentre appare ormai evidente la presenza di una netta divaricazione tra la \"romana lingua\" parlata in Gallia e la \"teotisca lingua\" utilizzata nelle province germaniche. Il primo testo letterario in lingua francese di cui si abbiano notizie certe \u00e8 invece la \"Sequenza di Sant'Eulalia\" (888), caratterizzata dall'uso di una prosa ritmata a cadenze regolari e dallo sviluppo di una forma primitiva di condizionale romanzo.\nLa lingua francese esercit\u00f2 una notevole influenza sullo sviluppo dell'inglese a seguito della conquista dell'Inghilterra da parte dei Normanni di Guglielmo il Conquistatore (Battaglia di Hastings, 1066). L'anglo-normanno si impose con il suo prestigio come nuova lingua di corte, confinando il precedente idioma anglosassone al rango di vernacolo utilizzato dal popolo illetterato. Con il passare del tempo, tuttavia, i legami politici e culturali tra l'Inghilterra e la Normandia si affievolirono, determinando la perdita di vigore dell'anglo-normanno, che fin\u00ec con l'essere assorbito dal nativo sassone. Il risultato di tale evoluzione fu la nascita del medio inglese, una lingua che conservava una struttura morfo-sintattica tipicamente germanica, ma che presentava un lessico costituito in gran parte di lemmi d'origine francese e latina.\nIn ambito continentale, invece, la precoce affermazione di Parigi quale centro del potere politico ed economico della Francia contribu\u00ec a rafforzare la posizione del franciano, variante della lingua d'o\u00efl parlato nella regione dell'\u00cele-de-France, che cominci\u00f2 lentamente a imporsi sugli altri dialetti.\nPer buona parte del Medioevo, tuttavia, la cultura e la letteratura di lingua d'o\u00efl sviluppatasi a nord della Loira coabitarono con la cultura e letteratura di lingua d'oc fiorite tra il XI e il XIII secolo nella regione del Midi. Tale situazione di equilibrio perdur\u00f2 fino alla crociata albigese bandita nel 1209 dal re Filippo Augusto contro i catari della citt\u00e0 di Albi. Tale evento traumatico contribu\u00ec alla devastazione delle corti provenzali e al declino della cultura occitana, che perse definitivamente il suo predominio a favore del francese. Nonostante questa espansione, il latino rimase ancora a lungo la lingua della scuola, della cultura accademica e dei decreti reali. Fu solo con l\"'Ordonnance de Villers-Cotter\u00eats\", promulgata dal re Francesco I nel 1539, che il francese si impose come lingua ufficiale dei decreti reali e degli atti parlamentari.\nLe guerre d'Italia (1494-1559) permisero alla Francia di entrare in contatto con le raffinatezze artistiche e letterarie del Rinascimento italiano. Tale incontro ebbe profonde influenze anche da un punto di vista linguistico, con la nascita di un petrarchismo francese e l'adozione di molti termini latini di origine colta, spesso accolti nella loro forma italianizzata. Nel medesimo periodo si assiste alla nascita del movimento poetico della Pl\u00e9iade, i cui membri spingono in direzione di una codificazione accademica della lingua francese, al fine di ripulirla dall'uso di barbarismi e di esaltarne le intrinseche qualit\u00e0 di \"clart\u00e9\" e \"mesure\". Nel 1549 il poeta Joachim du Bellay pubblic\u00f2 il suo trattato \"D\u00e9fense et illustration de la langue fran\u00e7aise\", in cui attaccava duramente l'impasto linguistico \"popolare\" utilizzata dagli autori della tarda et\u00e0 medievale, sostenendo la necessit\u00e0 di promuovere una lingua illustre che potesse allo stesso tempo essere idioma d'uso e di penna. Nella seconda met\u00e0 del Cinquecento, il francese parigino cominci\u00f2 a essere conosciuto (ma non ancora parlato) in tutto il territorio nazionale, arricchendosi nelle forme grammaticali e nel lessico tramite l'acquisizione di termini filosofici, politici e scientifici attinti direttamente dal latino letterario.\nIl XVII secolo (\"Grand Si\u00e8cle\") \u00e8 considerato un periodo d'oro per la diffusione della lingua, della letteratura e della cultura francese in Europa. Nel 1635 il cardinale Richelieu fond\u00f2 l'Acad\u00e9mie fran\u00e7aise, l'ente che ancora oggi sorveglia l'uso della lingua e le sue variazioni, con lo scopo di rendere il francese la lingua della diplomazia internazionale, nonch\u00e9 l'idioma di riferimento per gli scambi culturali tra persone di differente nazionalit\u00e0. Il trattato di Vestfalia (1648), con cui si conclude la sanguinosa\nguerra dei trent'anni, fu redatto in francese e segn\u00f2 l'inizio di un'egemonia politica e culturale della Francia destinata a durare fino al 1815. Nel corso della seconda met\u00e0 del secolo, inoltre, il prestigio della corte di Luigi XIV contribu\u00ec a fare del francese la lingua ufficiale delle \u00e9lite aristocratiche e intellettuali dell'intero continente. Nel frattempo, continuava l'attivit\u00e0 normativa dell'Acad\u00e9mie, tramite l'adozione di una riforma ortografica volta a normalizzare alcune oscillazioni risalenti all'epoca medievale (\"Roy\" divenne \"Roi\"; \"fran\u00e7oys\" divenne \"fran\u00e7ais\"). Con la pubblicazione del \"Dictionnaire de l'Acad\u00e9mie fran\u00e7aise\" (1694), infine, il modello di razionalit\u00e0 e chiarezza con cui la lingua francese e la Francia si identificano ancora oggi si impose in modo definitivo all'interno dei confini nazionali.\nNel XVII secolo il francese cominci\u00f2 inoltre ad affermarsi nei continenti extraeuropei grazie all'espansione coloniale della Francia. Con la fondazione di Qu\u00e9bec (1608) la lingua di Moli\u00e8re si impiant\u00f2 per la prima volta nel Nord America, dove la comunit\u00e0 dei primi coloni, proveniente in gran parte dalla Normandia e dalla Bretagna, diede vita a un continuum dotato di un'omogeneit\u00e0 culturale e linguistica che la stessa Francia avrebbe raggiunto soltanto duecento anni dopo.\nDurante l'et\u00e0 dell'Illuminismo il francese continu\u00f2 ad affermarsi come idioma della diplomazia e della cultura europea. La pubblicazione dell\"Encyclop\u00e9die\" contribu\u00ec inoltre a rafforzare la sua posizione di lingua franca per la divulgazione del sapere tecnico e scientifico. Alcuni tra i testi fondamentali per la nascita della moderna teoria dello Stato risalgono proprio a questo periodo; tra i pi\u00f9 importanti, si ricordano le \"Lettres persanes\" (1721) e l\"'Esprit des lois\" (1748) di Montesquieu, oltre al \"Dictionnaire philosophique\" di Voltaire.\nFu solo con la Rivoluzione che il francese divenne una lingua autenticamente nazionale e popolare. Se fino ad allora, infatti, la maggior parte della popolazione aveva continuato a esprimersi utilizzando i vari dialetti locali, il Governo repubblicano eman\u00f2 una serie di decreti atti a trasformare quello che era stato per secoli un idioma di corte nella lingua della \"Grande Nation\". L'istruzione pubblica e gratuita per tutti permise di rafforzare la presenza del francese sul territorio. L'uso dei \"patois\" venne scoraggiato e aspramente combattuto, in quanto ritenuto veicolo di ignoranza e di corruzione morale. La lingua nazionale, viceversa, avrebbe dovuto incarnare i valori repubblicani e patriottici di \"Libert\u00e9, \u00c9galit\u00e9, Fraternit\u00e9\". Nel corso del XIX secolo, proprio mentre le conquiste coloniali in Africa, in Asia e in Oceania aprivano nuovi spazi per l'espansione mondiale della lingua, il perfezionamento del sistema scolastico nazionale e la progressiva diffusione della stampa quotidiana permisero al francese di affermarsi definitivamente come lingua parlata presso la totalit\u00e0 del territorio nazionale.\nIl Romanticismo aveva nel frattempo introdotto alcuni elementi di innovazione nell'ambito dell'uso letterario della lingua. La polemica nei confronti delle regole classiche sfoci\u00f2 nell'adozione di un linguaggio aperto alle infiltrazioni delle lingue regionali o dei vari gerghi sociali. Nel XIX alla pubblicazione della settima edizione del \"Dizionario\" della Accademia di Francia, si applic\u00f2 la Riforma ortografica della lingua francese del 1878, che apport\u00f2 pochi ma significativi campbiamenti alla lingua.Tra gli scrittori romantici, Victor Hugo fu il primo a condurre, all'interno del suo capolavoro \"Les Mis\u00e9rables\" (1862), una riflessione di ampio respiro intorno al fenomeno linguistico dell'argot, gergo utilizzato fin dall'inizio dell'Ottocento dalla malavita parigina.Tale sperimentazione di tipo linguistico, pur contrastata dai parnassiani e dal purismo di illustri scrittori quali Gustave Flaubert, continu\u00f2 a fiorire nel XX secolo, grazie all'opera di Guillaume Apollinaire e dei futuristi. Agli anni Cinquanta risale un nuovo gergo giovanile noto come verlan, basato principalmente sull'inversione dell'ordine delle sillabe all'interno di una parola.\nNonostante la tradizione normativa di carattere accademico sopravviva ancora oggi, la lingua francese dell'inizio del XXI secolo si caratterizza per la presenza di un certo numero di prestiti linguistici in vari ambiti semantici. Nell'ambito del lessico sportivo e colloquiale, sono particolarmente frequenti gli anglicismi (\"challenge\" al posto di \"d\u00e9fi\" per indicare la \"sfida\" in ambito sportivo; \"match\" per indicare una partita; \"score\" per indicare il \"punteggio\"; \"job\" per indicare i lavoretti stagionali), mentre, al contrario di quanto avviene in Italia, il lessico legato all'informatica o all'economia tende a essere maggiormente francesizzato (\"ordinateur\" al posto di \"computer\"; \"disque dur\" al posto di \"hard disk\"; \"souris\" al posto di \"mouse\"; \"pourriel\" al posto di \"spam\"; \"courriel\" al posto di \"e-mail\"; \"taux d'obligations\" per \"spread\"; \"agence de notation\" per \"agenzia di rating\"). Nell'ambito del linguaggio parlato dagli immigrati e dai loro discendenti nelle banlieues, alcune espressioni idiomatiche registrano invece la presenza di prestiti consolidati dalla lingua araba, per via della massiccia immigrazione da paesi di lingua araba.\nDiffusione nel mondo.\nCome risultato dell'espansione coloniale della Francia, e in misura minore del Belgio, nel corso dell'et\u00e0 dell'imperialismo, il francese \u00e8 oggi parlato correntemente in pi\u00f9 di 35 Stati ripartiti su cinque continenti. Bench\u00e9 il \"francese standard\", chiamato anche \"fran\u00e7ais international\", sia preso a modello in tutto il mondo per l'insegnamento della lingua a livello scolastico, esistono numerose varianti locali che si sono arricchite, nel corso del tempo, di prestiti linguistici, espressioni idiomatiche o influssi tipici delle culture preesistenti presso l'area geografica in cui si sono sviluppate.\nNon bisogna confondere tali varianti del francese con quelli che molto spesso vengono erroneamente definiti i \"dialetti\" parlati in Francia. Esattamente come nel caso dell'italiano, infatti, questi ultimi non possono essere considerati semplici varianti del francese. Si tratta in effetti di lingue autonome che hanno subito una progressiva decadenza socio-culturale di fronte all'avanzare dell'idioma di Parigi, fino a essere relegate all'interno di una dimensione fortemente minoritaria. Tale discorso vale per le lingue d'o\u00efl come il vallone, il piccardo o il normanno e ancora di pi\u00f9 per la famiglia delle lingue d'oc, come ad esempio il provenzale, che presentano una filogenesi autonoma. In Francia, studiosi e linguisti non parlano infatti di dialetti, quanto di \"langues r\u00e9gionales\".\nDistribuzione geografica.\n\"In grassetto sono evidenziati gli Stati sovrani, mentre le dipendenze e le regioni a statuto autonomo sono segnate con carattere normale.\"\nEuropa.\nLa lingua francese si \u00e8 storicamente sviluppata in Europa, dove \u00e8 parlata da circa 73 milioni di locutori madrelingua. I principali luoghi europei in cui si parla questa lingua sono la Francia, il Belgio, la Svizzera, il Lussemburgo e la Valle d'Aosta. Pur rimanendo fondamentalmente simili, queste variet\u00e0 presentano delle peculiarit\u00e0 lessicali e fonologiche assai interessanti.\nFrancia.\nIl francese di Parigi.\nLa definizione di francese parigino equivale grossomodo con quella di francese standard, essendo la variante della capitale presa a modello per l'insegnamento della lingua in tutto il mondo. All'interno di tale variante esistono tuttavia notevoli discrepanze dettate principalmente da fattori socio-culturali. I \"banlieusards\" di origine magrebina o gli studenti del Quartiere latino, ad esempio, difficilmente si esprimeranno utilizzando un lessico e una struttura sintattica che rispettino le norme dettate dall'Acad\u00e9mie fran\u00e7aise. Gi\u00e0 Victor Hugo definiva la parlata di Parigi come un buon compromesso \"choisi par les peuples comme interm\u00e9diaire entre l'exc\u00e8s de consonnes du nord et l'exc\u00e8s de voyelles du midi\". Dal momento che il francese parigino si identifica con il francese standard, \u00e8 assai difficile individuare dei tratti \"dialettali\" che lo distinguano rispetto alle altre varianti. \u00c8 possibile invece sottolineare alcuni elementi peculiari della parlata di Parigi e, per estensione, del francese standard, che non sempre emergono nella prassi d'uso di altre varianti dialettali.\nTra le peculiarit\u00e0 pi\u00f9 comuni si ricordano, dal punto di vista fonologico:\nPer quanto concerne la morfologia e la grammatica, il francese parigino privilegia pi\u00f9 di altre varianti l'uso dei partitivi per esprimere una quantit\u00e0 indefinita (es. \"Compro il pane\" = \"J'ach\u00e8te du pain\"), cos\u00ec come l'accordo del participio del verbo \"avoir\" qualora preceduto da pronomi relativi o che esprimono il complemento oggetto (\"Sono i dolci che ha preparato per la cena di stasera\" = \"Ce sont les g\u00e2teaux qu'il a prepar\u00e9s pour le d\u00eener de ce soir\").\nIl francese settentrionale.\nSotto la definizione di \"fran\u00e7ais septentrional\" si collocano tutte quelle varianti idiomatiche diffuse a nord di Parigi che subiscono l'influenza di lingue d'o\u00efl diverse dal francese, quali il vallone, il piccardo o il normanno. Le principali differenze rispetto alla lingua standard sono di natura fonologica: tutte le nasali vengono pronunciate con un'enfasi maggiore, mentre il fenomeno della \"liaison\" \u00e8 presente anche in quei casi in cui la normativa accademica tende a ometterlo. Anche la pronuncia delle vocali chiuse tende a essere particolarmente accentuata. Per quanto riguarda il lessico, prestiti provenienti dalle lingue regionali coabitano con espressioni mutuate dal bretone, dal fiammingo o dal tedesco, tradizionalmente parlati da minoranze residenti presso le zone di confine.\nIl francese meridionale.\nLe varianti di francese parlate a sud della Loira sono influenzate dalla coesistenza con l'occitano, che ha continuato a fungere da lingua madre per una buona parte della popolazione rurale almeno fino alla prima met\u00e0 del XX secolo. La pronuncia del \"Midi\" \u00e8 caratterizzata da un indebolimento generalizzato della nasalizzazione, spesso sostituita da una palatalizzazione di /n/ (come in \"pain\", a volte pronunciato [p\u025b\u014b] in luogo di /p\u025b\u0303/). Allo stesso modo, la pronuncia delle vocali toniche \u00e8 molto pi\u00f9 aperta rispetto a quanto accade nel francese standard; la parlata meridionale pronuncia spesso e volentieri anche le \"e muets\" in fine di parola.\nBelgio.\nIl francese \u00e8 una delle tre lingue ufficiali del Belgio, assieme al fiammingo e al tedesco, ed \u00e8 lingua materna di circa il 43% dell'intera popolazione (4,5 milioni di persone).\nIn questo paese il francese fu storicamente la lingua delle \"\u00e9lite\" culturali ed economiche nelle grandi citt\u00e0, soprattutto a Bruxelles, dove la maggioranza della popolazione parlava tuttavia il fiammingo. Con il passare del tempo, la vitalit\u00e0 del vallone e delle altre lingue d'o\u00efl parlate in Vallonia venne meno, determinando una massiccia francesizzazione di questa regione, similmente a quanto accadde nelle Fiandre, ove i dialetti del fiammingo e del frisone perdevano terreno di fronte all'avanzata dell'olandese.\nQuando nel 1830 il Belgio ottenne l'indipendenza dal Regno Unito dei Paesi Bassi, le \"\u00e9lite\" cattoliche e francofone della capitale imposero il francese come unica lingua ufficiale, mentre al fiammingo venne riconosciuto uno status di ufficialit\u00e0 solo a partire dal 1908. Nel corso del XIX secolo, inoltre, il prestigio del francese come idioma della cultura e del commercio internazionale favor\u00ec un drastico mutamento della situazione linguistica di Bruxelles. La capitale, tradizionalmente fiamminga, divenne una citt\u00e0 a maggioranza francofona a partire dal 1910, consolidando una tendenza destinata a rafforzarsi nei successivi cento anni.\nOggi la regione di Bruxelles \u00e8 ufficialmente bilingue francese-fiammingo, ma l'uso del francese appare di gran lunga predominante. Lo status di capitale dell'Unione europea che la citt\u00e0 belga ricopre tende infatti a favorire l'uso del francese e di altre lingue della diplomazia, come ad esempio l'inglese e il tedesco, acuendo il declino del fiammingo, ormai parlato e compreso da poco meno del 16% della popolazione residente (contro il 77% per il francese). Negli ultimi anni, inoltre, il massiccio afflusso di immigranti provenienti dall'Africa francofona e dal Maghreb ha ulteriormente esteso l'uso del francese nella Regione di Bruxelles-Capitale e nei comuni fiamminghi limitrofi, determinando la nascita della \"tache d'huile francophone\". Molti politici fiamminghi denunciano la diffusione del francese in regioni tradizionalmente di lingua fiamminga come una violazione ai confini della frontiera linguistica fissata con la Costituzione federale del 1970.\nLa questione linguistica \u00e8 spesso oggetto, nell'ambito della politica belga, di un violento scontro tra valloni e fiamminghi, divenendo in questo modo la cartina al tornasole delle profonde divisioni economiche e culturali che separano le due principali comunit\u00e0 del Paese. Negli ultimi anni, il partito indipendentista Nuova Alleanza Fiamminga di Bart de Wever ha sovente utilizzato l'argomento linguistico per proporre una secessione delle Fiandre dal resto del Belgio.\nIl francese belga \u00e8 perfettamente comprensibile per tutti gli altri francofoni, ma presenta alcune peculiarit\u00e0 fonologiche e morfologiche. In primo luogo, si segnala un uso abbondante della \"liaison\" e una tendenza a pronunciare le vocali scure in modo chiuso, similmente a quanto accade nel \"fran\u00e7ais septentrional\". Le nasali sono rafforzate a tal punto che alcuni termini omofoni nel francese di Francia sono pronunciati in modo diverso dai belgi francofoni (\"brin\" e \"brun\" sono omofoni in Francia a causa dell'indebolimento della nasalizzazione di \"u\", mentre in Belgio la differenza di pronuncia \u00e8 mantenuta). La lettera \"w\", pronunciata a volte [v] in Francia, diventa [w] in Belgio, probabilmente a causa dell'influsso dell'olandese, per cui una parola come \"wagon\" \u00e8 pronunciata differentemente nei due paesi.\nIn ambito lessicale, il francese belga conserva alcune forme arcaiche ormai cadute in disuso in Francia. I numerali superiori a 60 (\"soixante\"), ad esempio, non adottano il sistema di numerazione vigesimale, ma un computo su base decimale simile a quello presente nella lingua italiana. I belgi non dicono dunque \"soixante-dix\" per indicare il numero 70, ma \"septante\"; invece il numero 80 \u00e8 \"quatre-vingts \"e non \"huitante \"come in Svizzera; cos\u00ec come 90 si dice \"nonante\" e non \"quatre-vingt-dix\". Allo stesso modo, in Belgio non si usa indicare la colazione come \"petit-d\u00e9jeuner\", ma semplicemente come \"d\u00e9jeuner\", termine che in Francia definisce il \"pranzo\". Il pasto di mezzogiorno si chiama per i belgi \"d\u00eener\", termine che per i francesi identifica invece la \"cena\". In Belgio il pasto serale \u00e8 ancora chiamato \"souper\", termine arcaico con cui in Francia si designava, al tempo dell\"'Ancien R\u00e9gime\" lo spuntino notturno consumato al ritorno da uno spettacolo teatrale.\nIl francese belga, soprattutto nella sua variante brussellese, presenta molti prestiti dal fiammingo e dalle altre lingue germaniche. Nel campo della pubblica amministrazione, ad esempio, il sindaco (\"maire\" in Francia) \u00e8 chiamato \"bourgmestre\", dal fiammingo \"burgemeester\", cos\u00ec come il comune (\"mairie\" per i francesi) diventa la \"maison communale\", calco dal fiammingo \"gemeentehuis\". Altri termini fiamminghi entrati nell'uso corrente del francese belga sono legati soprattutto all'ambito culinario, come ad esempio \"gaufre\", \"waterzooi\", \"fritkot\", in francese \"baraque \u00e0 frites\" (\"friggitoria\"), ma anche ad altri ambiti come \"kot\" (camera per studenti).\nSvizzera.\nIl francese \u00e8, insieme con il tedesco, l'italiano e il romancio, una delle quattro lingue ufficiali della Svizzera a livello federale. \u00c8 la lingua materna di circa il 20% della popolazione (2 milioni di persone), tradizionalmente concentrata nella regione occidentale del paese, nota come Svizzera romanda. Il francese \u00e8 inoltre lingua ufficiale in sette cantoni: Giura, Vaud, Neuch\u00e2tel, Ginevra, Berna, Friburgo e Vallese. La pi\u00f9 grande citt\u00e0 francofona della Svizzera \u00e8 Ginevra.\nIl francese svizzero, pur influenzato a livello fonetico dal preesistente francoprovenzale, si distanzia poco da quello parlato in Francia. Tra le peculiarit\u00e0 lessicali pi\u00f9 importanti si ricordano l'uso delle forme \"septante\", \"huitante\" e \"nonante\" al posto di \"soixante-dix\", \"quatre-vingts\" e \"quatre-vingt-dix\". Numerosi sono i prestiti dal tedesco, sia nell'ambito dell'amministrazione (la gi\u00e0 citata \"maison communale\", calco linguistico dal tedesco \"Rathaus\", sostituisce il termine \"mairie\" per indicare il \"municipio\") sia in quello della lingua quotidiana (\"foehn\", prestito dal tedesco al posto di \"s\u00e8che-cheveux\", che in francese significa \"asciugacapelli\"; \"natel\", parola-macedonia di origine tedesca che sostituisce \"portable\" per indicare il \"telefono cellulare\").\nLussemburgo.\nLa lingua nazionale del Granducato di Lussemburgo \u00e8 il lussemburghese, ma il francese e il tedesco sono entrambi riconosciuti come lingue ufficiali. Grazie alla vicinanza con la Francia e con il Belgio, oltre che alla presenza di numerosi lavoratori frontalieri, il francese viene praticato quotidianamente da una grande maggioranza di lussemburghesi. La stampa, sia scritta sia televisiva, e la giurisprudenza sono i due ambiti della vita nazionale in cui il francese svolge il ruolo di lingua ufficiale \"de facto\", mentre i dibattiti politici in sede parlamentare avvengono spesso in tedesco. Il sistema scolastico \u00e8 trilingue e prevede una progressiva sostituzione del lussemburghese, utilizzato alla scuola primaria, con il francese e il tedesco, idiomi usati comunemente nell'ambito dell'istruzione superiore e universitaria.\nValle d'Aosta (Italia).\nSebbene per i valdostani non di madrelingua italiana la lingua madre sia nella maggior parte dei casi il dialetto valdostano della lingua francoprovenzale, a essere riconosciuto come lingua co-ufficiale \u00e8 il francese, in virt\u00f9 dello status ufficiale di questa lingua in Valle d'Aosta a partire (a livello amministrativo) dal 1536, ossia tre anni prima della Francia stessa.\nLa Costituzione italiana protegge e sostiene le minoranze linguistiche, siano o meno esse dotate di un riconoscimento a livello ufficiale. La Valle d'Aosta, regione a statuto speciale dal 1948, riconosce il francese come lingua ufficiale a parit\u00e0 di dignit\u00e0 con l'italiano. In virt\u00f9 di tali disposizioni, l'apparato amministrativo della regione \u00e8 perfettamente bilingue, cos\u00ec come il sistema scolastico (il monte ore riservato allo studio della lingua francese \u00e8 identico a quello dedicato all'italiano) e la segnaletica stradale. I toponimi valdostani sono esclusivamente in francese (tranne nei due comuni walser\u00a0di Gressoney-Saint-Jean e di Gressoney-La-Trinit\u00e9), ad eccezione di Aosta, il cui nome ufficiale \u00e8 Aosta/Aoste.\nTra le peculiarit\u00e0 del francese valdostano, a livello lessicale si segnala l'uso di alcuni termini obsoleti oppure inesistenti nella variante standard, in quanto provenienti dal dialetto valdostano o dall'italiano. Alcuni esempi sono \"syndic\" (termine in origine francese, ma oggigiorno obsoleto nel francese di Francia) per \"sindaco\" (presente ugualmente nella Svizzera romanda) e \"maison communale\" (proveniente dal \"patois\") per \"municipio\". Sono presenti inoltre delle espressioni idiomatiche tipiche non in uso altrove.\nIsole normanne.\nLe Isole del Canale, situate al largo della costa francese della Manica, sono una dipendenza della Corona britannica, ultimi resti degli antichi possedimenti inglesi in Francia, su cui la regina Elisabetta II governa in qualit\u00e0 di Duca di Normandia. Bench\u00e9 l'inglese si sia con il tempo imposto nell'arcipelago come idioma dell'amministrazione e della comunicazione, l'uso di alcune varianti dell'antica lingua anglo-normanna rimane ancora vivo, soprattutto sulle due isole principali di Jersey e Guernsey. Le varianti di francese note come \"jersais\" e \"guernensais\" sono inoltre tutelate e protette dal governo come parte integrante del patrimonio culturale dell'arcipelago. Tra le principali peculiarit\u00e0 lessicali si ricorda l'uso di termini di et\u00e0 medievali per la descrizione di realt\u00e0 amministrative proprie delle isole normanne come \"baillage\", \"bailli\" o ancora \"fief\".\nAmerica.\nIl continente americano fu storicamente il secondo in cui il francese venne introdotto come lingua materna, in seguito alla colonizzazione di vaste aree del Canada, degli Stati Uniti e dei Caraibi operata dalla Francia tra il XVII e il XVIII secolo. Oggi in America vivono circa 15 milioni di persone per cui il francese \u00e8 lingua materna, la maggior parte dei quali \u00e8 concentrata nella provincia canadese del Qu\u00e9bec, ma con comunit\u00e0 significative anche in Ontario, nel Nuovo Brunswick, in Louisiana e nelle Antille. A questi vanno aggiunti coloro che hanno per prima lingua il creolo francese, parlato nei Caraibi da circa 10 milioni di persone. Sommando questi dati, si pu\u00f2 capire come l'America francofona, con i suoi 25 milioni di parlanti, possa costituire un modello linguistico e culturale in grado di distanziarsi sia da quello proposto dall'America anglosassone sia da quello veicolato dall'America Latina. Il francese risulta altres\u00ec la quarta lingua pi\u00f9 parlata nell'intero continente americano dopo lo spagnolo, l'inglese e il portoghese.\nCanada.\nIl primo esploratore francese a giungere in Canada fu Jacques Cartier, che sbarc\u00f2 presso le coste del Bas-Saint-Laurent nel 1534. Un reale tentativo di colonizzazione non avvenne tuttavia prima del 1608, quando Samuel de Champlain fond\u00f2 la citt\u00e0 di Qu\u00e9bec, che ancora oggi \u00e8 riconosciuta come culla della francofonia americana, oltre a essere l'unico centro urbano in tutto il Nord America provvisto di una cerchia di mura.\nNei decenni successivi la colonizzazione francese port\u00f2 alla nascita di una comunit\u00e0 linguistica compatta di circa abitanti. Quando, nel 1763, la Francia fu costretta a cedere tutte le sue colonie alla Gran Bretagna, la popolazione francofona del Canada riusc\u00ec a mantenere vivo l'uso della propria lingua, pur dovendo misurarsi con la crescita demografica degli insediamenti inglesi. L'isolamento nei confronti dell'antica madrepatria e l'influenza della lingua inglese determinarono una profonda trasformazione nelle strutture linguistiche del francese canadese, che oggi si differenzia sensibilmente dalle varianti europee per la pronuncia, per l'uso di alcuni arcaismi e di molte espressioni idiomatiche. Se per un francofono europeo non sussistono particolari difficolt\u00e0 di comunicazione nell'ambito di contesti formali in cui si faccia uso di una forma standardizzata del francese canadese, assai pi\u00f9 problematico risulta il confronto con il \"joual\", variante sociolinguistica utilizzata in un contesto familiare e giovanile, il cui ruolo \u00e8 simile a quello dell'argot in Francia.\nNell'ambito del francese canadese \u00e8 inoltre possibile distinguere alcune varianti autonome, frutto di uno sviluppo peculiare delle diverse comunit\u00e0 di parlanti a livello storico e culturale. Non bisogna dimenticare infatti che i coloni che nel corso del XVII e del XVIII secolo si stabilirono nella Nuova Francia erano soprattutto di origini bretoni e normanne, e che questo fatto contribu\u00ec a influenzare lo sviluppo del francese cos\u00ec come \u00e8 tuttora parlato in Canada. Allo stesso tempo, la presenza di legami storici pi\u00f9 o meno consolidati delle varie comunit\u00e0 di coloni con la madrepatria ha determinato una differenziazione territoriale della lingua in numerosi dialetti.\nIn Canada il francese \u00e8 oggi parlato da circa 10 milioni di persone (circa il 31% della popolazione canadese). La variante di gran lunga pi\u00f9 diffusa \u00e8 quella del Qu\u00e9bec, unica provincia a forte maggioranza francofona della confederazione, in cui si concentra la pi\u00f9 grande comunit\u00e0 della francofonia americana (7,5 milioni di locutori, circa il 94% della popolazione della provincia). A grande distanza, seguono la variante franco-ontariana, parlata da abitanti dell'Ontario (5% della popolazione totale), e il dialetto acadiano, parlato da circa persone nel Nuovo Brunswick (33% della popolazione totale; il Nuovo Brunswick \u00e8 l'unica provincia completamente bilingue del Canada) e nelle altre province marittime. Comunit\u00e0 minori sono inoltre disseminante nelle province anglofone del Manitoba, dell'Alberta e della Columbia Britannica.\nDa un punto di vista fonologico, il francese canadese si contraddistingue per la mancanza della /\u0281/ uvulare, sostituita da una /r/ vibrante simile a quella presente in italiano, oltre che per una pronuncia fortemente chiusa delle vocali toniche, per certi aspetti affine a quella del Belgio e della Francia settentrionale.\nIl lessico si caratterizza per la presenza di numerosi arcaismi in uso nel XVII secolo e ormai scomparsi in Europa. L'automobile viene spesso designata con il termine \"char\", che in Francia indica esclusivamente il \"carro\". Allo stesso modo la \"bevanda\", \"boisson\" nella lingua standard, \u00e8 definita tramite l'uso dell'antico vocabolo \"breuvage\", che ha inoltre dato origine al termine equivalente inglese \"beverage\". Ancora, l'atto del \"guidare la macchina\" (fr. \"conduire\") \u00e8 espresso ricorrendo al verbo \"chauffer\" (da cui deriva \"chauffeur\", \"autista\"), mentre la \"cena\" \u00e8 resa con l'uso del termine \"souper\", risalente all'epoca dell\u2019\"Ancien R\u00e9gime\". Molti anglicismi presenti nella lingua d'uso comune in Francia sono stati eliminati dal francese del Qu\u00e9bec nel tentativo di difendere la purezza della lingua dall'influenza dell'inglese americano. Il parcheggio, comunemente chiamato \"parking\" in Europa, diventa in Canada \"stationnement\", mentre nella segnaletica stradale \u00e8 possibile notare la presenza del termine francese \"arr\u00eat\" in luogo dell'inglese \"stop\", comune in Francia e negli altri paesi francofoni. Il lessico del francese canadese presenta inoltre numerosi lemmi in grado di descrivere realt\u00e0 prettamente nordamericane (\"raquetter, \"\"camminare con le racchette sulla neve\"; \"caribou\", \"carib\u00f9\"; \"cabane, \"\"bungalow\"), oltre ad abbondare in prestiti provenienti dalle lingue dei nativi americani.\nStati Uniti d'America.\nLa lingua francese fu storicamente parlata in due aree ben distinte degli Stati Uniti, cio\u00e8 nella parte settentrionale del New England al confine con il Canada, corrispondente agli attuali Stati del Maine e del New Hampshire, e in Louisiana, che fu colonizzata dai francesi nel periodo compreso tra il 1682 e il 1803. Malgrado la forte anglicizzazione che ha interessato questi territori, soprattutto a partire dalla seconda met\u00e0 dell'Ottocento, entrambe le regioni presentano ancora oggi un legame molto forte con la lingua e la cultura francesi. Nel Maine e nel New Hampshire il francese \u00e8 la lingua materna rispettivamente del 5% e del 6% della popolazione, con percentuali che sfiorano il 25% nelle contee pi\u00f9 settentrionali. I motivi di questa diseguale distribuzione dei francofoni vanno ricercati nella prossimit\u00e0 dei due Stati con le frontiere del Qu\u00e9bec e del Nuovo Brunswick, circostanza che facilita il mantenimento della lingua in tali regioni.\nQuanto alla Louisiana, la sua identit\u00e0 al tempo stesso francese, creola e afroamericana costituisce un motivo d'orgoglio per i cittadini dello \"Stato del pellicano\". Il francese \u00e8 riconosciuto come lingua ufficiale accanto all'inglese e gode di speciali misure finalizzate alla sua protezione e promozione come parte del patrimonio culturale della Louisiana. Si stima che circa l'8% dei louisianesi siano di madrelingua francese: la maggioranza di questi ultimi \u00e8 concentrata nelle regioni meridionali dello Stato, comprendente le 22 parrocchie dell'Acadiana, in cui la tradizionale cultura creola \u00e8 ancora viva. Nella regione dell'Acadiana circa il 33% della popolazione parla il francese cajun, fortemente influenzato dal dialetto acadiano del Nuovo Brunswick, dal creolo haitiano, dalle lingue parlate dalla comunit\u00e0 afroamericana, dall'inglese e dallo spagnolo. Con circa 2 milioni di locutori madrelingua, il francese \u00e8 inoltre, dopo l'inglese, lo spagnolo e il cinese, la quarta lingua pi\u00f9 parlata negli Stati Uniti.\nCaraibi e America del Sud.\nIl francese \u00e8 presente a vario titolo nella regione caraibica, con comunit\u00e0 particolarmente consistenti nelle grandi e piccole Antille. La Francia colonizz\u00f2 nel corso del XVII e del XVIII secolo molte di queste isole, allora economicamente strategiche per la loro produzione saccarifera. La maggior parte di tali territori venne ceduta alla Gran Bretagna al termine della guerra dei sette anni (1763), circostanza che favor\u00ec la nascita di un bilinguismo francese-inglese in molti di questi arcipelaghi. Nello Saint Lucia e nella Repubblica di Dominica, ad esempio, la maggior parte della popolazione ha come lingua materna il creolo francese, mentre l'inglese resta la lingua dei media e dell'amministrazione. Il pi\u00f9 importante paese francofono dei Caraibi \u00e8 la Repubblica d'Haiti, colonizzata dai francesi nel Settecento e resasi indipendente dopo la rivolta di schiavi neri guidata da Toussaint Louverture nel 1803. I suoi 9,5 milioni di abitanti parlano come lingua materna il creolo haitiano, una lingua pidgin evolutosi a partire dal francese grazie all'apporto di numerosi elementi della sintassi e del lessico tipici delle lingue africane parlate dagli schiavi. Circa il 40% della popolazione, appartenente alle classi pi\u00f9 colte, dichiara di poter inoltre esprimersi correntemente in francese. La lingua \u00e8 ufficiale nei dipartimenti d'oltremare francesi di Martinica e Guadalupa, oltre che nel territorio sudamericano della Guyana francese.\nAfrica.\nNell'ultimo decennio l'Africa ha definitivamente superato l'Europa come continente in cui si concentra il maggior numero di francofoni. Eredit\u00e0 della colonizzazione operata tra il XIX e il XX secolo dalla Francia e, in minor misura, dal Belgio, la lingua di Moli\u00e8re \u00e8 oggi parlata da pi\u00f9 di 146 milioni di africani in ben 25 dei 54 Stati in cui \u00e8 suddiviso il continente nero. Nella maggior parte dei casi si tratta di una lingua seconda, utilizzata in contesti lavorativi, economici e culturali da persone che conservano tuttavia l'uso delle lingue locali, quali ad esempio l'arabo, il wolof o il sango. Proprio per questo motivo \u00e8 bene ricordare che negli Stati pi\u00f9 poveri dell'Africa subsahariana, ove il grado di scolarizzazione \u00e8 particolarmente basso, non \u00e8 raro che una fetta consistente della popolazione ignori del tutto o parzialmente il francese, che pure in molti casi \u00e8 designato come l'unica lingua ufficiale (si vedano i casi del Niger, del Mali o del Burkina Faso). Nelle aree pi\u00f9 densamente urbanizzate degli Stati pi\u00f9 progrediti (come ad esempio la Costa d'Avorio o il Gabon) \u00e8 parlato al contrario dalla quasi totalit\u00e0 della popolazione, e negli ultimi anni sta cominciando a diffondersi come lingua materna per le giovani generazioni di africani. Il francese \u00e8, subito dopo l'arabo, attualmente la lingua pi\u00f9 diffusa dell'Africa e la seconda pi\u00f9 parlata.\nAlgeria, Tunisia e Marocco.\nIn Nordafrica il francese \u00e8 parlato correntemente in tutta la regione del Maghreb e principalmente in Algeria, Tunisia e Marocco, che nel corso dell\u2019Ottocento divennero colonie o protettorati della Francia. A differenza di quanto avvenne in altri paesi africani, l\u2019espansione della lingua fu particolarmente rapida gi\u00e0 in epoca coloniale. Il motivo principale di tale diffusione risiede nella massiccia immigrazione di coloni europei che si stabilirono in questi territori d\u2019oltremare; si pensi, ad esempio, che circa un milione di coloni di origine francese (i cosiddetti \"pieds-noirs\") risiedeva nella sola Algeria nel 1962, alla vigilia dell\u2019indipendenza di questo paese. In secondo luogo, la vicinanza geografica della Francia continentale e la presenza di una rete urbana piuttosto sviluppata permisero ai colonizzatori di affiancare alle tradizionali scuole coraniche un sistema scolastico statale, laico e francofono, che contribu\u00ec con efficacia alla diminuzione del tasso di analfabetismo.\nPurtuttavia, in seguito all\u2019indipendenza questi tre Paesi hanno cercato di cancellare l\u2019eredit\u00e0 coloniale promuovendo una forte politica di arabizzazione, che si concretizz\u00f2 nell\u2019adozione della lingua e identit\u00e0 araba come pilastri dell'unit\u00e0 statale, a detrimento tanto del francese quanto del berbero, oggi riconosciuto solo in Marocco ed Algeria. Il francese ha comunque continuato in parallelo ad essere ampiamente utilizzato come lingua amministrativa, commerciale e turistica. Anche il sistema scolastico usa il francese come idioma veicolare, affiancandolo all\u2019arabo a partire dai primi anni di scolarizzazione. Molte facolt\u00e0 universitarie (soprattutto quelle di carattere giuridico, scientifico ed economico) continuano inoltre a proporre esclusivamente i loro corsi in francese. Per quanto riguarda i media, il francese continua ad essere utilizzato accanto all\u2019arabo nei giornali, nella televisione e in internet. A questo proposito basti notare ad esempio che le versioni algerina, tunisina e marocchina del giornale online \"Huffington Post\" sono disponibili esclusivamente in francese.\nOggi il francese \u00e8 parlato da circa il 33% della popolazione del Marocco (14 milioni di persone), dal 33% degli algerini (16 milioni di persone) e da ben il 66% dei tunisini (6,5 milioni di persone), per la grande maggioranza dei quali \u00e8 una lingua seconda, appresa dunque sui banchi di scuola e usata in contesti formali e lavorativi. Proprio per questo motivo il francese parlato nel Maghreb assume i tratti della lingua standard, non avendo sviluppato peculiarit\u00e0 dialettali di rilievo ad esclusione di qualche sporadico prestito dall\u2019arabo. Al contrario, la lingua francese ha fortemente condizionato la composizione dell\u2019arabo maghrebino, soprattutto da un punto di vista lessicale.\nAfrica subsahariana.\nLa vasta porzione dell\u2019Africa subsahariana compresa tra l\u2019Oceano Atlantico, il deserto del Sahara e il bacino del fiume Congo, con una superficie pari al doppio di quella degli Stati Uniti d\u2019America, costituisce il pi\u00f9 vasto continuum francofono al mondo. In tale regione, colonizzata tra la fine dell\u2019Ottocento e l\u2019inizio del Novecento dalla Francia e in minore misura dal Belgio, \u00e8 presente infatti un blocco di 18 Paesi in cui il francese \u00e8 lingua ufficiale o co-ufficiale (Benin, Burundi, Burkina Faso, Camerun, Ciad, Costa d\u2019Avorio, Gabon, Guinea, Guinea Equatoriale, Mali, Mauritania, Niger, Repubblica centrafricana, Repubblica del Congo, Repubblica democratica del Congo, Ruanda, Senegal e Togo) per un totale di circa 90 milioni di persone.\nIn questi territori il francese, importato con la colonizzazione, \u00e8 stato mantenuto anche dopo l\u2019indipendenza come lingua ufficiale in quanto strumento neutrale di comunicazione tra etnie storicamente rivali che, pur ritrovandosi a convivere all\u2019interno dello stesso Stato, spesso parlavano lingue diverse. A partire dagli anni Settanta, tuttavia, il francese inizi\u00f2 ad essere percepito non pi\u00f9 come una semplice lingua straniera ereditata dalla colonizzazione, bens\u00ec come una parte integrante del patrimonio linguistico e culturale africano. Tale cambiamento di prospettiva fu reso possibile dall\u2019attivit\u00e0 di molti scrittori africani francofoni, tra i quali il senegalese L\u00e9opold S\u00e9dar Senghor, che nell'ambito della corrente poetica detta \"negritudine\" per primo rivendic\u00f2 il suo diritto a scrivere in francese per esprimere realt\u00e0 peculiari tipiche del suo paese d\u2019origine.\nA causa di questo retroterra storico, \u00e8 importante sottolineare come il francese si sia evoluto in Africa all\u2019interno di un contesto per lo pi\u00f9 multilingue. Lingua amministrativa e dell\u2019istruzione, negli ultimi decenni si \u00e8 affermato inoltre come lingua materna delle giovani generazioni di africani nelle grandi metropoli della Costa d\u2019Avorio, del Camerun, del Gabon e del Congo. Per questo motivo il francese popolare ha subito un profondo mutamento linguistico rispetto alla norma standard. Per quanto riguarda la fonologia si segnala, ad esempio, una diversa pronuncia dei dittonghi e della /r/: entrambi questi fenomeni sono generalmente semplificati nel francese africano, per cui il verbo \"partir\" \u00e8 spesso pronunciato \"patie,\" dunque con una lenizione completa del fonema /r/; inoltre, in posizione iniziale di parola, si assiste a una frequente palatalizzazione della velare sorda.\nPer quanto riguarda lo sviluppo del lessico e della sintassi, non \u00e8 possibile parlare di un singolo \"francese africano\", ma di molte variet\u00e0 africane della lingua francese sviluppatesi a contatto con i vari popoli e le varie culture indigene del continente nero. Tra le variet\u00e0 pi\u00f9 importanti si ricorda il francese popolare della Costa d'Avorio o \"nouchi\", sorta di argot nato nelle strade della capitale Yamoussoukro; la struttura sintattica del francese appare in questo caso permeata di parole di origine africana, soprattutto per quanto riguarda i termini del lessico familiare. Tra gli esempi pi\u00f9 comuni si cita il termine \"Bingue\" per indicare la Francia e, per estensione, i paesi occidentali; \"couper\", nel senso di \"rapinare\", \"rubare soldi\"; \"chap, chap\", che significa \"rapidamente\", \"gombo\", nel significato di \"lavoretto stagionale\"; e infine \"fer\", che pu\u00f2 indicare sia l'automobile sia un'arma da fuoco. Ancora pi\u00f9 distante dalla norma standard \u00e8 il camfranglais, sorta di \"argot\" camerunense che mischia le strutture sintattiche proprie del francese e dell'inglese con un lessico perlopi\u00f9 africano, come nel caso della frase \"on va all back au mboa\", che significa \"stiamo per tornare a casa\", dove la struttura sintattica del pronome impersonale \"on\" seguito dal \"futur proche\" \u00e8 tipica del francese standard, ma \u00e8 seguita tuttavia all'espressione inglese \"all back\" e dal termine africano \"mboa\", che colloquialmente significa \"villaggio\", \"regione\". Altre variet\u00e0 degne di essere menzionate sono il francese popolare del Senegal e del Benin, entrambi condizionati dal contatto con la lingua wolof.\nInfine non bisogna dimenticare l'influenza importante che il francese belga ha esercitato nello sviluppo delle varianti parlate in Africa equatoriale. In effetti il pi\u00f9 grande paese francofono africano \u00e8 la Repubblica Democratica del Congo, abitato da circa 90 milioni di persone, dei quali ben 42 milioni hanno una conoscenza completa o almeno parziale della lingua francese. Questo vasto paese, ricco di materie prime, tra il 1885 e il 1960 fu colonia del Belgio; di conseguenza la variante linguistica che si \u00e8 imposta \u00e8 stata quella parlata a Bruxelles, con la conseguente diffusione di molti belgicismi fonetici (pronuncia di /w/) e lessicali (uso dei numerali decimali, nomi dei pasti della giornata, prestiti dalla lingua fiamminga).\nAfrica orientale ed Oceano Indiano.\nIn Africa orientale e nell'Oceano Indiano vi sono cinque paesi in cui il francese \u00e8 lingua materna e/o ufficiale, ai quali vanno aggiunti un certo numero di isole ed arcipelaghi che fanno parte della Francia d'oltremare, per un totale di circa 10 milioni di persone che lo parlano. Il pi\u00f9 importante Stato francofono della regione \u00e8 il Madagascar, il quale mantiene l'uso amministrativo della vecchia lingua coloniale accanto all'idioma nazionale, il malgascio, che invece rimane la lingua materna e veicolare della gran parte della popolazione.\nDecisamente pi\u00f9 fluida invece \u00e8 la situazione linguistica dei piccoli arcipelaghi delle Seychelles e delle Mauritius: queste isole, infatti, erano originariamente prive di una popolazione autoctona e sono state popolate soltanto negli ultimi cinquecento anni in seguito alle diverse ondate di colonizzazione europea (olandese, francese e inglese), che hanno lasciato ciascuna un'importante impronta linguistica e culturale. A queste comunit\u00e0 bianche di origine europea vanno poi aggiunte quella nera degli ex schiavi di origine africana, quella degli ind\u00f9 provenienti dall'Asia e infine la comunit\u00e0 musulmana di origine araba. Come risultato di questa complicata storia linguistica, al giorno d'oggi in questi stati la maggioranza della popolazione vive in un contesto plurilingue: mentre l'inglese si \u00e8 imposto come lingua dell'amministrazione e della politica, il francese e un creolo derivato da questa lingua sono parlati dalla maggioranza della popolazione come lingua veicolare; dal canto suo, invece, l'arabo si mantiene come lingua delle funzioni religiose e delle scuole coraniche. Il bilinguismo arabo-francese, con il primo prevalente nell'ambito della sfera privata e il secondo di gran lunga maggioritario nella vita pubblica, \u00e8 presente anche nell'arcipelago delle Comore e nel piccolo stato di Gibuti.\nIl francese \u00e8 inoltre lingua ufficiale e materna della maggior parte della popolazione dei dipartimenti d'oltremare della Francia nell'Oceano Indiano, vale a dire Mayotte, Riunione e le altre isole sparse dell'Oceano Indiano. Bench\u00e9 la variante insegnata nelle scuole sia quella della lingua standard, nell'uso comune della vita di tutti i giorni si sono imposte alcune varianti lessicali riguardanti soprattutto l'ingresso di termini di origine africana per indicare realt\u00e0 sconosciute nella Francia metropolitana (ad esempio, \"babouk\" \u00e8 un termine di origine africana spesso usato, ad esempio, al posto di \"araign\u00e9e\" per indicare genericamente la famiglia degli aracnidi, bench\u00e9 indichi in realt\u00e0 soltanto una variet\u00e0 specifica di ragno).\nAsia.\nIl francese ha svolto in Asia un significativo ruolo culturale nel corso dell'Ottocento e del Novecento; tuttavia i traumi della decolonizzazione e la successiva fase della guerra fredda hanno determinato nella maggior parte dei casi una brusca cancellazione di questa eredit\u00e0 coloniale, che oggi sopravvive soltanto in alcuni paesi del Vicino Oriente e presso minoranze in quelle regioni del Sud-est asiatico che furono conquistate dalla Francia. Nonostante questa apparente marginalit\u00e0, tuttavia, il francese negli ultimi anni ha visto un'enorme diffusione come seconda lingua straniera pi\u00f9 studiata dopo l'inglese, soprattutto nei paesi dell'Estremo Oriente, quali ad esempio la Cina e il Giappone.\nMedio Oriente.\nLa lingua francese \u00e8 presente in Medio Oriente fin dal Medioevo, quando durante le Crociate vennero fondati nella regione della Siria e della Palestina alcuni principati cristiani retti da dinastie francesi e fiamminghe. Grazie al prestigio della Francia, tra la fine del XVIII secolo e la prima met\u00e0 del XX secolo si impose inoltre come idioma della cultura e del commercio, diventando di fatto la seconda lingua corrente di paesi come l'Egitto, il quale fu conquistato brevemente da Napoleone nel 1798-1800 e dove nel 1869 i francesi ultimarono la costruzione del Canale di Suez; inoltre divenne lingua amministrativa in Siria e in Libano, che dopo la prima guerra mondiale vennero amministrati per circa vent'anni dalla Francia attraverso un mandato della Societ\u00e0 delle Nazioni. Nella seconda met\u00e0 del Novecento l'introduzione di massicce politiche di arabizzazione e l'influenza crescente degli Stati Uniti hanno determinato la fine di questa preminenza del francese su buona parte dell'area e la sua sostituzione con l'inglese come lingua degli affari.\nTuttavia il Medio Oriente continua ad ospitare numerose istituzioni culturali francofone di grande importanza, come ad esempio l\"'Universit\u00e9 Senghor\" e il \"Lyc\u00e9e fran\u00e7ais\" di Alessandria d'Egitto; il francese viene insegnato inoltre come lingua straniera privilegiata, accanto all'inglese, nelle scuole della Siria e di Israele. Un discorso a parte vale per il Libano, che a causa dei forti legami culturali e religiosi con la Francia e il resto dell'Occidente, continua a usare il francese come lingua amministrativa con status ufficiale accanto all'arabo. L'Organizzazione internazionale della francofonia stima infatti che circa la met\u00e0 degli abitanti del Libano, la cui capitale Beirut era nota fino agli anni Ottanta del XX secolo come la \"Parigi del Medio Oriente\", conosca e pratichi quotidianamente la lingua francese.\nIndia e Paesi del sud-est asiatico.\nLa seconda regione dell\u2019Asia in cui storicamente il francese fu pi\u00f9 presente \u00e8 la penisola indocinese, che venne colonizzata dalla Francia nel periodo compreso tra il 1868 e il 1954. Durante tale periodo il Vietnam, il Laos e la Cambogia, che insieme formavano la federazione dell\u2019Indocina francese, adottarono questo idioma come lingua amministrativa usata negli uffici ed insegnata nelle scuole e nelle universit\u00e0. Negli anni Trenta del Novecento, dunque, le \u00e9lite politiche ed economiche di Saigon e di Hanoi erano perfettamente francofone e le stesse grandi citt\u00e0 vietnamite avevano assunto un aspetto maggiormente europeo e pi\u00f9 specificatamente francese (ancora oggi in questi paesi sopravvivono molte \"boulangerie\" che cercano, con i loro \"croissant\" e i loro \"pain-au-chocolat\", di richiamare la tradizione culinaria dell\u2019antica madrepatria).\nLa brusca caduta del regime coloniale in seguito alla battaglia di Dien Ben Phu (1954) e la sua sostituzione nella maggior parte dei casi con regimi comunisti estremisti (come ad esempio quello dei Khmer rouges in Cambogia) che bollarono il francese come idioma della borghesia occidentalizzata e decadente, contribuirono tuttavia a un rapido declino della lingua nel corso della seconda met\u00e0 del secolo, al punto tale che questa, non pi\u00f9 insegnata nelle scuole, corse il rischio di scomparire. Dopo la fine della Guerra Fredda, inoltre, quando questi Paesi si aprirono nuovamente all\u2019economia di mercato, essi adottarono come principale lingua franca l'inglese, che cominci\u00f2 dunque ad essere insegnato nelle scuole come prima lingua straniera al posto del francese. Negli ultimi anni, tuttavia, il francese sta lentamente recuperando parte del suo prestigio grazie all\u2019adesione di questi tre Paesi all\u2019Organizzazione internazionale della Francofonia e all\u2019avviamento di corsi di lingua in immersione nelle principali universit\u00e0. Secondo le stime dell'OIF oggi la lingua sarebbe parlata dal 4% della popolazione in Laos, dal 2% in Cambogia e soltanto dallo 0,6% in Vietnam. Di questi tre Stati solo il Laos ha conservato in parte il francese come lingua amministrativa, ancora oggi visibile nella segnaletica stradale e nei cartelli che indicano i nomi degli uffici pubblici nelle grandi citt\u00e0 come Vientiane o Luang Prabang. Su molti di questi cartelli, peraltro, \u00e8 possibile ravvisare errori di ortografia abbastanza banali agli occhi di un occidentale, chiaro segnale che ormai nemmeno le \u00e9lite istruite padroneggiano perfettamente la lingua.\nL'importanza che il francese ha giocato in quest'area del mondo appare tuttavia evidente se si considera la profonda influenza che la lingua di Moli\u00e8re ha avuto sul lessico delle lingue parlate dalle popolazioni locali (khmer, lao e soprattutto vietnamita), dove numerose parole, riferite soprattutto all\u2019ambito della gastronomia, dell\u2019amministrazione della tecnologia, sono state prese in prestito proprio dall'idioma dei colonizzatori. In lingua vietnamita, ad esempio, la parola \"ga\" significa \u201cstazione\u201d e deriva dal francese \"gare\"; \"xi-n\u00e9\", \"cinema\", \u00e8 invece l'esatta trascrizione fonetica dell'equivalente francese \"cin\u00e9\", a sua volta forma abbreviata di \"cin\u00e9ma\"; lo stesso discorso vale per la parola \"so-co-lat\", \"cioccolato\", derivante da \"chocolat,\" e per il termine \"bup-b\u00e9\", \u201cbambola\u201d, trascrizione fonetica in lingua vietnamita della parola \"poup\u00e9e\".\nOccorre ricordare infine che la presenza del francese fu significativa anche nel subcontinente indiano, il quale fu oggetto dell'espansionismo commerciale della Francia tra il XVII e il XVIII secolo. Nel 1954, quando i francesi cedettero i loro insediamenti in India alla neonata Unione indiana, quest'ultima cre\u00f2 il territorio federale di Pondicherry, regione autonoma a statuto speciale dove, bench\u00e9 sia ormai poco parlato, il francese rimane una delle lingue ufficiali accanto al tamil, al telugu e all'inglese. Nel quartiere europeo di Pondicherry, chiamato ancora oggi dai locali la \"Ville Blanche\" e caratterizzato dalla presenza di molti edifici in stile coloniale francese, la lingua dell'antica madrepatria gode ancora di una certa visibilit\u00e0 nei nomi delle vie e delle strade, sulle targhe e nei pannelli pubblici. In citt\u00e0 ha sede inoltre il \"Lyc\u00e9e fran\u00e7ais de Pondich\u00e9ry\", la pi\u00f9 antica e prestigiosa scuola francese di tutto il continente asiatico.\nEstremo Oriente.\nNegli ultimi anni un'importante crescita dello studio del francese come lingua straniera ha interessato i paesi dell'Estremo Oriente, in modo particolare la Cina e il Giappone.\nPer i cinesi il francese si sta rapidamente imponendo come la lingua degli affari pi\u00f9 importante dopo l'inglese. Questo rinnovato interesse per la lingua di Moli\u00e8re si spiega con gli ambiziosi piani di investimento economico che Pechino ha lanciato nelle regioni pi\u00f9 povere dell'Africa subsahariana, dove i cinesi intendono costruire infrastrutture moderne in cambio della possibilit\u00e0 di sfruttare direttamente i giacimenti di materie prime e di fonti di energia presenti nel sottosuolo del continente nero. La necessit\u00e0 di comunicare pi\u00f9 facilmente con questi Paesi lontani, quasi tutti francofoni, spiega dunque la forte crescita di alunni cinesi che scelgono ogni anno il francese come lingua straniera all'universit\u00e0.\nPer quanto riguarda il Giappone, invece, l'interesse per la lingua francese riguarda maggiormente il campo della gastronomia, della moda e dello stile di vita. Bench\u00e9 siano relativamente pochi gli studenti che davvero lo praticano a un livello ottimale, questo idioma ha una grande visibilit\u00e0 presso le strade delle metropoli nipponiche in quanto usato spesso e volentieri per pubblicizzare prodotti commerciali, come profumi, cibo e vestiti, legati a un'idea di lusso e raffinatezza tipicamente associati alla Francia. Questo tipo di francese usato nei menu dei ristoranti di lusso e pi\u00f9 in generale nel commercio al dettaglio \u00e8 definito franponais e si caratterizza per la presenza di espressioni inesistenti nel francese standard e che risultano essere calchi lessicali dalla lingua giapponese, oltre che per la presenza di numerosi errori di trascrizione fonetica.\nOceania.\nIl francese \u00e8, insieme all'inglese, l'unica lingua indo-europea parlata in Oceania, come conseguenza della colonizzazione operata dalla Francia nel corso dell'Ottocento e del Novecento, che interess\u00f2 principalmente la regione della Polinesia. Il primo francese a mettere piede nel Continente Nuovissimo fu l'esploratore Louis-Antoine de Bougainville, che nel 1768 raggiunse per primo l'isola di Tahiti. Nel corso del secolo successivo i missionari francesi introdussero la loro lingua e la religione cattolica presso i nativi, aprendo la strada alla colonizzazione della Polinesia francese, dell'arcipelago di Wallis e Futuna e della Nuova Caledonia. Tutti questi arcipelaghi sono tuttora parte integrante della Repubblica francese con lo statuto di territorio d'Oltremare e dunque il francese rimane l'unica lingua ufficiale, parlata dalla maggior parte della popolazione e usata nell'ambito delle istituzioni locali, della pubblica amministrazione e nelle comunicazioni.\nVenuto a contatto con le lingue locali, il francese dell'Oceania svilupp\u00f2 alcune varianti regionali, la pi\u00f9 interessante delle quali \u00e8 il \"fran\u00e7ais caldoche\" o della Nuova Caledonia. In questo arcipelago, annesso dalla Francia nel 1853, sorgeva una delle colonie penali pi\u00f9 grandi dell'Impero francese, dove venivano internati galeotti di diversa provenienza geografica e socio-culturale (detenuti politici, delinquenti comuni, spie, assassini...). Di conseguenza il francese parlato dai primi abitanti della Nuova Caledonia era costituito da un impasto linguistico molto eterogeneo, esposto all'influenza dell\"'argot\" parigino e delle diverse varianti dialettali, sul quale si innestarono numerosi prestiti provenienti dalla lingua kanak parlata dalle popolazioni locali. Qualche esempio: l'espressione \"va baigner!\" (letteralmente, \"torna ai lavori forzati!\") significa semplicemente \"vattene!\"; \"tal tool\" \u00e8 invece un'espressione di origine polinesiana spesso usata al posto di \"au revoir\" per congedarsi; \"trapard\", altro termine polinesiano, \u00e8 usato al posto del francese \"requin\" per indicare in modo generico gli squali; \"wet\" \u00e8 un vocabolo kanak che \u00e8 utilizzato per definire gli indigeni della Polinesia, mentre il suo esatto contrario, \"zoreil\", indica invece, con una sfumatura leggermente dispregiativa, un francese proveniente dalla madrepatria. Occorre ricordare infine che il francese \u00e8 lingua ufficiale, insieme all'inglese e al bichelamar, dell'arcipelago indipendente di Vanuatu, dove circa il 37% della popolazione lo usa come lingua veicolare.\nAlfabeto.\nPreambolo.\nI principali diacritici sono: \"\u00e0\", \"\u00e2\", \"\u00e7\", \"\u00e8\", \"\u00e9\", \"\u00ea\", \"\u00eb\", \"\u00ee\", \"\u00ef\", \"\u00f4\", \"\u00f9\", \"\u00fb\", \"\u00fc\", \"\u00ff\", \"\u00e6\" e \"\u0153\".\nSette consonanti sono chiamate \u201c\"consonnes muettes\"\u201d, cio\u00e8 \u201cconsonanti mute\u201d. Esse sono: \"d\", \"p\", \"s\", \"t\", \"g\", \"x\" e \"z\", ovvero tutte le consonanti presenti nella celebre frase: \"ex deposito gaz\". Quando si trovano da sole o in gruppo, in fine di parola, \"generalmente\" non sono pronunciate. La regola \u00e8 che se queste consonanti, da sole o in un gruppo di queste, non sono seguite da una \"vocale\" allora sono considerate \u201cin fine di parola\u201d, cio\u00e8 \u2018in posizione finale\u2019, e divengono quindi mute.\nAltro tratto caratteristico della lingua francese \u00e8 la \"liaison\", ovvero \"legamento\" in italiano: difatti essa \u00e8 l'unione fonetica di due parole distinte. Tale fenomeno linguistico si presenta quando si \u00e8 al confine tra due vocaboli, per cui il primo termina in consonante, mentre il secondo incomincia con una vocale (come, per esempio, \"nous avons\" e \"ils admirent\"). Da notare che la liaison non si manifesta sempre per ogni margine consonantico-vocalico fra due parole.\nPronuncia puntuale in francese standard.\nLa tabella mostra la pronuncia puntuale in francese, suono per suono e includendo i cluster consonantici. I suoni sono quelli del francese standard, senza accenni alle variet\u00e0 (e.g. francese canadese, africano, oceanico in Nuova Caledonia...) e approfondimenti storici estesi che spiegano molti anacronismi e mancate corrispondenze nell'ortografia. Al contenuto in tabella, si aggiunge che la pronuncia delle lettere doppie (e.g. \"attacco\" in italiano) in francese non \u00e8 geminata/tensificata, ma \u00e8 scempia. In altre parole, non si pronunciano le doppie. In pi\u00f9, si introduce un elemento fonetico fondamentale in francese a partire grossomo dall'Ottocento: la nasalizzazione, presente pure in lingue come il portoghese, il polacco, l'hindi, il bengali e il dialetto shanghainese. Una vocale si dice nasalizzata se pronunciata tenendo la parte morbida del palato (cio\u00e8 il velo palatino) rilassato, in modo tale da fare uscire il suono attraverso il naso. In francese, la /m/ e /n/ in svariati casi cadono, nasalizzando la vocale precedente. Le nasalizzazioni sono spiegati mentre si illustra la consonante \"n\".\nIn conclusione si aggiunge che, nel fenomeno fonetico detto \"liaison\" (legame), svariate consonanti finali che cadono in pronuncia perch\u00e9 mute vengono invece pronunciate per intero se la parola che le segue inizia per vocale. Solo la \"x\", \"s\" e \"f\" subiscono una lieve mutazione in /z/, /z/ e /v/.\nA questo fenomeno, si aggiunge un ulteriore fenomeno sia fonetico che ortografico, quello dell'\"\u00e9lision\" (elisione/eliminazione di suono), una vocale cade se seguita da un'altra vocale (e.g. je aime &gt; j'aime; je ai dormi &gt; j'ai dormi; le arbre &gt; l'arbre; la \u00e9glise &gt; l'\u00e9glise; me/te a t\u00e9l\u00e9phon\u00e9 &gt; m'a/t'a t\u00e9l\u00e9phon\u00e9; ne arr\u00eate &gt; n'arr\u00eate; de Albert &gt; d'Albert; Que as-tu dit? &gt; Qu'as-tu dit?; si il/si ils &gt; s'il/s'ils. !!! si elle &gt; \"non cambia\").\nLa riforma ortografica del 1990.\nLa proposta di riforma dell'ortografia francese, indicata dal \"Conseil sup\u00e9rieur de la langue fran\u00e7aise\" (ossia \"Consiglio superiore della lingua francese\", organo collegiale costituito dalle rappresentanze di diversi paesi francofoni) e poi approvata, ha rettificato la scrittura del 3% circa del vocabolario gallico. Tuttavia, l'Accademia francese d\u00e0 soltanto raccomandazioni riguardo all'uso dei termini sottoposti a riforma, senza l'imposizione di alcun obbligo.\nQueste correzioni hanno l'obiettivo di aumentare l'intelligibilit\u00e0 tra il parlato e lo scritto della lingua francese, quindi renderlo pi\u00f9 trasparente fonologicamente, pur rispettando l'etimologia delle parole; in aggiunta si vogliono anche dettare dei criteri per la formazione di nuovi termini. Ciononostante, la maggior parte dei francofoni continua ad aderire all'ortografia tradizionale.\nPremi Nobel.\nHanno vinto il Premio Nobel per la letteratura i seguenti scrittori di lingua francese:"}
{"id": "16751", "revid": "125672613", "url": "https://it.wikipedia.org/wiki?curid=16751", "title": "Lingua spagnola", "text": "Lo spagnolo (in spagnolo \"espa\u00f1ol\"), detto anche castigliano (\"castellano\"), \u00e8 una lingua appartenente al gruppo delle lingue romanze della famiglia delle lingue indoeuropee. Secondo un'indagine di SIL International \u00e8 la terza lingua pi\u00f9 parlata al mondo (dopo l'inglese e il cinese mandarino), con circa 550 milioni di persone che la parlano. Secondo uno studio del 2020 dell'Instituto Cervantes lo spagnolo \u00e8 la seconda lingua madre al mondo (dopo il cinese) con 463 milioni di persone di lingua madre; a livello di parlanti totali, secondo \"Ethnologue\" (2021), \u00e8 parlata da 543 milioni di persone in tutto il mondo.\nIl suo lessico \u00e8 molto simile a quello del francese (75%), dell'italiano (82%) del catalano (85%) e del portoghese (89%).\nStoria.\nLo spagnolo si \u00e8 sviluppato a partire dal latino volgare, subendo anche l'influenza di altre lingue del territorio romanizzato della Penisola Iberica (basco, celtico, iberico, ecc.), dell'arabo, degli altri idiomi neolatini (occitano, catalano, italiano, portoghese, ecc.) e, pi\u00f9 recentemente, dell'inglese. \nCaratteristiche tipiche della fonologia diacronica spagnola sono la lenizione (latino \"vita\", spagnolo \"vida\"), la palatalizzazione (Latino \"annum\", spagnolo \"a\u00f1o\"), la trasformazione in dittonghi delle vocali latine brevi \"e\"/\"o\" (Latino \"terra\", spagnolo \"tierra\"; Latino \"novus\", Spagnolo \"nuevo\"). Fenomeni simili si possono trovare anche nelle altre lingue romanze.\nCon la Reconquista, il dialetto del centro della penisola iberica si \u00e8 diffuso anche nelle regioni meridionali.\nIl primo libro di grammatica spagnola (e anche la prima grammatica di una lingua moderna) \"Gram\u00e1tica de la Lengua Castellana\" fu stampato a Salamanca nel 1492 da Elio Antonio de Nebrija. Quando tale lavoro fu presentato a Isabella I di Castiglia, la regina domand\u00f2: \"\u00bfPara qu\u00e9 quiero una obra como \u00e9sta si ya conozco el idioma?\" (Per quale motivo dovrei volere un'opera come questa, se gi\u00e0 conosco la lingua?). L'autore rispose: \"Se\u00f1ora, la lengua siempre fue compa\u00f1era del Imperio\" (Signora, la lingua fu sempre compagna dell'Impero).\nA partire dal XVI secolo, lo spagnolo venne introdotto in America, Micronesia, Guam, Isole Marianne, Palau e Filippine (anche se in tutte queste isole \u00e8 rimasto ben poco di tale colonizzazione, se non alcuni pidgin).\nNel XX secolo il castigliano si \u00e8 diffuso anche nelle colonie africane della Guinea Equatoriale e del Sahara Occidentale (all'epoca noto come \"R\u00edo de Oro\").\nDescrizione.\nCaratteristiche generali.\nGli spagnoli sono soliti chiamare la loro lingua \"espa\u00f1ol\" quando questa viene citata insieme a lingue di altri stati (per esempio in un elenco dove figurino anche il francese o l'inglese). Si usa il termine \"castigliano\" (\"castellano\") soprattutto per mettere in evidenza che \u00e8 lingua originaria della Castiglia e non di altre regioni della Spagna di cui sono autoctone altre lingue politicamente riconosciute (Catalogna, Comunit\u00e0 Valenciana, Isole Baleari, Paesi Baschi, Navarra e Galizia), quindi soprattutto in rapporto ad altre lingue politicamente riconosciute della Spagna. Pure, il termine \"castigliano\" \u00e8 diffuso anche in alcuni contesti estranei alla Spagna. Per esempio, in Argentina \"castellano\" \u00e8, nell'uso comune, il termine utilizzato per indicare la lingua nazionale. Il termine generico \"espa\u00f1ol\" viene esteso anche alle zone dell'America Latina, pur senza avere connotazioni politiche e di sovranit\u00e0.\nLa Costituzione della Spagna (1978) riconosce una lingua ufficiale, indicata come \"castellano\" e tre lingue co-ufficiali: il gallego, il basco (\"euskera\") ed il catalano, quest'ultimo sia nella variante propria del \"Principat\" e delle Baleari (\"catal\u00e0\"), sia nella variante valenciana (\"valenci\u00e0\").\nLa R.A.E. (Real Academia de la Lengua) ritiene sinonimi i termini spagnolo e castigliano.\nPer quanto riguarda le variet\u00e0 linguistiche, ogni Paese ha un suo modo particolare di parlare lo spagnolo. Ad esempio, in Messico, il paese ispanofono pi\u00f9 popoloso del mondo, vi sono diverse differenze lessicali (parole specifiche e d'uso quotidiano) che rendono quella parlata anche abbastanza diversa da quella corrente in Spagna o di quella studiata nei corsi di lingua in Europa. In America Centrale (Guatemala, Honduras, El Salvador, Nicaragua, Costa Rica e Panama) la situazione \u00e8 abbastanza uniforme e lo spagnolo \u00e8 compreso benissimo da tutti, anche se in questi Paesi sono tuttora parlate diverse lingue native americane. Nei Caraibi \u00e8 possibile distinguere lo spagnolo di Cuba, quello dominicano e quello portoricano, varianti che differiscono sia per la pronuncia sia per il significato attribuito a determinate parole. Lo spagnolo del Venezuela \u00e8 vicino a quello dei Caraibi. In America del Sud si parla correntemente spagnolo, tranne in Brasile (portoghese), Guyana (inglese), Suriname (olandese) e Guyana francese (francese), ma con molte differenze tra una nazione e l'altra e addirittura all'interno dei paesi pi\u00f9 grandi.\nAd ogni modo, molte costituzioni dei paesi ispanofoni americani, a differenza della Costituzione del Regno di Spagna, indicano nello \"spagnolo\" il nome della lingua ufficiale della nazione.\nL'importanza dello spagnolo \u00e8 cresciuta notevolmente a causa dello sviluppo economico dell'America Latina (e in particolare di stati come il Messico e l'Argentina insieme al Brasile, in cui per\u00f2 si parla il portoghese brasiliano) e alla crescita della nutrita comunit\u00e0 ispanofona negli Stati Uniti.\nDistribuzione geografica.\nI principali luoghi dove si parla spagnolo sono:\nIl Messico \u00e8 attualmente lo Stato ispanofono pi\u00f9 popoloso al mondo, seguito dagli Stati Uniti, che ospitano la seconda comunit\u00e0 ispanofona del mondo.\nTra le citt\u00e0 ispanofone, la maggiore \u00e8 Citt\u00e0 del Messico, seguita da Bogot\u00e0 e da Caracas.\n\u00c8 interessante notare che ci sono pi\u00f9 ispanofoni negli Stati Uniti che in Spagna.\nIl numero di parlanti delle maggiori comunit\u00e0 ispanofone:\n1\u00b0 Messico: di parlanti\n2\u00b0 Stati Uniti d'America: di parlanti\n3\u00b0 Colombia: di parlanti\n4\u00b0 Spagna: di parlanti.\nLo spagnolo \u00e8 una delle lingue ufficiali delle Nazioni Unite, dell'Unione europea, dell'Organizzazione degli Stati americani, dell'Unione africana e dell'Unione latina. Gran parte dei parlanti risiede nell'emisfero occidentale (Europa, America, e territori spagnoli in Africa).\nCon circa 106 milioni di parlanti (sia come prima che come seconda lingua), il Messico \u00e8 lo Stato con la pi\u00f9 numerosa popolazione ispanofona del mondo. Lo spagnolo messicano si \u00e8 arricchito delle lingue indie messicane ed \u00e8 la versione pi\u00f9 diffusa della lingua negli Stati Uniti grazie alla grande popolazione immigrante messicana.\nSeguono, e da lontano, la Colombia (47 milioni), la Spagna (46 milioni), l'Argentina (43 milioni) e gli Stati Uniti (30 milioni, paese dove lo spagnolo \u00e8 la lingua domestica per pi\u00f9 del 10% dei cittadini Statunitensi).\nNel territorio britannico di Gibilterra, rivendicato dalla Spagna, l'inglese rimane l'unica lingua ufficiale. Lo spagnolo, tuttavia, rappresenta la lingua madre di quasi tutti i residenti. Inoltre, nella zona si parla lo llanito, misto di inglese e spagnolo.\nNegli Stati Uniti, lo spagnolo \u00e8 parlato da circa tre quarti della popolazione \"ispanica\". Attualmente, ci sono circa 41 milioni di ispanici, che rappresentano il 13,5% della popolazione totale; di questi, quasi 3 milioni non parlano una parola d'inglese. Gli ispanici al momento sono la pi\u00f9 grande minoranza degli Stati Uniti e vivono soprattutto in Florida (1,5 milioni), New York (1,8 milioni), Texas (3,4 milioni) e California (5,5 milioni). La stragrande maggioranza di loro provengono dal Messico e dai Caraibi (Cuba, Porto Rico). Inoltre, lo spagnolo sta diventando un'importante lingua di studio, con un numero sempre pi\u00f9 grande di non-ispanici che lo apprendono per ragioni commerciali, politiche o turistiche. Il Castigliano \u00e8 la lingua ufficiale del Nuovo Messico (insieme all'Inglese) e del territorio americano di Porto Rico.\nIn Brasile, dove il portoghese \u00e8 lingua ufficiale, lo spagnolo sta diventando sempre pi\u00f9 lingua di studio. Ci\u00f2 \u00e8 dovuto a diversi fattori. Innanzitutto, il fatto che il Brasile negli ultimi anni ha visto diminuire i suoi scambi commerciali con gli Stati Uniti ed Europa ed aumentare, invece, quelli con i vicini Paesi ispanofoni (in particolar modo quelli del Mercosur). A ci\u00f2, si aggiungono i continui scambi culturali con molti Paesi dove il Castigliano \u00e8 lingua ufficiale e la forte somiglianza tra i due idiomi (cosa che, ovviamente, facilita l'apprendimento).\nPer tutta questa serie di ragioni, il Congresso Nazionale del Brasile, il 17 luglio 2005, ha approvato un provvedimento con cui lo spagnolo diventa la seconda lingua delle scuole primarie sia pubbliche che private. Inoltre, in Brasile esiste una piccola comunit\u00e0 di madre lingua spagnola: si tratta di Ebrei sefarditi (parlanti sia il Castigliano standard che il Ladino) sia di immigrati da altri Paesi sudamericani.\nInfine, in molti centri lungo i confini (soprattutto con l'Uruguay) si parla un misto di spagnolo e portoghese noto come portognolo.\nIn Europa, al di fuori di Spagna, lo spagnolo viene parlato da comunit\u00e0 di immigrati in Italia (soprattutto nelle grandi citt\u00e0, dove le comunit\u00e0 sudamericane sono in continuo aumento), Francia, Paesi Bassi, Germania e Regno Unito (con un'importante comunit\u00e0 a Londra).\nIn Africa lo spagnolo, oltre che nelle citt\u00e0 autonome spagnole di Ceuta e Melilla, \u00e8 parlato anche nelle sue ex-colonie Guinea Equatoriale e Sahara Occidentale.\nIn Asia, l'uso della lingua spagnola ha avuto un costante declino a partire dal Novecento. Dal 1973, lo spagnolo non \u00e8 pi\u00f9 lingua ufficiale nelle Filippine e dal 1987 non \u00e8 pi\u00f9 lingua curricolare negli studi superiori. Ormai, \u00e8 usato quotidianamente solo dallo 0,01% della popolazione ( persone stando al censimento del 1990). Lo 0,4% dei filippini usa un creolo basato sul spagnolo noto come chabacano ( persone nel 1990); a ci\u00f2 si aggiungono i numerosi prestiti presenti nelle varie lingue filippine e l'importanza storica del Castigliano (basti pensare che gran parte della letteratura e dei documenti storici del paese fino agli inizi del Novecento furono redatti in questa lingua). Tuttavia, negli ultimi anni, nell'arcipelago filippino, c'\u00e8 un rinnovato interesse culturale per lo spagnolo.\nEsistono, poi, piccolissime comunit\u00e0 di \"ex emigrati\" in vari Paesi asiatici che possono vantare una certa conoscenza della lingua: si tratta di cinesi nati in Messico e poi deportati in Cina e di giapponesi di terza o quarta generazioni nati in Per\u00f9 e ritornati in Giappone.\nAnche in Oceania, lo spagnolo non riveste grande importanza. \u00c8 parlato da circa persone nell'Isola di Pasqua (un possedimento territoriale cileno) ed \u00e8 la settima lingua pi\u00f9 diffusa in Australia ( parlanti stando al censimento del 2001). A Guam, Palau, nelle Marianne, nelle Isole Marshall e negli Stati Federati di Micronesia, un tempo possedimenti spagnoli, il castigliano \u00e8 ormai estinto e la sua influenza si limita ad alcuni pidgin e prestiti nelle lingue locali.\nIn Antartide, lo spagnolo \u00e8 usato nelle stazioni scientifiche di Argentina, Cile, Per\u00f9 e Spagna.\nVariante canaria e latinoamericana.\nAlle Canarie e in buona parte dell'America Latina si parla lo spagnolo, ma con inflessioni linguistiche particolari. Queste inflessioni non sono comuni a tutti i Paesi latinoamericani, in cui si trovano grandi differenze tra un Paese e l'altro (variazioni che del resto non mancano nemmeno tra le diverse isole dell'arcipelago canario). Non c'\u00e8 niente che si possa definire uno \"spagnolo americano\", giacch\u00e9 le variet\u00e0 americane sono molto diverse e hanno subito trasformazioni importanti negli ultimi secoli, oltre a innestarsi su uno dei substrati linguistici pi\u00f9 frammentati e variegati al mondo (oltre 123 famiglie linguistiche indigene, suddivise in ulteriori lingue e dialetti). La stessa classificazione dei dialetti ispano-americani non \u00e8 univoca fra i linguisti.\nComunque, ci sono alcune differenze caratteristiche comuni rispetto allo spagnolo iberico (della Spagna Nord e Centrale):\nIl vocabolario ispano-americano si differenzia da quello iberico per i seguenti aspetti:\nI termini che in Spagna erano circoscritti al campo marittimo, vennero ampliati e usati anche nella terraferma, ad esempio venne impiegata una parola come \"chicote\" che indicava inizialmente l'estremit\u00e0 di una corda e successivamente venne estesa e usata in alcuni Paesi americani con il significato di 'frusta' (invece in Spagna si preferisce usare \"azote\" o \"l\u00e1tigo\").\nAlcune forme tradizionali non pi\u00f9 usate nella penisola iberica e percepite come desuete o letterarie sono ancora vive in America come, ad esempio, la parola \"lindo\" vigente nello spagnolo peninsulare del XVII secolo e successivamente sostituita da \"bonito\" o \"hermoso\". Altri esempi sono \"platicar\" (\"hablar\", parlar), \"demorar\" (\"tardar\", far ritardo), \"anteojos\" (\"gafas\", occhiali), \"valija\" (\"maleta,\" valigia\")\". Comunque, \u00e8 importante ricordare che i parlanti latinoamericani, molto pi\u00f9 numerosi degli spagnoli, considerano arcaismi anche parole che sono ancora in uso in Spagna ma non nei territori americani, come sarebbe lo stesso \"vosotros\" (voi).\nIn America sono vigenti dei neologismi ottenuti ad esempio dalla derivazione con preferenza per determinati affissi come ad esempio il suffisso -ada che forma delle parole come \"atropellada&lt;atropello\", sconosciuta in Spagna.\nFin dai tempi della colonizzazione in America Latina molte parole subirono un cambio semantico dovuto al fatto che molte voci vennero usate in America per riferirsi a cose, entit\u00e0 e fenomeni simili ma distinti a quelli spagnoli. La parola \"chula\" ad esempio ha un diverso significato nei due continenti: \"una mujer chula\" in Spagna pu\u00f2 significare una donna simpatica oppure presuntuosa, mentre in alcune zone americane come Messico, Guatemala, ecc., l'aggettivo \"chula\" \u00e8 sinonimo di una donna bella e attraente.\nIn America Latina vengono adoperati molti prestiti linguistici ovvero termini di un'altra lingua che non sono stati incorporati alla norma peninsulare.\nNel lessico di alcuni paesi (Argentina e Uruguay in particolare), che hanno conosciuto nell'Ottocento e Novecento un forte movimento immigratorio sono stati incorporati vari termini di origine italiana e, in minor misura, tedesca, polacca, russa e francese. Il secolare contatto dello spagnolo con le lingue indigene locali, alcune delle quali (quechua, aymara, guaran\u00ed, ecc.) sono tuttora parlate da ampi strati della popolazione latinoamericana, ha determinato l'introduzione di vari termini e modismi nel castigliano d'America, particolarmente rilevanti nei paesi andini e nella zona del Gran Chaco.\nUn esempio della diversit\u00e0 delle versioni della lingua in America lo costituiscono le varianti argentina e uruguaya in cui, pur essendo presenti caratteristiche proprie di ciascuno dei due Paesi, ritroviamo alcune forme comuni:\nSpanglish.\nLo \"Spanglish\" \u00e8 una modalit\u00e0 di espressione linguistica orale e scritta. Si ottiene quando, in una frase con una struttura lessicale spagnola, sostituiamo alcuni termini con quelli della lingua inglese o viceversa.\nNella forma scritta comprende anche la ispanizzazione di parole inglesi ad es. \"write\" = \"rait\", \"night\" = \"nait\", \"teenager\" = \"tineyer\"; comprende l'adozione nella lingua inglese di termini come \"taco\", \"tapas\", \"enchilada\"; l'adozione nella lingua spagnola di \"e-mail\" per \"correo electronico\" e \"link\" per \"enlace\"; il coniare neologismi attraverso una sommaria traduzione dall'inglese come \"typear\" o \"cliquear\" invece di \"pulsar\", \"emailear\" invece di \"escribir correo electronico\", \"reportear\" invece di \"informar\", \"remover\" invece di \"sacar\", \"educacion\" invece di \"pedagogia\" o \"computadora\" invece di \"ordenador\".\nIl fenomeno consiste quindi di due aspetti: quello dell'inglese, soprattutto negli Stati Uniti, contaminato dagli ispanismi portati dal flusso di latinoamericani provenienti dalla frontiera col Messico e quello dello spagnolo in Spagna ed America Latina contaminato da anglicismi entrati soprattutto attraverso l'uso delle nuove tecnologie informatiche o la fruizione dei mass-media o dovuto alle questioni di Gibilterra e del canale di Panama.\nIl fenomeno \u00e8 in espansione, soprattutto negli Stati Uniti. Durante le prime ondate migratorie gli Ispanici, soprattutto portoricani e messicani, avevano alcune difficolt\u00e0 nell'apprendimento della nuova lingua e sopperivano alle lacune completando le frasi con parole spagnole. Ci\u00f2 era causato dal contrasto tra una educazione familiare avvenuta in un contesto ispanico ed il contatto con una nuova realt\u00e0 che richiedeva l'adeguamento ad un nuovo linguaggio.\nOggi le cose sono cambiate. Le tv e radio passano le frontiere attraverso i satelliti e arrivano nelle case di tutti. I corsi di lingua sono alla portata di moltissimi utenti. La contaminazione linguistica \u00e8 reciproca e continua. L'educazione dei figli di ispanici di prima e seconda generazione avviene in un contesto bilingue, eppure le statistiche dicono che questi nuovi alunni hanno difficolt\u00e0 con l'Inglese pi\u00f9 di quante ne avessero i loro genitori. Sono nati negli U.S.A. ma si sentono parte della cultura e della popolazione posta a sud del confine col Messico. Allora ecco come il linguaggio diviene rappresentante di questa duplice appartenenza.\nEsistono diversi motivi per parlare Spanglish e diversi sono i gruppi sociali che lo utilizzano. Alcuni, in verit\u00e0 pochi, lo fanno ancora oggi per sopperire alle lacune di conoscenza di termini corrispettivi inglesi; altri sono anglofoni che vogliono semplicemente farsi capire meglio dalla comunit\u00e0 latina; altri lo parlano per rivendicare il loro orgoglio di essere ispanici e con la voglia di resistere all'omologazione in una cultura che non li rappresenta e nella quale non si riconoscono; altri ancora hanno voglia di distinguersi.\nIn particolare, a Puerto Rico esiste una mentalit\u00e0 molto legata al concetto di Nazione portoricana portata avanti soprattutto dagli indipendentisti. L'idioma nazionale \u00e8 ufficialmente l'Inglese ma in famiglia e per le strade quasi tutti parlano Portoricano (diverso dal Castigliano). Poich\u00e9 nelle scuole e negli uffici pubblici \u00e8 obbligatorio l'uso dell'Inglese mentre nelle strade c'\u00e8 il dominio del Portoricano, ecco che questo tipo di bilinguismo fa nascere con molta spontaneit\u00e0 lo Spanglish.\nFonologia (variet\u00e0 latinoamericana e castigliana).\nLungo i secoli (grosso modo dal Medioevo fino al XVI secolo) il castigliano ha subito delle trasformazioni nella resa dei diversi fonemi. Si tenga presente, d'altronde, che la differenziazione della resa di vocali e consonanti era gi\u00e0 all'opera fin dalla formazione delle diverse lingue neolatine e aveva giocato un ruolo determinante nella differenziazione rispetto a portoghese, gallego, asturiano, aragonese e catalano. Per esempio la /f/ a inizio di molte parole, probabilmente per effetto di un substrato linguistico, \u00e8 finita per diventare muta, lasciando una traccia etimologica nell'uso del morfema \"h\". La lingua portoghese \u00e8 ortograficamente e grammaticalmente simile in molti aspetti alla lingua spagnola ma \u00e8 differente nella fonologia. In alcuni luoghi, specie in Sudamerica, il portoghese e lo spagnolo vengono parlati contemporaneamente: i parlanti portoghese leggono e capiscono lo spagnolo con molta facilit\u00e0, mentre gli ispanofoni sono capaci di leggere quasi tutto in portoghese ma capiscono la lingua parlata solo con qualche sforzo. Ci\u00f2 spiega perch\u00e9 alcuni stranieri in Portogallo, Angola e Brasile tendano a comunicare con la popolazione locale utilizzando lo spagnolo.\nLo spagnolo, come tutte le lingue romanze, utilizza, per scrivere, l'alfabeto latino. Si noti, tuttavia, che alcune lettere vengono pronunciate in maniera differente dall'italiano:\nA margine, si aggiunge come oggi non esista il suono /t\u0361s/, che invece esisteva in passato in corrispondenza delle palatalizzazioni di \"c\" ma anche come lettera a s\u00e9, cio\u00e8 la \"c\" con la cedilla, la lettera \u00e7. Oggi \u00e8 caduta in disuso ma ancora in uso in portoghese e reperibile in francese (ma oggi si pronuncia /s/ in entrambe le lingue). Infine, come curiosit\u00e0, la parola \"cedilla\" significa \"piccola zeta\" dal vecchio nome di Z, zeta &lt; \"ceta\" (&gt; cedilla).\nVocali.\nNella sua evoluzione dal latino volgare alla lingua attuale, lo spagnolo ha sviluppato un sistema a cinque vocali (), simile quindi a quello della lingua siciliana, ma diverso - per esempio - dal sistema vocalico dell'italiano (sette vocali, ), del catalano (otto vocali, ) o del francese (dodici vocali, , senza considerare le nasali).\nConsonanti.\nLe consonanti tra parentesi sono i fonemi dello spagnolo standard in Spagna, ma assenti in molti dialetti, specialmente quelli dell'America Latina.\nGrammatica spagnola e esempi di lingua.\nFalsi amici con l'italiano.\nIn generale, molte parole dello spagnolo sono abbastanza comprensibili al parlante di lingua italiana (tra le due lingue c'\u00e8, in alcuni casi, una mutua intelligibilit\u00e0). Ve ne sono, per\u00f2, molte che assomigliano a parole italiane, ma che hanno tutt'altro significato (alcune hanno un doppio significato) o comunque sfumature diverse. Si tratta dei cosiddetti \"falsi amici\", di cui diamo alcuni esempi:\nParole di origine araba.\nLa lunga dominazione araba in Spagna ha avuto i suoi effetti anche sul lessico. Le parole di origine araba possono contraddistinguersi per la presenza dell'articolo determinativo arabo \"al-\" (non sempre conservato in italiano e francese). Ci sono anche parecchie parole di origine araba che non presentano tale prefisso. Ecco alcuni esempi:"}
{"id": "16756", "revid": "125984975", "url": "https://it.wikipedia.org/wiki?curid=16756", "title": "Lingua tedesca", "text": "Il tedesco (; ) \u00e8 una lingua indoeuropea appartenente al ramo occidentale delle lingue germaniche. \u00c8 la lingua con il maggior numero di locutori madrelingua del continente europeo e dell'Unione europea, parlata come prima lingua e riconosciuta come lingua ufficiale o secondaria in Germania, Austria, Svizzera, Liechtenstein, Namibia e nella regione italiana del Trentino-Alto Adige. All'interno del gruppo germanico \u00e8 la lingua pi\u00f9 diffusa nel mondo dopo l'inglese. Al 2021, \u00e8 parlato da 135 milioni di persone in tutto il mondo.\nDistribuzione geografica.\nIl tedesco \u00e8 parlato prevalentemente nell'Europa centrale: in Germania, Austria, Svizzera e Liechtenstein .\nCon circa 149 milioni di parlanti distribuiti in 38 Stati, \u00e8 una lingua pluricentrica come l'inglese. Vi sono infatti isole linguistiche tedesche in tutti i continenti e alcune di queste comunit\u00e0 esistono da diversi secoli.\nSecondo Ethnologue la lingua tedesca \u00e8 la 12\u00aa lingua parlata come \"prima lingua\" (L1) per dimensione: essa \u00e8 parlata complessivamente in 43 Paesi da 76,6 milioni di persone.\nEuropa.\nIl tedesco \u00e8 parlato soprattutto in Germania (dove \u00e8 la prima lingua per oltre il 95% della popolazione), Austria (89%), Svizzera (65%), nella maggior parte del Lussemburgo e nel Liechtenstein.\nIl tedesco \u00e8 anche una delle tre lingue ufficiali del Belgio, insieme all'olandese e al francese. I locutori sono concentrati soprattutto all'interno della comunit\u00e0 germanofona del Belgio e costituiscono circa l'1% della popolazione del paese.\nIn Italia il tedesco \u00e8 riconosciuto come prima lingua ufficiale provinciale (accanto all'italiano) in Alto Adige. Gode inoltre dello status di coufficialit\u00e0 in Friuli-Venezia Giulia (Val Canale e altre isole linguistiche carnico-germaniche) ed \u00e8 ammesso come lingua di lavoro dalle amministrazioni comunali nei comuni valdostani walser dell'alta Valle del Lys (Gressoney-La-Trinit\u00e9, Gressoney-Saint-Jean e Issime), dove \u00e8 lingua di apprendimento scolastico parificata insieme al francese e all'italiano. Dialetti ascrivibili alla famiglia linguistica del tedesco sono parlati dalle minoranze walser del Piemonte e della Valle d'Aosta, da quelle mochene del Trentino e da quelle carnico-germaniche di Sauris, Timau e Sappada nel Friuli. Sempre alla famiglia delle lingue germaniche appartiene la lingua cimbra, parlata dalla minoranza linguistica dei cimbri presente tra Veneto e Trentino.\nIl tedesco viene inoltre parlato in parti della Polonia (voivodato di Opole), dell'Alsazia e della Lorena (Francia) e in alcuni centri di confine nella contea dello Jutland meridionale in Danimarca. \nComunit\u00e0 di lingua tedesca si possono trovare anche nei Paesi Bassi, nella Repubblica Ceca, in Slovacchia, Slovenia, Croazia, Serbia, Ungheria, Romania, Russia e Kazakistan. La forzata espulsione dei tedeschi dopo la seconda guerra mondiale e l'emigrazione di massa verso la Germania negli anni '80 e '90 del XX secolo hanno per\u00f2 sensibilmente ridotto molte di queste comunit\u00e0.\nAfrica.\nIl tedesco \u00e8 parlato da circa 25- persone come lingua madre nell'ex colonia tedesca della Namibia. Sebbene abbia perso lo status di lingua ufficiale del paese, \u00e8 ancora usato in molti ambiti, specialmente per gli affari e il turismo, cos\u00ec come nelle chiese (si pensi alla tedescofona Chiesa Evangelica Luterana della Namibia \u2013 GELK), nelle scuole (ad esempio il Deutsche H\u00f6here Privatschule Windhoek), in letteratura (tra gli autori germano-namibiani si annovera Giselher W. Hoffmann), nella radio (programmi in lingua tedesca della Namibian Broadcasting Corporation) e nella musica (ad esempio il rapper EES).\nDei locutori sono presenti in Sudafrica, specialmente a Wartburg.\nNord America.\nNegli USA il Nord Dakota e Sud Dakota sono gli unici stati in cui il tedesco \u00e8 la lingua parlata a casa pi\u00f9 comune dopo l'inglese (la seconda lingua pi\u00f9 parlata negli altri stati \u00e8 lo spagnolo, il francese o il tagalog). Nomi geografici tedeschi possono anche essere trovati nella regione del Midwest, come New Ulm e molte altre citt\u00e0 del Minnesota; Bismarck (la capitale del Dakota del Nord), Munich, Karlsruhe e Strasburg nel Dakota del Nord; New Braunfels, Fredericksburg, Weimar e Muenster nel Texas; Corn (precedentemente Korn), Kiefer e Loyal (prima nota come Kiel) e Berlin in Oklahoma; Kiel, Berlin e Germantown nel Wisconsin.\nTra il 1843 e il 1910 oltre 5 milioni di tedeschi emigrarono oltreoceano, soprattutto verso gli Stati Uniti. Il tedesco rimase una lingua importante nelle chiese, nelle scuole, nei giornali e anche nell'amministrazione della United States Brewers' Association fino alla prima met\u00e0 del XX secolo, ma venne pesantemente represso a partire dalla prima guerra mondiale. Durante il corso del XX secolo molti dei discendenti degli immigrati tedeschi del XVIII e XIX secolo cessarono di parlare tedesco a casa, ma una piccola popolazione di madrelingua pu\u00f2 ancora essere trovata nella Pennsylvania (Amish, hutteriti, Dunkard e alcuni mennoniti parlano storicamente il tedesco hutterita e una variet\u00e0 del tedesco centro-occidentale noto come tedesco della Pennsylvania o olandese della Pennsylvania), Kansas (mennoniti e tedeschi del Volga), Dakota del Nord (tedeschi hutteriti, mennoniti, tedesco-russi, tedeschi del Volga e tedeschi del Baltico), Dakota del Sud, Montana, Texas (tedeschi del Texas), Wisconsin, Indiana, Oregon, Oklahoma e Ohio (). Un gruppo significativo di tedeschi pietisti nell'Iowa fond\u00f2 Amana Colonies e continua a parlare la propria lingua. All'inizio del ventesimo secolo l'immigrazione fu diretta principalmente verso St. Louis, Chicago, New York, Milwaukee, Pittsburgh e Cincinnati.I tedescofoni negli USA sono scesi dai (solo tra la popolazione nata all'estero) del 1910 a del 2010.\nLa lingua tedesca era insegnata nel 24% delle scuole statunitensi nel 1997 e solo nel 14% nel 2008.\nIn Canada vi erano parlanti tedesco secondo il censimento del 2006, di cui - l'1,4% della popolazione totale del Paese \u2013 madrelingua. Le comunit\u00e0 tedescofone si trovavano soprattutto nella Columbia Britannica () e in Ontario (). Il numero di tedeschi madrelingua \u00e8 ad ogni modo in calo da diversi decenni: dai del 1971 (il 2,6% della popolazione totale canadese) sono scesi a nel censimento del 2016 (1,1%). Tra il 1945 e il 1994 circa immigrati germanofoni giunsero in Canada, la stragrande maggioranza dei quali \u00e8 stata largamente assimilata.\nSecondo il censimento del 2016, sono i canadesi di origine tedesca. La popolazione di origine tedesca \u00e8 distribuita in tutto il paese. Una numerosa e vibrante comunit\u00e0 si trova a Kitchener, nell'Ontario, un tempo chiamata \"Berlin\". Gli immigrati tedeschi giunti dopo la seconda guerra mondiale riuscirono a preservare la propria lingua e nella prima met\u00e0 del XX secolo oltre un milione di tedesco-canadesi resero la lingua tedesca la terza pi\u00f9 parlata del paese, dopo inglese e francese.\nAnche in Messico vi \u00e8 una grossa popolazione di origine tedesca, soprattutto nelle citt\u00e0 di: Citt\u00e0 del Messico, Puebla, Mazatl\u00e1n, Tapachula, Ecatepec de Morelos, e ancora di pi\u00f9 sparpagliati nello stati di Chihuahua, Durango e Zacatecas.\nSud America.\nIn Brasile i germanofoni provenienti da Germania, Svizzera e Austria sono il terzo gruppo di immigrati pi\u00f9 numeroso dopo i portoghesi e gli italo-brasiliani. Vi sono anche importanti comunit\u00e0 che parlano tedesco in Argentina, Cile, Paraguay, Venezuela, Per\u00f9 e Bolivia. Nel XX secolo oltre rifugiati politici e imprenditori tedeschi si sono stabiliti nell'America Latina, in paesi come Costa Rica, Panama, Venezuela e la Repubblica Dominicana, stabilendo enclave germanofone.\nUn gran numero di tedeschi si \u00e8 stabilito in Paraguay, mantenendo in molti casi la propria lingua e cultura, con aree che tutt'oggi sono rimaste a maggioranza tedesca, come Filadelfia, Loma Plata e Neuland nel Chaco centrale, Nueva Germania (fondata nel 1887 da immigrati tedeschi sostenitori della supremazia della razza ariana) nel dipartimento di San Pedro, Colonias Unidas in Itap\u00faa e Independencia a Guair\u00e1. Durante la lunga dittatura militare dell'oriundo tedesco Alfredo Stroessner, generale di dichiarate simpatie naziste (durante il suo regime, il Paraguay divenne un sicuro rifugio per i criminali di guerra nazisti, tra cui Josef Mengele), venne proibito l'uso ufficiale della lingua guaran\u00ed (la lingua che tuttora \u00e8 la pi\u00f9 parlata nel Paese), riconoscendo l'ufficialit\u00e0 al solo castigliano, la \"lingua dei dominatori\", accarezzando per un certo periodo persino l'idea di rendere seconda lingua ufficiale del Paese non il guaran\u00ed, bens\u00ec il tedesco. Tuttora, tra le minoranze del Paraguay, si contano mennoniti di lingua tedesca nel deserto del Chaco.\nIn Brasile la maggiore concentrazione di germanofoni si trova negli stati di Rio Grande do Sul (dove si \u00e8 sviluppato il Riograndenser Hunsr\u00fcckisch), Santa Catarina, Paran\u00e1, San Paolo e Esp\u00edrito Santo.\nQuasi tutti gli abitanti di Pomerode, una municipalit\u00e0 nello stato di Santa Catarina in Brasile, dove questa lingua \u00e8 co-ufficiale, sono in grado di parlare tedesco.\nMunicipalit\u00e0 che hanno il pomerano orientale come lingua co-ufficiale:\nMunicipalit\u00e0 che hanno la lingua Riograndenser Hunsr\u00fcckisch come lingua co-ufficiale:\nSecondo le stime di \"Ethnologue\", nel 2016 vi erano persone in Brasile che parlavano un dialetto tedesco, e pi\u00f9 precisamente: circa 3 milioni di brasiliani parlano il Riograndenser Hunsr\u00fcckisch, 1,5 milioni tedesco standard (in tedesco \"Standarddeutsch\" o \"Hochdeutsch\") e il Plautdietsch (basso tedesco mennonita).\nGrammatica.\nLa lingua tedesca \u00e8 una lingua flessivo-fusiva.\nA causa della presenza dei casi e della conseguente declinazione dei sostantivi (per\u00f2 molto ridotta nella lingua moderna) e degli aggettivi, il tedesco \u00e8 una delle lingue germaniche moderne con la grammatica pi\u00f9 complessa.\nI casi in tedesco sono quattro: nominativo, genitivo, dativo ed accusativo. I sostantivi (che, come le parti del discorso sostantivate, si scrivono sempre con l'iniziale maiuscola) presentano tre generi: maschile, femminile e neutro.\nIl paradigma dei verbi tedeschi irregolari ha quattro forme, diversamente dall'inglese, che ne ha tre: l\"Infinitiv\" (infinito), l\"Indikativ Pr\u00e4sens\" (indicativo presente), l\"Indikativ Pr\u00e4teritum\" (preterito, ovvero indicativo imperfetto/passato prossimo/passato remoto) ed il \"Partizip II\" (participio passato).\nIl \"Plusquamperfekt\" (piuccheperfetto, corrispondente all'indicativo trapassato prossimo/trapassato remoto), il \"Futur I\" (futuro semplice) ed il \"Futur II\" (futuro anteriore) completano il quadro dei tempi dell'indicativo.\nIl \"Konjunktiv I\" (primo congiuntivo) ha quattro tempi (presente, perfetto, futuro I, futuro II); il suo uso \u00e8 piuttosto raro e si limita generalmente alla formazione del discorso indiretto solitamente in contesti formali e ufficiali (come, ad esempio, la stampa); ha anche valore di congiuntivo esortativo (ossia di imperativo) nelle terze persone.\nIl \"Konjunktiv II\" (secondo congiuntivo) ha due tempi (preterito e piuccheperfetto). I suoi usi corrispondono a quelli del condizionale (valore di possibilit\u00e0) e del congiuntivo imperfetto (valore di irrealt\u00e0) italiani; secondariamente, si pu\u00f2 trovare con valore di Konjunktiv I nel caso quest'ultimo non sia distinguibile dal presente indicativo.\n\u00c8 quindi tipico del tedesco e delle lingue germaniche, in generale, l'uso di costruzioni analitiche, realizzate cio\u00e8 tramite largo uso di ausiliari (come \"sein\" essere, \"haben\" avere e \"werden\" divenire) per esprimere i diversi tempi verbali.\nFonologia.\nVocali.\nIl tedesco ha 8 grafemi vocalici, corrispondenti a 14 foni vocalici: \u2039a\u203a , \u2039e\u203a , \u2039i\u203a , \u2039o\u203a , \u2039u\u203a , \u2039\u00f6\u203a , \u2039\u00fc\u203a , \u2039y\u203a ; la \"y\" si trova solo in parole di origine straniera e si pronuncia nelle parole di origine greca (\"Olympiade\" ) e nelle parole di altra origine. Due foni vocalici aggiuntivi sono la \"a-schwa\" () e la \"e-schwa\" (), tipiche dei suffissi della flessione e di alcuni prefissi; la \"e-schwa\" a volte non viene neppure pronunciata, dando luogo a sillabe senza vocale in cui i fonemi , , e sono sillabici.\nIl tedesco distingue tra vocali lunghe e vocali brevi:\nLe vocali lunghe sono chiuse (, , , , , , ), mentre le vocali brevi sono aperte (, , , , , , ). L'unica eccezione \u00e8 la \"\u00e4\" lunga, che \u00e8 quasi sempre aperta ().\nNessuna sillaba inizia con un suono vocalico: anche se nella grafia una sillaba inizia per vocale, nella pronuncia la sillaba si apre sempre con la consonante occlusiva glottidale () non scritta (\"eins\" ).\n\"Umlaut\" e metafonemi.\nAlcuni fonemi vocalici sono indicati dai caratteri latini \"a\", \"o\" e \"u\" sovrastati da due puntini graficamente uguali alla dieresi che indicano non uno iato vocalico, bens\u00ec una metafonesi (\"Umlaut\"):\nAltre regole.\nConsonanti:\nGruppi vocale + consonante:\nLessico.\nLa maggior parte del lessico della lingua tedesca deriva dal ramo germanico delle lingue indo-europee, sebbene vi siano significative minoranze di parole derivate da francese, greco, latino e, recentemente, dall'inglese.\nAllo stesso tempo, \u00e8 stupefacente come il tedesco riesca a sostituire parole straniere con il solo utilizzo del repertorio lessicale puramente germanico: cos\u00ec Notker III di San Gallo riusc\u00ec a tradurre i trattati aristotelici in puro alto tedesco antico attorno all'anno 1000. Oggi possiamo trovare ad esempio \"Fernsehen\", composto da \"fern\" (lontano) e \"sehen\" (vedere), che \u00e8 l'esatta traduzione del composto greco-latino \"televisione\".\nA prima vista il lessico del tedesco \u00e8 poco accessibile. Bisogna per\u00f2 anche prendere in considerazione che una parte considerevole dei sostantivi \u00e8 da ascrivere a semplici traduzioni letterali dal latino. A modo indiretto, dunque, \u00e8 possibile riscontrare l'internazionalit\u00e0 dei linguaggi. Specie gli usi dell'ambiente ecclesiastico risalgono al latino, p.es. \"die Wieder-aufersteh-ung\" (\"re-surrec-tio\"). Anche le parole prestate dal latino sono pi\u00f9 frequenti di quanto non ci si potrebbe aspettare, p.es. \"n\u00fcchtern\" (\"digiuno\", \"non ubriaco\", da \"nocturnus\"), \"keusch\" (\"casto\", probabilmente da \"conscius\"), \"die Laune\" (\"lo stato d'animo\", da \"luna\"), \"die Ziegel\" (\"tegula\"), \"die Pfeife\" (\"pipa\") oppure \"kosten\" (omonimo di \"gustare\" e di \"constare\"), \"kaufen\" (\"comprare\", da \"caupo\" \"oste\") ecc.\nStoria.\nOrigini.\n\u00c8 possibile esaminare lo sviluppo storico della lingua tedesca attraverso la sua suddivisione nei seguenti periodi:\nIl glottonimo proviene dalla parola germanica \"\u00feeudiskaz\", con cui nel Medioevo si indicava la lingua del \"\u00feeud\u014d\", cio\u00e8 del \"popolo\" (una lingua germanica, senza distinzione) contrapponendola al latino. Da \"\u00feeudiskaz\" sono derivati il tedesco \"deutsch\", il nederlandese \"duits\" (che in questa lingua indica il tedesco), l'inglese \"dutch\" (che indica il nederlandese) e il latino \"theodiscus\", da cui l'italiano \"tedesco\" e il francese \"tudesque\" (oggi utilizzato in riferimento agli antichi popoli germanici fino al Medioevo).\nTedesco moderno.\nGermania.\nQuando Martin Lutero tradusse la Bibbia (il Nuovo Testamento nel 1522 e il Vecchio Testamento, pubblicato in diversi parti e completato nel 1534), bas\u00f2 la sua traduzione principalmente sul linguaggio standard della burocrazia in Sassonia (\"s\u00e4chsische Kanzleisprache\"), noto anche come \"Mei\u00dfner-Deutsch\" (dalla citt\u00e0 tedesca di Mei\u00dfen). Questo linguaggio era basato sui dialetti alto-orientali e centro-orientali tedeschi e conservava molto del sistema grammaticale del medio alto tedesco (diversamente dai dialetti tedeschi parlati nella Germania centrale e settentrionale, che allora avevano gi\u00e0 cominciato a perdere il caso genitivo e il tempo ). Inizialmente le copie della Bibbia avevano una lunga lista di glosse, che traducevano le parole sconosciute nella regione con i termini usati nel dialetto regionale. I cattolici inizialmente rifiutarono la traduzione di Lutero e provarono a creare il loro cattolico standard (\"gemeines Deutsch\") \u2014 che, comunque, differiva dal \"tedesco protestante\" solo in alcuni piccoli dettagli. L'arrivo a uno standard ampiamente condiviso risale alla met\u00e0 del XVIII secolo.\nFino al 1800 circa il tedesco standard fu soprattutto una lingua scritta: nella Germania settentrionale urbana venivano parlati i dialetti locali basso-sassone o basso-tedesco; il tedesco standard, che era nettamente diverso, era spesso appreso come lingua straniera dalla pronuncia incerta. Le guide prescrittive di pronuncia consideravano la pronuncia tedesca settentrionale come standard. Ad ogni modo, l'attuale pronuncia del tedesco standard varia da regione a regione.\nImpero austriaco.\nIl tedesco era la lingua del commercio e di governo nell'Impero asburgico, che comprendeva una vasta area dell'Europa centrale e orientale. Fino alla met\u00e0 del XIX secolo era essenzialmente la lingua della gente di citt\u00e0 nella maggioranza dell'impero. Il suo uso indicava che l'utilizzatore era un mercante, un urbanite, senza distinzione di nazionalit\u00e0.\nFu l'imperatore Giuseppe II (1780\u20131790) a decidere di imporre il tedesco come lingua ufficiale dell'amministrazione statale (incluse le universit\u00e0), approfondendo alcuni indirizzi relativi all'uso del tedesco in ambito scolastico gi\u00e0 previsti dalla madre Maria Teresa. Le ordinanze giuseppine riguardarono in particolar modo i distretti trentini soggetti al controllo degli Asburgo. Nell'agosto 1784, affinch\u00e9 la conoscenza del tedesco si diffondesse presso la giovent\u00f9 dei \u00abConfini italiani\u00bb, veniva ordinato che i conferimenti di cariche di servizio negli uffici andassero d'ora in avanti solo a chi conoscesse bene il tedesco; nello stesso anno un vero e proprio test di lingua tedesca venne imposto come requisito di eleggibilit\u00e0 al neocostituito magistrato di Rovereto. Nel 1787, con un decreto che riguardava il Trentino, Trieste, la contea di Gorizia e le terre del Litorale istriano-dalmata (ma poi esteso ad altre zone della monarchia), si impediva l'uso dell'italiano nelle corti giudiziarie e in pi\u00f9 si comandava che entro tre anni l'ingresso nelle corti fosse permesso a giudici, avvocati e personale di servizio in grado di padroneggiare la lingua tedesca.Erano provvedimenti che tagliavano in modo radicale i ponti con un passato secolare (alla corte di Vienna, per tutto il Cinquecento e Seicento, l'italiano era stata la lingua di cultura dominante), e che, oltre a provocare un flusso di proteste immediato, dovettero ben presto essere accantonati.Con l'avvento di Leopoldo II al trono imperiale vi furono subito dei passi indietro: gi\u00e0 nel gennaio del 1790, un decreto riconosceva che molti sudditi non avevano ancora le previste conoscenze linguistiche, mentre in aprile si decideva che l'introduzione del tedesco nelle corti giudiziarie dei \u00abConfini italiani\u00bb, Gorizia (\"G\u00f6rz\") e Trieste (\"Triest\"), non dovesse essere pi\u00f9 perseguita. Prima dell'annessione di Bolzano all'Italia e prima dell'italianizzazione, Bolzano (\"Bozen\") era una citt\u00e0 quasi totalmente di lingua tedesca (94% circa); all'ultimo censimento della popolazione (2011) la maggioranza si \u00e8 dichiarata appartenente al gruppo linguistico italiano (74%), mentre chi si \u00e8 dichiarato appartenente al gruppo linguistico tedesco raggiunge il 25,5%.\nFino alla prima guerra mondiale esistevano comunit\u00e0 germanofone significative a Trieste (oltre il 5% della popolazione del comune) e Trento (\"Trient\", circa il 3%), ma che si ridussero drasticamente negli anni successivi.\nAlcune citt\u00e0, come Praga (in tedesco \"Prag\") e Budapest (Buda, in tedesco \"Ofen\"), vennero gradualmente germanizzate negli anni successivi alla loro incorporazione nei domini asburgici. Altre, come Presburgo (in tedesco: \"Pressburg\", oggi Bratislava), furono originariamente fondate durante il periodo asburgico ed erano principalmente tedesche in quel periodo. Solo alcune citt\u00e0 rimanevano non-tedesche. La maggior parte delle citt\u00e0, come Praga, Budapest, Bratislava, Zagabria (in tedesco \"Agram\") e Lubiana (in tedesco \"Laibach\") erano a maggioranza tedescofona, sebbene circondate da territori in cui venivano parlate altre lingue. A Budapest nel 1737 il 57,8% degli abitanti era madrelingua tedesco e fino ad almeno il 1851 i tedescofoni costituivano la maggioranza assoluta della popolazione cittadina, per poi diminuire gradualmente nella seconda met\u00e0 del XIX secolo e crollare dopo la prima guerra mondiale, tanto da ridursi ad appena l' 1,9% nel 1941.\nLa popolazione di etnia tedesca costituiva pi\u00f9 del 23% della popolazione della Cecoslovacchia, ed era principalmente concentrata nelle province ceche (Boemia e Moravia), di cui costituiva pi\u00f9 del 30% della popolazione.\nFino al 1945 un terzo della popolazione della Boemia, la parte centrale della Cecoslovacchia con la capitale Praga, parlava tedesco. Due dei figli di Praga pi\u00f9 noti nel mondo, gli scrittori Franz Kafka e Rainer Maria Rilke, scrivevano in tedesco. Nel 1918, quando termin\u00f2 la prima guerra mondiale e croll\u00f2 l'impero austro-ungarico, Praga aveva circa abitanti, di cui cechi, tedeschi e ebrei (dei quali alcuni parlavano ceco e altri tedesco, oltre allo yiddish). Sempre nel 1918, la popolazione di Brno (in tedesco \"Br\u00fcnn\") comprendeva circa parlanti tedesco, tra cui quasi tutti gli abitanti di origine ebraica.\nFin dalle origini della citt\u00e0 e fino al XIX secolo i tedeschi costituirono il gruppo etnico predominante di Bratislava (\"Pressburg\" \u2013 in passato \"Pre\u00dfburg\"). Tuttavia, dopo il Compromesso Austro-Ungarico del 1867, inizi\u00f2 una massiccia magiarizzazione e alla fine della prima guerra mondiale il 40% della popolazione parlava ungherese come lingua madre, il 42% tedesco e appena il 15% slovacco.\nDopo la fondazione della Seconda Repubblica di Polonia (1918), un gran numero di tedeschi fu costretto a lasciare il paese, in particolare quelli che vivevano nel Corridoio di Danzica.\nLa maggioranza delle minoranze cristiane di lingua tedesca dell'Europa centrale e orientale furono espulsi nel 1945. Ancora peggio and\u00f2 per il gruppo degli ebrei di lingua tedesca nell'Europa orientale, che per sterminio ed emigrazione sono quasi completamente scomparsi.\nDurante la dominazione asburgica, in Voivodina (ora provincia autonoma della Repubblica di Serbia) i tedeschi passarono dal 12,4% del 1787 al 24,4% del 1880 (secondo gruppo etnico-linguistico dopo i serbi); nel 1931, dopo la Grande Guerra ed il passaggio della regione al Regno dei Serbi, Croati e Sloveni (divenuto poi Regno di Jugoslavia), i tedeschi erano ancora e costituivano il 21% della popolazione totale; dopo la seconda guerra mondiale la loro presenza si ridusse drasticamente e nel 2002 ne rimanevano solo (0,16%). Nella regione della Ba\u010dka la popolazione di lingua tedesca croll\u00f2 dal 23,64% del 1921 all'1,32% del 1948.\nNel 1857 a Sopron (in tedesco \"\u00d6denburg\", adesso in Ungheria), su abitanti il 93% era germanofono; nel\n1910 la citt\u00e0 aveva 33.932 abitanti di cui 51% tedeschi e 44,3% ungheresi, passati nel 2001 a 92,8% ungheresi e 3,5% tedeschi.\nPrima della prima guerra mondiale, l'80,9% della cittadinanza di Maribor (in tedesco \"Marburg an der Drau\", in Slovenia) dichiar\u00f2 come lingua d'uso il tedesco (molti tra questi erano sloveni germanizzati), e anche se quasi il 20% invece dichiarava come lingua d'uso lo sloveno, gran parte del capitale e della vita pubblica era in mano tedesca. L'area circostante era popolata in grande maggioranza da sloveni, anche se molti tedeschi vivevano in piccoli centri come Ptuj (in tedesco \"Pettau\", dove, secondo il censimento austroungarico del 1910, l'86% della popolazione del centro storico era di lingua tedesca) e Celje (67% di germanofoni nel 1910). Esisteva anche una plurisecolare comunit\u00e0 etnica tedesca nella Slovenia meridionale, detta \"di Gottschee\", un'area di oltre 800 chilometri quadrati con 172 villaggi. La cittadina di Ko\u010devje (in tedesco \"Gottschee\") costitu\u00ec fino al 1945 un'isola linguistica tedesca in un'area a maggioranza slovena. Subito dopo il secondo conflitto mondiale, la popolazione di lingua tedesca fu costretta a esiliare in Germania o trucidata subendo una pulizia etnica.\nIn Transilvania (in tedesco \"Siebenb\u00fcrgen\") secondo i censimenti del 1880 e del 1890 i tedeschi costituivano il 12,5% della popolazione (nel 2011 solo lo 0,4%). Nel Banato orientale molti villaggi e citt\u00e0 erano a maggioranza tedesca; nello stesso capoluogo Timi\u0219oara (in tedesco \"Temeswar\" o \"Temeschwar\" o \"Temeschburg\") i tedeschi costituivano, fino alla seconda guerra mondiale, il gruppo etnico pi\u00f9 numeroso, ma nel corso del XX secolo la comunit\u00e0 si \u00e8 drasticamente ridotta passando dal 54,6% della popolazione cittadina del 1880 all'1,3% del 2011.\nIl censimento del 1911, l'ultimo prima della dissoluzione dell'Impero, conteggi\u00f2 un totale di tedescofoni su una popolazione totale di (il 23,36%); nella sola Cisleitania (la met\u00e0 occidentale \u2013 austriaca \u2013 dell'Impero austro-ungarico) invece la popolazione di lingua tedesca saliva al 36,8%, mentre oltre il 71% della popolazione parlava un po' di tedesco.\nSvizzera.\nLa lingua tedesca \u00e8 una delle quattro lingue nazionali in Svizzera insieme al francese, all'italiano e al romancio (in ordine per numero di locutori materni).\nGli svizzeri germanofoni comunicano tra di loro usando in stragrande maggioranza un gruppo di dialetti tedeschi, spesso definiti unitariamente svizzero tedesco (\"Schwitzerd\u00fctsch\" \u2192 tedesco alemanno). L'uso del dialetto si intensific\u00f2 a causa della volont\u00e0 di differenziarsi dai tedeschi in seguito alla spinta pangermanista che coinvolse i tedescofoni fra la fine del XIX secolo ed il periodo nazionalsocialista, quando in Svizzera il tedesco standard era pi\u00f9 diffuso. In conseguenza di tale processo, il dialetto si \u00e8 rapidamente diffuso anche nei mass-media elettronici e nella societ\u00e0 dello spettacolo a partire dalla seconda met\u00e0 del Novecento. Grazie a quest'evoluzione, lo svizzero tedesco viene ora utilizzato automaticamente in quasi tutti i registri linguistici del parlato.\nIn 17 cantoni della Svizzera si parla solo tedesco, nel Canton Giura esiste un unico comune di lingua tedesca (Ederswiler), il Canton Vallese, il Canton Berna ed il Canton Friburgo sono bilingui, tedesco e francese, mentre il Canton Grigioni \u00e8 l'unico trilingue: tedesco, italiano e romancio. La percentuale delle lingue non nazionali parlate come prima lingua nelle case svizzere \u00e8 aumentata drasticamente durante l'ultimo mezzo secolo, da meno dell'un per cento del 1950 al nove per cento nel 2000, per lo pi\u00f9 a spese del tedesco. Nel 2000 il tedesco era parlato dal 63,7% degli svizzeri (in calo rispetto al 72,1% del 1950), inclusi i residenti nel paese senza cittadinanza elvetica (23% della popolazione nel 2009). Se si tiene invece conto solo dei cittadini svizzeri, la consistenza dei germanofoni sale al 72,5% (censimento 2000).\nSistema di scrittura.\nAlfabeto.\nIl tedesco viene scritto usando l'alfabeto latino (comprese quindi le lettere \"J\", \"K\", \"W\", \"X\" e \"Y\"). Oltre alle 26 lettere tipiche di molti alfabeti europei, il tedesco usa i tre \"Umlaute\" ovvero \"\u00e4\", \"\u00f6\" e \"\u00fc\", nonch\u00e9 la legatura, \"\u00df\" (chiamata \"Eszett\" o anche \"Scharfes S\") che rappresenta la doppia \"s\" in certe parole.\nLettere speciali (\"Eszett\" e \"Umlaute\").\nQueste lettere non alterano l'ordine alfabetico.\n\"\u00df\" = \"Scharfes S\" oppure \"Eszett\" (ha valore di una doppia \"s\"; nessuna parola ha questa lettera come iniziale e la riforma ortografica del 1996 ha ridotto il loro numero, mentre Svizzera e Liechtenstein le hanno abolite).\n\"\u00c4\" = a mit Umlaut.\n\"\u00d6\" = o mit Umlaut.\n\"\u00dc\" = u mit Umlaut.\nDa notare che, sebbene i due puntini siano pressoch\u00e9 uguali a una dieresi, \u00e8 scorretto chiamarli cos\u00ec perch\u00e9 derivano storicamente da un fenomeno di metafonia. Nella scrittura Fraktur si ponevano due trattini verticali (in origine una \"e\", che, rimpicciolita sopra la lettera, prendeva la forma di due sbarrette verticali; anche oggi, molto spesso, nella scrittura manuale, i tedeschi non scrivono due puntini, ma due lineette verticali) sopra la vocale; talvolta, in mancanza del carattere tipografico adeguato, si pu\u00f2 scrivere la \"e\" per esteso dopo la vocale al posto dei due puntini, ma si tratta pur sempre di un ripiego che \u00e8 consigliabile evitare se \u00e8 disponibile il carattere corretto; alcuni nomi storici, come ad esempio quello di Goethe, si scrivono per tradizione solo con la \"e\" scritta per esteso. Talvolta l'antica usanza di scrivere una piccola \"e\" sopra la vocale \u00e8 stata ripresa anche nella scrittura latina.\nLa riforma ortografica.\nCon l'ultima riforma ortografica del 1996, la \"\u00df\" viene sostituita da una doppia \"s\" dopo ogni vocale breve, come ad esempio in \"Fluss\" (fiume), \"Kuss\" (bacio) e \"dass\" (che, congiunzione), mentre rimane dopo la vocale lunga, come \"Gru\u00df\" (saluto), \"Fu\u00df\" (piede) e \"a\u00df\" (mangiava/mangi\u00f2). Da notare che non esiste una versione maiuscola della lettera \"\u00df\" (non capitando mai ad inizio di parola), e pertanto viene sempre scritta \"SS\" nelle parole scritte interamente a lettere maiuscole, oppure si usa lo stesso segno. In Svizzera e Liechtenstein, infine, l'uso della \"\u00df\" si \u00e8 andato perdendo fin dai primi del Novecento (il Foglio Federale svizzero fin dal 1906; nel 1938 il Canton Zurigo smise di insegnarla nelle scuole e altri cantoni ne seguirono l'esempio), fino all'ultima riforma del 2006 che l'ha definitivamente eliminata; nei due Paesi in suo luogo si scrive \"ss\", tranne nelle pubblicazioni rivolte all'intero mercato di lingua tedesca, che seguono le norme del tedesco standard.\nAl computer.\nLe vocali con l\"Umlaut\" (\"\u00c4\", \"\u00d6\", \"\u00dc\") possono essere scritte \"ae\", \"oe\" e \"ue\", qualora non fosse possibile, per ragioni tecniche, scriverle con la dieresi (per esempio nelle tastiere che ne sono sprovviste); l'uso per\u00f2, tranne che per le maiuscole, \u00e8 considerato un errore. Allo stesso modo, \"\u00df\" pu\u00f2 essere sostituita dalla doppia \"s\". I tedeschi comprendono questo sistema alternativo (anche se ai loro occhi sembra strano), ma \u00e8 sempre meglio evitarlo se i caratteri speciali sono disponibili, visto che \"ae\", \"oe\" e \"ue\" in certi rari casi possono rappresentare una regolare vocale lunga (per esempio, \"ae\" pu\u00f2 essere letto come una \"a\" lunga piuttosto che una \"\u00e4\"). La stessa cosa vale per l\"Eszett\", dato che a volte serve a distinguere parole altrimenti omografe, come ad esempio \"Ma\u00dfe\" (misura) da \"Masse\" (massa).\nAttualmente, con la diffusione dei programmi di videoscrittura per computer dotati di un elenco di caratteri speciali in cui sono inserite queste lettere, \u00e8 sempre pi\u00f9 infrequente dover ricorrere a questi \"mezzi di emergenza\".\nSulla tastiera italiana sotto sistema operativo Microsoft Windows, si usa la combinazione di tasti con la tastiera numerica.\nParole composte.\nIn tedesco molto spesso i sostantivi e i complementi di specificazione possono essere uniti, con delle regole molto precise:\nQuesta caratteristica pu\u00f2 dare origine a parole molto lunghe, con addirittura quattro consonanti consecutive. \u00c8 per\u00f2 ritenuto cattivo stile scrivere parole composte di oltre tre singoli lemmi.\nA volte per fare l'esempio della parola pi\u00f9 lunga in tedesco si usa: \"Rhein-Main-Donaugro\u00dfschifffahrtswegdampfschifffahrtsgesellschaftskapit\u00e4nsuniformknopf,\" che significa \"il bottone dell'uniforme del capitano della linea di navigazione a vapore della grande linea di navigazione Reno-Meno-Danubio\". Come si nota, \"knopf\" (bottone) \u00e8 l'ultima parola, perch\u00e9 si tratta prima di tutto di un bottone. Quel bottone si pu\u00f2 presumibilmente distinguere dagli altri perch\u00e9 avr\u00e0 un particolare simbolo sopra, quindi pu\u00f2 teoricamente essere definito con una sola parola. In realt\u00e0 non si userebbe mai una parola del genere (con ben 83 lettere), ma non di rado capitano parole da 20 o 30 lettere, come \"le discussioni sui problemi del riscaldamento globale\".\n\"Donaudampfschiffahrtselektrizit\u00e4tenhauptbetriebswerkbauunterbeamtengesellschaft\" (\"Associazione dei sottufficiali dell'edificio principale dell'officina di manutenzione della compagnia di battelli elettrici sul Danubio\") \u00e8 la parola in tedesco pi\u00f9 lunga che sia mai stata stampata. Il record dei caratteri contenuti in una parola tedesca di uso comune (indicato dal Guinness dei primati del 1995) invece appartiene alla parola \"Rechtsschutzversicherungsgesellschaften\" (\"Compagnie assicurative che offrono protezione legale\"), con 39 caratteri.\nDialetti.\nI dialetti parlati in Germania si dividono in due macrogruppi:\nNormalmente viene considerato propriamente tedesco la lingua parlata nelle regioni del nord, soprattutto nella citt\u00e0 di Hannover. Queste regioni, una volta da ascrivere al basso tedesco, hanno adottato una pronuncia molto vicina allo scritto. Questa parlata \u00e8 anche il tedesco che viene normalmente studiato all'estero. Risulta quindi pi\u00f9 difficile per uno straniero che studia il tedesco comprendere i dialetti dell'intero sud, specie il vocalismo e non pochi particolari del lessico di bavaresi, svevi, austriaci e soprattutto degli svizzeri. Nonostante ci\u00f2, la conoscenza dello standard \u00e8 frequente a tal punto da poter essere considerata perfetta e la forza dei dialetti regredisce gi\u00e0 da molti decenni e di generazione in generazione. Una vera e propria situazione di diglossia persiste solo nelle parlate svizzere.\nParentela con altre lingue germaniche.\nMolte parole tedesche sono imparentate con l'inglese e l'olandese, poich\u00e9 le tre lingue in questione fanno parte della stessa famiglia linguistica. Molte di esse sono facilmente identificabili e hanno praticamente lo stesso significato.\nAlcune parole hanno consonanti diverse in queste lingue e ci\u00f2 \u00e8 dovuto alla rotazione consonantica dell'alto tedesco. Per esempio, in molte parole imparentate la consonante \"b\" intervocalica del tedesco \u00e8 resa dalla \"v\" dell'inglese.\nQuesto avviene inoltre con la sibilante \"ff\" che nell'inglese \u00e8 rimasta \"p\" e nella \"ss\" che in inglese \u00e8 rimasta \"t\"\nConfrontando la lingua olandese con quella tedesca e quella inglese si pu\u00f2 notare in essa un \"grado\" intermedio. Poniamo pochi semplici esempi per osservare lo scambio consonantico:\nAnche nella grammatica si nota questa caratteristica: l'olandese ha ormai abbandonato il complesso sistema flessivo ancora in uso in tedesco affidandosi, come l'inglese, alle sole preposizioni per esprimere i vari complementi indiretti, pur conservando per\u00f2 ancora qualche residuo delle declinazioni in alcune espressioni idiomatiche o nella lingua scritta.\nPur essendo una lingua germanica moderna, il tedesco ha conservato pi\u00f9 caratteristiche delle lingue indoeuropee antiche rispetto ad altre lingue indoeuropee moderne, ad esempio i casi e tre generi, che la rendono per alcuni versi paragonabile a lingue come il latino, anche se non \u00e8 stata cos\u00ec conservativa come, ad esempio, le lingue slave, che in alcuni casi conservano pi\u00f9 casi dello stesso latino (la lingua polacca ha sette casi: ha perso l'ablativo, ma ha conservato strumentale e locativo che il latino aveva riunito all'interno dell'ablativo).\nBibliografia.\nJochen R\u00f6ssler, \"\u00dcbung macht den Meister. Grammatica tedesca contrastiva per italiani. Con CD-ROM\", Perugia, Morlacchi, 2006."}
{"id": "16760", "revid": "174925", "url": "https://it.wikipedia.org/wiki?curid=16760", "title": "Sezione aurea", "text": "La sezione aurea o rapporto aureo o numero aureo o costante di Fidia o proporzione divina, nell'ambito delle arti figurative e della matematica, indica il numero irrazionale 1,6180339887... ottenuto effettuando il rapporto fra due lunghezze disuguali delle quali la maggiore formula_1 \u00e8 medio proporzionale tra la minore formula_2 e la somma delle due formula_3:\nValgono pertanto le seguenti relazioni:\nConsiderando solo il primo e l'ultimo membro e tenendo conto della definizione di formula_6 possiamo anche scrivere\nda cui discende l'equazione polinomiale a coefficienti interi\nDelle due soluzioni dell'equazione, quella positiva (unica ammissibile, essendo formula_6 una quantit\u00e0 positiva per definizione) porta alla determinazione del valore della sezione aurea dato da:\nLa sezione aurea \u00e8 quindi un numero irrazionale (ossia non rappresentabile mediante rapporto di numeri interi data la presenza di formula_11 nel numeratore della (3)) e algebrico (ovvero soluzione di un'equazione polinomiale a coefficienti interi come evidenziato dalla (2)). Pu\u00f2 essere approssimata effettuando il rapporto fra termini consecutivi formula_12 della successione di Fibonacci a cui \u00e8 strettamente connessa.\nI due segmenti formula_1 e formula_2 possono essere ottenuti graficamente come illustrato nella figura a fianco. La base del rettangolo \u00e8 pari a formula_15 e la sua altezza \u00e8 pari ad formula_1: il loro rapporto in base alla (3) d\u00e0 proprio la sezione aurea.\nSe nella (1) si sostituisce iterativamente alla formula_6 a denominatore tutto il secondo membro anch'esso pari a formula_6 otteniamo la frazione continua:\nUn'altra rappresentazione di formula_6 come frazione continua \u00e8 costituita dai quadrati dei numeri di Fibonacci e delle aree del rettangolo aureo:\nLe sue propriet\u00e0 geometriche e matematiche e la frequente riproposizione in svariati contesti naturali e culturali, apparentemente non collegati tra loro, hanno suscitato per secoli nella mente dell'uomo la conferma dell'esistenza di un rapporto tra macrocosmo e microcosmo, tra Dio e l'uomo, l'universo e la natura: un rapporto tra il tutto e la parte, tra la parte pi\u00f9 grande e quella pi\u00f9 piccola che si ripete all'infinito attraverso infinite suddivisioni. Diversi filosofi e artisti sono arrivati a cogliervi col tempo un ideale di bellezza e armonia spingendosi a ricercarlo e, in alcuni casi, a ricrearlo nell'ambiente antropico quale \"canone di bellezza\"; testimonianza ne \u00e8 la storia del nome che in epoche pi\u00f9 recenti ha assunto gli appellativi di \"aureo\" e \"divino\".\nStoria.\nA livello storico vi sono diverse questioni aperte riguardo a se e a quali popoli, prima dei Greci, conoscessero la sezione aurea e la utilizzassero consapevolmente nelle loro opere. I casi pi\u00f9 importanti sono quelli legati ai Babilonesi e agli Egizi.\nBabilonia.\nAlcune tavolette, riportanti calcoli computazionali, testimoniano nei Babilonesi conoscenze sia matematiche sia geometriche tali da poter ottenere buone approssimazioni dell'area del pentagono e perfino di pi greco. Anche se mancano prove definitive circa la loro effettiva conoscenza della sezione aurea, eminenti studiosi, fra cui Michael Schneider e Helen Hedian, affermano la sua presenza su steli e bassorilievi: alcuni esempi sarebbero una stele babilonese e una raffigurazione di una divinit\u00e0 alata del IX secolo a.C. (Metropolitan Museum of Art), la \"leonessa morente\" di Ninive (600 a.C.).\nL'antico Egitto.\nLe ricerche sulla possibile conoscenza e utilizzo del rapporto aureo in epoca pre-ellenica hanno riguardato anche gli antichi Egizi, ai quali soprattutto la letteratura ottocentesca attribuiva conoscenze matematiche avanzate, le cui tracce sarebbero tutt'oggi visibili nelle vestigia di numerosi monumenti. Per quanto attiene al rapporto aureo, il dibattito verte su casi meno conosciuti, come quelli dell'Osireion, della Tomba di Petosiri e della celeberrima piramide di Cheope.\nNel primo caso si tratterebbe del monumento funerario del re Seti I (XIX dinastia), riportato alla luce nel 1901 da Flinders Petrie. Al riguardo Robert Lawlor asserisce che l'architettura della stanza pi\u00f9 interna sarebbe basata su una mistica geometria pentagonale contenente il rapporto aureo, ravvisabile in una serie di intrecci geometrici che si possono estrapolare. Precisamente all'interno della stanza sarebbe possibile disegnare secondo Lawlor due pentagoni contrapposti fino all'esaurimento della lunghezza, mentre la larghezza conterrebbe le circonferenze a essi circoscrivibili; su tale disegno sarebbero poi ricavabili la presenza degli altri elementi architettonici. Si tratta comunque di un'interpretazione senza seguito in ambito accademico.\nLa tomba di Petosiri, sommo sacerdote di Thot, \u00e8 stata rinvenuta da Gustave Lefebvre nei primi anni venti, e risale al III secolo a.C., quando era gi\u00e0 attestata la conoscenza della sezione aurea da parte dei Greci. In questo caso il rapporto aureo sarebbe riscontrato, sempre dallo stesso Lawlor, in un bassorilievo raffigurante l'imbalsamazione del sacerdote, anche qui in un intricato intreccio di segni geometrici che richiedono un elevato grado di astrazione rispetto alla figura per essere plausibilmente nelle reali intenzioni dell'autore.\nLa Grande piramide.\nIl caso largamente pi\u00f9 dibattuto riguardante l'Egitto \u00e8 per\u00f2 la presenza della sezione aurea, e di altre proporzioni particolari, nella Piramide di Cheope nella piana di Giza e unica delle \"sette meraviglie\" a essere giunta fino a noi intatta. Il mito esoterico-numerologico che circonda la \"Grande piramide\" nasce probabilmente in seguito all'opera di John Taylor, \"The great pyramid: why was it built and who built it?\" (\"La grande piramide: perch\u00e9 fu costruita e chi la costru\u00ec\"), pubblicata nel 1859, e suffragata in seguito dallo studioso, astronomo ed egittologo Charles Piazzi Smyth.\nIl rapporto aureo sussisterebbe in questo caso fra il semilato della piramide e l'altezza della facciata triangolare costruibile sulla stessa, il che porterebbe a un\"inclinazione teorica\" della facciata pari a 51\u00b0 49' circa. La piramide reale aveva un'altezza totale di circa 147\u00a0m e lati di 230\u00a0m, con una inclinazione della parete di 51\u00b0 50' 35\", estremamente simile all'inclinazione teorica, e difatti, esplicitando i conti, tra il semilato e l'\"altezza\" reali:\nSi tratta anche questa volta di valore molto vicino; un tale risultato potrebbe effettivamente costituire una prova di una reale conoscenza da parte degli Egizi della sezione aurea, ma potrebbe anche essere un caso fortuito per il modo in cui \u00e8 stata costruita, dato che non vi sono riferimenti espliciti negli scritti di Erodoto.\nMisure lievemente diverse delle dimensioni della piramide presenti alla voce Piramide di Cheope forniscono un risultato ancora pi\u00f9 vicino a quello teorico. Infatti avendo come cateti l'altezza della piramide uguale a 146,6\u00a0m e con il lato di base di 230,38\u00a0m e quindi, altro cateto, il semilato di 115,19\u00a0m, applicando il teorema di Pitagora trovo la misura dell'altezza della facciata pari a 186,4411330689 metri con il quale si ottiene,come valore del rapporto tra altezza della facciata e semilato della base della piramide:1,6185531128 risultato di:\n186,4411330689 metri(valore della radice quadrata di 34760,2961 metri quadri) diviso per 115,19 metri, la misura del semilato. Il divario dal valore teorico c'\u00e8 a partire dalla quarta cifra dopo la virgola.\nL'astronomo britannico John Herschel scriveva, citando Erodoto, che la \u00abPiramide [di Cheope] \u00e8 caratterizzata dalla propriet\u00e0 di avere ciascuna delle facce uguale al quadrato costruito dell'altezza\u00bb.\nOra, stante le svariate perplessit\u00e0 circa la corretta interpretazione del passo incriminato, si tratterebbe di una spiegazione alternativa all'ipotesi che essa sia stata inserita volontariamente e coscienziosamente nella piramide di Cheope.\nEffettivamente le misure della piramide, formula_23 e formula_24, sono straordinariamente simili, e parrebbero confermare la citazione, se non fosse che da nessuna parte pure questa trova definitiva conferma.\nNon si ritrova infatti nel passo di Erodoto che recita\nNon risulta di fatto alcun riferimento al \"quadrato dell'altezza\", ma soltanto misurazioni come risultante che da studi condotti da Richard Gillings, Roger Fischler e George Markowsky, ciononostante la sostanziale equivalenza come rilevata nell'erronea interpretazione del passaggio erodoteo esiste nelle dimensioni della piramide, come sopra evidenziato, ma probabilmente pure in questo caso \u00e8 da ascrivere a cause non legate alla volont\u00e0 del progettista e forse perfino ignote a quest'ultimo.\nSpiegazioni tecniche sono state trovate legate alle modalit\u00e0 di costruzione: una proposta da Gillings, sulla base dei problemi 56 e 60 contenuti nel famoso \"Papiro di Rhind\" incentrati sui \"seked\" - una unit\u00e0 di misura egiziana dell'inclinazione delle superfici laterali - sostiene che il rapporto aureo deriverebbe dalla necessit\u00e0 tecnica di tenere una certa inclinazione costante della parete durante tutta la costruzione della piramide; l'altra, considerata anche la pi\u00f9 attendibile, fornita invece da Kurt Mendelssohn secondo cui gli Egizi utilizzavano due diverse unit\u00e0 di misura: una per grandezze verticali, il \"cubito\", e una per quelle orizzontali, un rullo dal diametro di \"cubito\" la cui circonferenza \u00e8 uguale a pi greco cubiti, dalla combinazione dei due emergerebbe naturalmente il numero aureo.\nSia, quindi, che la presenza della sezione aurea derivi dal tentativo di costruire una piramide con le peculiarit\u00e0 attribuitele da alcuni dagli scritti di Erodoto, sia che derivi da mere contingenze costruttive, appare improbabile che derivi da una precisa e voluta scelta dei progettisti; in sostanza nemmeno la pi\u00f9 importante della presunte testimonianze della sua conoscenza da parte degli indizi, trova spiegazioni alternative in grado di spiegarne la sua presenza in via del tutto fortuita e inconscia.\nIl periodo greco.\nLa definizione del rapporto aureo viene fissata attorno al VI secolo a.C., per opera della scuola pitagorica (i discepoli e seguaci di Pitagora), nell'Italia meridionale, dove secondo Giamblico fu scoperto da Ippaso di Metaponto, che associ\u00f2 a esso il concetto di \"incommensurabilit\u00e0\".\nLa definizione di rapporto aureo viene ricondotta allo studio del pentagono regolare; il pentagono \u00e8 un poligono a 5 lati nel cui numero i pitagorici scorsero l'unione del principio maschile e femminile (rispettivamente nella somma del 2 col 3), tanto da considerarlo il numero dell'amore e del matrimonio.\nL'aura magica che i pitagorici associavano al numero 5, e a tutto ci\u00f2 che vi fosse legato, risultava legata anche a considerazioni di tipo astrologico, in particolare al pianeta Venere, archetipo dell'amore e della vita, che nel suo percorso tra la Terra e il Sole disegna in effetti una stella a cinque punte.\nLa sezione aurea risulta peraltro strettamente connessa con la geometria del pentagono: in particolare il rapporto aureo \u00e8 pari al rapporto fra la diagonale formula_25 e il lato formula_26, ma anche fra formula_25 e formula_28 (questo perch\u00e9 in un pentagono regolare il segmento maggiore delimitato dal vertice del pentagono e dall'intersezione con un'altra diagonale \u00e8 congruente al lato) e fra formula_29 e formula_30, e a sua volta formula_30 e formula_32, e in un'infinit\u00e0 di relazioni simili, se immaginiamo che nel pentagono centrale possiamo iscrivere una nuova stella a cinque punte (o pentagramma), la quale produrr\u00e0 a sua volta un nuovo pentagono centrale, in cui ripetere l'iscrizione del pentagramma e cos\u00ec via, seguendo uno schema ricorsivo.\nEuclide, intorno al 300 a.C., lasci\u00f2 la pi\u00f9 antica testimonianza scritta sull'argomento. Nel XIII libro dei suoi \"Elementi\", a proposito della costruzione del pentagono, egli fornisce la definizione di divisione di un segmento in \"ultima e media ragione\" (gr. ):\nTale divisione \u00e8 basata sul semplice concetto di medio proporzionale: un segmento formula_25 \u00e8 infatti diviso in media e ultima ragione dal punto \"C'\" se il segmento formula_29ha con formula_25 lo stesso rapporto che formula_36 ha con esso, ossia se:\nLa divisione di un segmento formula_25 in media e ultima ragione pu\u00f2 essere effettuata costruendo un pentagono regolare, del quale formula_25 rappresenta una diagonale e disegnandovi all'interno un \"triangolo aureo\", ossia un triangolo isoscele la cui base corrisponde al lato del pentagono e i lati uguali alle diagonali congiungenti quest'ultimo al vertice opposto (i triangoli adiacenti vengono detti \"gnomoni aurei\").\nL'ampiezza dell'angolo interno del pentagono regolare \u00e8 di 108\u00b0, ci\u00f2 significa che gli angoli alla base degli gnomoni aurei, anch'essi isosceli, misurano (180\u00b0-108\u00b0)/2 = 36\u00b0, e, per differenza, quelli alla base del triangolo aureo 72\u00b0. Se ne ricava che il triangolo aureo ha angoli di ampiezza 36\u00b0, 72\u00b0, 72\u00b0; tracciando la bisettrice di un angolo alla base, si ricava un altro triangolo formula_40, con l'angolo in formula_41 di 36\u00b0; l'angolo in formula_42 di 72\u00b0; il terzo angolo in formula_43 sar\u00e0 a sua volta di 72\u00b0. formula_40 \u00e8 dunque un altro triangolo aureo.\nPer il primo criterio di similitudine sui triangoli, formula_45 e formula_40 sono triangoli simili; \u00e8 quindi:\nD'altra parte, anche il triangolo formula_48 \u00e8 isoscele, perch\u00e9 il suo angolo in formula_41 \u00e8 di 36\u00ba come l'angolo in formula_50 risulta quindi:\nottenendo cos\u00ec:\nRinominando il segmento formula_53 come formula_54 e quello minore formula_55 come formula_56 possiamo reimpostare la proporzione di Euclide nei pi\u00f9 familiari termini algebrici, come segue:\nPonendo formula_58, e sostituendo, si ha:\nda cui si arriva alla formulazione finale: formula_60; un'equazione di secondo grado dotata di una sola soluzione positiva:\nDa Fibonacci al Rinascimento.\nDal declino del periodo ellenistico passarono circa mille anni prima che la sezione aurea tornasse nuovamente a stimolare le menti dei matematici, che in essa rilevarono anche propriet\u00e0 di natura algebrica, oltre che geometrica.\nNel 1202 Leonardo Fibonacci pubblica il suo \"Liber abaci\", il libro col quale si diffonderanno in Europa le cifre indo-arabe, semplificando le modalit\u00e0 di calcolo nelle operazioni quotidiane.\nNel medesimo libro, Fibonacci introdusse pure per la prima volta, involontariamente, il concetto di \"successione ricorsiva\", con la successione:\nin cui ogni termine \u00e8 la somma dei due precedenti, la successione di Fibonacci:\nche pu\u00f2 essere riassunta come segue:\nAnche la successione che porta il suo nome rester\u00e0 indissolubilmente legata alla sezione aurea; la relazione tra queste due tematiche verr\u00e0 scoperta solo qualche secolo pi\u00f9 tardi da un altro matematico durante il Rinascimento.\nIl rinnovato interesse per il numero aureo in epoca rinascimentale pu\u00f2 essere ascritto a un altro libro, il \"De Divina Proportione\" di Luca Pacioli (pubblicato a Venezia nel 1509 e corredato di disegni di solidi platonici di Leonardo da Vinci), nel quale si divulgava a una vasta platea di intellettuali l'esistenza del numero e di alcune delle sue numerose propriet\u00e0, fino ad allora appannaggio soltanto di una pi\u00f9 ristretta cerchia di specialisti. Il medesimo libro sostituiva inoltre la definizione euclidea, unica dicitura col quale il numero veniva chiamato, reinventandone una completamente nuova, cio\u00e8 \"proporzione divina\", dove l'aggettivo \u00abdivina\u00bb \u00e8 dovuto a un accostamento tra la propriet\u00e0 di irrazionalit\u00e0 del numero (che lo rende compiutamente inesprimibile per mezzo di una \"ratio\" o frazione) e l'inconoscibilit\u00e0 del divino per mezzo della ragione umana:\nLa relazione tra il numero aureo e la serie di Fibonacci, rimasta ignota anche a Luca Pacioli, fu scoperta nel 1611 da Keplero, come rilevano i seguenti passi di una sua lettera:\nKeplero aveva praticamente scoperto che il rapporto fra due numeri consecutivi della successione di Fibonacci approssimava via via, sempre pi\u00f9 precisamente, il numero aureo; difatti:\nma Keplero, quale astronomo, non era forse tanto interessato a dimostrare la fondatezza della sua scoperta, quanto piuttosto a ricercarla nell'architettura dell'universo, nelle sue propriet\u00e0 \"divine\"; non a caso concettualizz\u00f2 un modello eliocentrico in cui le orbite dei pianeti erano inscritte e circoscritte in solidi platonici e di conseguenza legate alla \"divina proporzione\". La dimostrazione fu fornita un secolo pi\u00f9 tardi dal matematico Robert Simson. In seguito, Jacques Binet scopr\u00ec la formula generatrice della serie di Fibonacci (detta appunto formula di Binet, anche se probabilmente gi\u00e0 nota a Eulero):\nQuesta formula mostra una successione di indice formula_72 di espressioni di numeri irrazionali che per ogni valore dell'indice fornisce un numero intero.\nGli ultimi due secoli.\nSe per molto tempo la sezione aurea venne conosciuta con la definizione euclidea di \"proporzione media ed estrema\", per poi assumere l'aggettivo \"divina\" dopo l'uscita dell'opera di Pacioli, non \u00e8 altrettanto certa l'origine della sua definizione come \"aurea\".\nNonostante la diffusa ed errata opinione che tale denominazione fosse in auge fin dall'antica Grecia, studiosi di storia della matematica la collocano pi\u00f9 verosimilmente attorno al XV - XVI secolo.. La prima testimonianza scritta rintracciabile sembra risalire solo al 1835 nel libro \"Die Reine Elementar-Mathematik\", in cui il matematico tedesco Martin Ohm scrive \u00ab\u00e8 chiamata \"sezione aurea\"\u00bb, specificando cos\u00ec di non esserne l'ideatore ma di usare un'espressione gi\u00e0 discretamente diffusa. La nuova denominazione si diffuse largamente nei primi anni dell'Ottocento, trovando sempre maggiori riferimenti nelle opere scritte, prima in tedesco e poi in lingua inglese, facilitando cos\u00ec l'internazionalizzazione della formula ed entrando a pieno titolo nell'ambito culturale accademico, anche inizialmente solo come termine legato ancora alla sfera estetica, prima di essere acquisito a pieno titolo nell'ambito matematico ufficiale, come testimonia un articolo di E. Ackermann intitolato \"The Golden Section\" (\"La Sezione Aurea\").\nLa sezione aurea si diffonde nell'Ottocento anche nel campo dell'arte, comparendo nelle opere di molti artisti in cui contrariamente al passato, se ne pu\u00f2 affermare la presenza per ammissione dello stesso artista; particolare contributo alla sua diffusione fu dato dalla convinzione che la proporzione aurea, in particolare il rettangolo aureo, costituisse un canone estetico \"naturale\", per la sua ricorrenza in natura, e che quindi le sue proporzioni conferissero uno straordinario senso di armonia in tutto ci\u00f2 che la possedeva.\nNon mancarono in tal senso neppure esperimenti psicologici volti proprio ad avvalorare tale tesi, anche se recentemente riprodotti con esiti marcatamente pi\u00f9 ambigui e incerti. L'ossessione per la sezione aurea produsse anche serie di ricerche di contenuti originali, come quelle volte a rintracciarne connessione nei mercati azionari, con quella che divenne nota come la teoria delle onde di Ralph Nelson Elliott, o a ritrovare utilizzi pratici surreali come il \"Modulor\".\nSul versante prettamente matematico, nel XX secolo l'avvento del computer e il potenziamento delle capacit\u00e0 di calcolo hanno permesso di ottenere stime sempre pi\u00f9 precise del numero irrazionale che rappresenta il rapporto aureo, altrimenti incalcolabile con i soli strumenti della mente umana; il primo tentativo venne effettuato nel 1966 da M. Berg con un IBM 1401, calcolandolo fino alla 4599\u00aa cifra, e successivamente, sempre nello stesso anno, fino alla decimilionesima.\nDi seguito viene riportato il valore di formula_6 fino al 1000\u00ba decimale:\ncodice_1\nNel 1974 il matematico Roger Penrose scopr\u00ec, utilizzando figure legate a formula_6, la possibilit\u00e0 di una tassellatura a simmetria quintupla, attraverso l'uso di figure diverse, detta tassellatura di Penrose. Ci\u00f2 che rende detta tassellatura legata alla sezione aurea, non \u00e8 solo la particolare simmetria legata al pentagono e altrimenti inarrivabile, ma perfino il fatto che le stesse figure sono unicamente basate sul rapporto aureo, e che su grandi superfici il numero stesso delle figure impiegate come rapporto approssima sempre formula_75; per esempio, prendendo due delle possibili figure di rombi \"larghi\" e \"stretti\", il numero di rombi larghi formula_76 e quello degli stretti formula_77 deve essere tale da formula_78.\nNel 1976 il matematico Robert Hamman, che aveva gi\u00e0 lavorato con Penrose per le sue precedenti scoperte, allarg\u00f2 l'indagine sulla tassellatura al campo tridimensionale, scoprendo che era possibile esaurire similmente anche un volume ricorrendo a dei romboedri, composti dalle stesse forme utilizzate per ricoprire le superfici. La particolarit\u00e0 di questo tassellamento tridimensionale era sempre quella di avere una simmetria simile a quella dell'icosaedro (l'omologa della quintupla bidimensionale del pentagono) se eseguita seguendo determinate regole di giustapposizione. Tale scoperta, apparentemente solo teorica, non fu poi priva di conseguenze, una sua utilizzazione reale avvenne nel 1984, quando Dan Shechtman, studiando alcuni cristalli di un composto di alluminio e manganese, not\u00f2 che possedevano una simmetria affine; la particolarit\u00e0 saliente era quella di avere rispetto alle altre formazioni cristalline, completamente amorfe oppure regolari, una \"quasiperiodicit\u00e0\", da cui deriva la successiva riclassificazione degli stessi in \"quasicristalli\".\nMatematica.\nConiugato della sezione aurea.\nMatematicamente, il numero aureo corrisponde a una delle due possibili soluzioni dell'equazione di secondo grado formula_79, le cui radici sono:\nTra le due soluzioni possibili, quella che ha senso a livello geometrico \u00e8 la radice positiva, ovvero il numero irrazionale 1,618...\nIn matematica, fino al XX secolo, questo valore veniva indicato con la lettera greca formula_81 (tau): fu il matematico Mark Barr a introdurre l'uso oggi consolidato della formula_6 (phi) dall'iniziale dello scultore greco Fidia (in greco \u03a6\u03b5\u03b9\u03b4\u03af\u03b1\u03c2) che avrebbe usato il rapporto aureo per creare le sculture del Partenone.\nLa radice negativa dell'equazione, presa in valore assoluto \u00e8 uguale a formula_83; questo valore \u00e8 indicato con il termine coniugato della sezione aurea\ne identificato con la lettera greca formula_84 (Phi) maiuscola.\nConsiderare il valore assoluto della radice negativa equivale a scrivere:\nSe effettuiamo il prodotto della sezione aurea per il suo coniugato otteniamo:\nPertanto la sezione aurea formula_6 e il suo coniugato formula_84 sono l'uno il reciproco dell'altro:\nParticolarit\u00e0 matematiche.\nLa sezione aurea \u00e8 l'unico numero non naturale il cui reciproco e il cui quadrato mantengono inalterata la parte decimale.\nAnche il coniugato della sezione aurea formula_84 mantiene inalterata la parte decimale se confrontata con il suo reciproco ma non se confrontata con il suo quadrato:\nTenendo conto che valgono le relazioni formula_97 e formula_98 si ottengono le seguenti equazioni per il coniugato della sezione aurea:\nPertanto le soluzioni ammesse dal polinomio formula_100 sono:\nTornando alla sezione aurea formula_6 e tenendo conto che l'unit\u00e0 pu\u00f2 anche essere scritta come formula_103, vale la seguente equazione\nche moltiplicata per formula_105consente di generalizzarla per qualsiasi potenza del numero aureo:\nQuest'ultima equazione dimostra che la sezione aurea formula_6 \u00e8 una delle possibili radici di ogni equazione del tipo formula_108.\nConsiderando formula_109 con formula_72 grande, si ottengono numeri \"quasi interi\", ossia molto prossimi a un numero intero: con potenze pari l'approssimazione \u00e8 per difetto e con potenze dispari per eccesso. Ad esempio:\nEssendo quest'ultima una caratteristica fondamentale dei Numeri di Pisot, la sezione aurea ne rappresenta un caso particolare.\nLa met\u00e0 del rapporto aureo \u00e8 uguale alla funzione seno di 666 misurata in gradi (a meno del segno):\nRappresentazioni notevoli.\nIl numero aureo \u00e8 legato a due rappresentazioni, per cos\u00ec dire \"notevoli\", aventi diverse caratteristiche in comune:\nQueste propriet\u00e0 si dimostrano entrambe sfruttando lo stesso procedimento:\nformula_6 pu\u00f2 essere ottenuto mediante una successione infinita di radici quadrate sommando ogni volta formula_117 al risultato, e poi estraendo nuovamente la radice\nformula_118\nponiamo\nformula_119\nsi nota subito che essendo un processo infinito, la parte sotto radice \u00e8 ancora uguale a formula_120, per cui:\ne quindi:\nche \u00e8 l'equazione generatrice di formula_6.\nformula_6 pu\u00f2 essere il risultato di una frazione continua illimitata, avente tutti i termini uguali a formula_117 come denominatore\nPoniamo:\nTrattandosi di una frazione infinita, si nota che il denominatore \u00e8 uguale a formula_128, per cui:\nSe si moltiplicano entrambi i membri per formula_128, si ha:\nche \u00e8 l'equazione generatrice di formula_6.\nIl numero \"pi\u00f9 irrazionale\".\nUn numero irrazionale pu\u00f2 essere rappresentato con una frazione continua infinita: troncando la frazione continua a vari livelli e svolgendo i calcoli si ottengono delle frazioni con numeratore e denominatore interi, ossia dei numeri razionali che sono approssimazioni del numero irrazionale di partenza.\nSi prenda ad esempio il numero irrazionale formula_142 il cui valore \u00e8 dato da:\nformula_143\nTrattandosi appunto di un numero irrazionale, la sua frazione continua \u00e8 illimitata ed \u00e8 rappresentata da:\nTroncando progressivamente la frazione continua, considerandone cio\u00e8 i suoi convergenti, ed effettuandone il calcolo decimale otteniamo i seguenti numeri razionali che approssimano formula_142:\nConfrontando i numeri decimali ottenuti con il valore effettivo di formula_142 e analizzando le cifre in grassetto si nota come i convergenti relativi ai troncamenti effettuati in corrispondenza di termini maggiori dell'unit\u00e0 (15, 292, 2 e 3) presentano un deciso miglioramento nell'approssimazione di formula_142 rispetto al miglioramento ottenuto effettuando il troncamento in corrispondenza dei valori unitari.\nConsideriamo ora la sezione aurea formula_6 il cui valore \u00e8 dato da:\nLa sua frazione continua \u00e8 data da:\nConsiderando anche qui i suoi convergenti ed effettuandone il calcolo decimale otteniamo i seguenti numeri razionali che approssimano formula_6:\nCome si pu\u00f2 vedere, i miglioramenti nel passaggio da un convergente all'altro non sono cos\u00ec marcati come nel caso di formula_142: ci\u00f2 \u00e8 dovuto al fatto che non si riesce mai a troncare la frazione continua in corrispondenza di un valore maggiore dell'unit\u00e0 essendo tutti i termini uguali a 1.\nA differenza di formula_6, tutti gli altri numeri irrazionali presentano, nella frazione continua che li rappresenta, uno o pi\u00f9 termini diversi dall'unit\u00e0 in corrispondenza dei quali si riscontrano pi\u00f9 decisi miglioramenti nell'approssimazione: proprio questa sua caratteristica \u00e8 valsa alla sezione aurea l'appellativo di numero pi\u00f9 irrazionale tra gli irrazionali.\nUna trattazione pi\u00f9 rigorosa dell'argomento fa ricorso al teorema di Hurwitz il quale afferma che dato un numero irrazionale esistono infiniti numeri naturali formula_154 e formula_72 primi fra loro il cui rapporto formula_156 approssima il numero irrazionale con uno scarto inferiore a formula_157. Quindi, tra i convergenti di formula_142 sopra elencati ce ne sono alcuni (ad esempio formula_159) che lo approssimano con uno scarto inferiore a formula_157 dove formula_72 \u00e8 il denominatore del rapporto. Altrettanto vale per formula_6 (si prenda ad esempio formula_163). Ma come si era gi\u00e0 potuto constatare con il ragionamento precedente, i denominatori di formula_142 crescono in maniera pi\u00f9 marcata rispetto a quelli di formula_6: da ci\u00f2 discende che le approssimazioni razionali di formula_142 convergono pi\u00f9 rapidamente rispetto a quelle di formula_6, in perfetto accordo con quanto esposto in precedenza.\nRelazione con la successione di Fibonacci.\n\u00c8 stato gi\u00e0 detto che facendo il rapporto di due numeri consecutivi di Fibonacci, questo approssima sempre meglio il numero aureo, man mano che si procede nella successione; provare questo equivale a provare che il limite della successione del rapporto fra numeri di Fibonacci consecutivi \u00e8 formula_6, ossia:\nLa relazione pu\u00f2 essere dimostrata per induzione: supponiamo che le precedenti frazioni convergano a un valore definito formula_128. La serie di Fibonacci \u00e8 una serie ricorsiva i cui termini sono uguali a:\nPossiamo quindi riscrivere il limite come:\ncio\u00e8 uguale a formula_117 pi\u00f9 il reciproco della frazione, che mediante il passaggio a limite, di cui omettiamo i segni, possiamo riscrivere come segue\nche risolta d\u00e0 formula_175\nLa funzione generatrice della serie si basa proprio su formula_6:\nEssendo formula_178 minore di formula_117 in valore assoluto, per formula_180 che diventa sempre pi\u00f9 grande essa diventa una quantit\u00e0 cos\u00ec prossima a zero da risultare ininfluente nella somma algebrica, tanto che per formula_72 grande i numeri della successione di Fibonacci possono essere approssimati con:\nanalogamente a quanto visto precedentemente, soltanto che in questo caso i numeri quasi interi sono ottenuti dopo la divisione di un altro numero irrazionale formula_183.\nInoltre abbiamo:\nRelazione con \u03c0.\nSrinivasa Ramanujan e G. H. Hardy scoprirono una relazione che lega attraverso una frazione continua e un numero infinito, due numeri fondamentali come la irrazionale sezione aurea formula_6 e formula_142, il trascendente pi greco:\ndove formula_188\nPotenze di \u03c6.\nEcco qui alcuni rapporti notevoli interni a formula_6 stesso con delle sue potenze:\nElementi di regolarit\u00e0 nelle potenze di formula_6si hanno anche con la serie di Fibonacci; per esempio, se invece del rapporto tra due elementi successivi si prende un passo maggiore, il limite di questo converger\u00e0 sicuramente verso un formula_195, e precisamente:\nSi ha inoltre:\nPer alti valori dell'esponente, le potenze di formula_6 possono essere considerate con buona approssimazione numeri naturali.\nLa sezione aurea presenta propriet\u00e0 particolari se utilizzata come base di un sistema di numerazione.\nMetodi di approssimazione e espansione decimale.\nNonostante la sezione aurea possa essere compiutamente riportata in termini numerici con la nota formula formula_199 la presenza della radice di 5, ne decreta, attraverso l\"irrazionalit\u00e0\", l'impossibilit\u00e0 di conoscerne tutta la parte decimale, il che determina che essa pu\u00f2 essere soltanto approssimata con maggior grado di precisione da frazioni sempre pi\u00f9 grandi oppure mediante algoritmi iterativi.\nIl primo metodo pi\u00f9 conosciuto \u00e8 senz'altro quello di sfruttare il legame con i numeri di Fibonacci, attraverso quest'altra ormai nota formula formula_200 il cui grado di approssimazione sempre migliore misurabile con la differenza dal limite effettivo calcolabile con questa formula formula_201. Rimane ovviamente sempre l'inconveniente di dover preliminarmente calcolare valori sempre maggiori della successione.\nAssai meno calcoli preliminari, richiede invece il calcolo mediante il metodo pi\u00f9 classico della frazione continua, come precedentemente visto, il cui grado di approssimazione pu\u00f2 essere solo stimato, risalendo alla frazione corrispondente formula_202, inferiore a formula_203; se non fosse come gi\u00e0 spiegato che si tratta della frazione continua pi\u00f9 lenta in assoluto.\nGeometria.\nLa sezione aurea ricorre abbastanza frequentemente in geometria, particolarmente nelle figure a geometria pentagonale. Nel pentagono regolare e nel pentagramma emerge naturalmente, e per questo, come abbiamo gi\u00e0 detto, venne scoperto dai Greci, nel rapporto fra la diagonale e il lato o, nel secondo caso, fra il pentagono interno e il lato della punta stellata.\nSi ritrova pure nel decagono come rapporto fra la misura del raggio della circonferenza circoscritta e del lato, o ancora, trasferendoci nella geometria solida, perfino nel dodecaedro, un poligono a dodici pentagoni, e nell'icosaedro, entrambi \"solidi platonici\".\nEsistono inoltre dei poligoni definibili \"aurei\", poich\u00e9 presentano in alcune delle loro parti il rapporto aureo; il caso pi\u00f9 emblematico \u00e8 senz'altro il rettangolo aureo, seguito dal triangolo aureo:\nNel rettangolo il rapporto \u00e8 rintracciabile fra il lato corto e quello lungo, mentre nel triangolo fra la base e i lati uguali; inoltre in entrambe le figure si pu\u00f2 notare che sono ricavabili una successione di figure simili sempre pi\u00f9 piccole con fattore formula_6di rimpicciolimento rispetto a quella pi\u00f9 esterna; nel rettangolo aureo inoltre \u00e8 possibile verificare che la sequenza \"converge\" verso un punto di fuga che non si raggiunger\u00e0 mai, denominato dal matematico Clifford A. Pickover \"l'occhio di Dio\", probabilmente rifacendosi alla definizione di \"divina\" data alla proporzione da Pacioli.\nLavorando sulle successioni inoltre \u00e8 possibile ricavare una sorta di spirale, denominata \"spirale aurea\", anch'essa legata all'omonima sezione, ma di cui questa rappresenta soltanto una buona approssimazione formata da quarti di cerchio; cos\u00ec come avviene nel caso rettangolo, dove in questo caso la spirale approssimante, si avvicina a quella aurea, a volte tangendola e altre sovrapponendosi ed entrambe tendendo verso un polo asintotico coincidente con lo stesso \u00abocchio di Dio\u00bb.\nSempre in ambito geometrico la sezione aurea trova un ruolo importante anche nella composizione di alcuni frattali, ove adottandolo come coefficiente di omotetia sarebbe in grado di assicurare la massima frattalizzazione della figura prima che le sue parti inizino a sovrapporsi. Nel caso dei frattali che riescono a simulare forme naturali, come un albero, per esempio, che rappresenta il grado di ottimalit\u00e0 massima per ottenere la maggiore superficie di chioma senza sovrapposizione; a tal proposito prende proprio il nome di \"albero aureo\", una particolare forma di albero di Barnsley con valore pari a formula_6.\nCostruzione geometrica con riga e compasso.\nLa sezione aurea pu\u00f2 essere costruita geometricamente, con riga e compasso, assegnato un qualsiasi segmento formula_206, ed \u00e8 possibile agire in due modi:\nNel primo caso una possibile divisione del segmento \u00e8 indicata da Euclide alla \"Prop.\" 30, libro VI dei suoi \"Elementi\", tuttavia esiste un modo molto pi\u00f9 semplice:\nsi ha, per il teorema di Pitagora:\nQuindi, formula_221 risulta formula_222 che equivale a formula_223. Ma, come visto, formula_224, e formula_117 \u00e8 proprio la misura del segmento formula_206. Abbiamo perci\u00f2 che formula_227. Per provare che questi tre segmenti soddisfano la proporzione aurea basta vedere che formula_228 , cio\u00e8 che formula_229, il che prova l'asserto, ovvero che i segmenti formula_217, formula_206 e formula_6 soddisfano la proporzione aurea. Ne viene che formula_217 \u00e8 la sezione aurea di formula_206.\nPer il secondo caso invece si procede diversamente, utilizzando di fondo lo stesso metodo attraverso cui si ottiene un rettangolo aureo.\nDato un segmento formula_206 si traccia la perpendicolare formula_236 di lunghezza pari ad formula_206; da questo punto, quindi, si trova il \"punto medio\" formula_43 del segmento interessato e puntandovi, con apertura pari all'ipotenusa formula_239, si riporta la lunghezza sul prosieguo del segmento, trovando cos\u00ec formula_240, per il quale formula_206 rappresenta il \"medio proporzionale\" rispetto alla loro somma formula_242.\nPer un'agevole dimostrazione algebrica se attribuiamo al segmento formula_206 valore unitario, cio\u00e8 formula_117;\nMentre formula_246 similmente, per il teorema di Pitagora, vale:\nSommando i due si ricava:\nche \u00e8 la stessa soluzione dell'equazione generatrice del numero aureo.\nPsicologia.\nNell'Ottocento incominciarono i primi studi psicologici volti ad attestare la superiorit\u00e0 estetica della sezione aurea, in particolar modo le ricerche si concentrarono sulla preferenza estetica per il \"rettangolo aureo\", che fra tutti i derivati geometrici della divina proporzione sembra essere quello maggiormente presente nelle opere d'arte.\nFu in particolare Gustav Fechner, fondatore della psicologia sperimentale, che nel suo \"Manuale di estetica\" (\"Vorschule der Aesthetik\"), edito nel 1879, pubblic\u00f2 i risultati dei suoi esperimenti condotti sia sulle persone, testando le loro preferenze estetiche, sia sul campo, misurando migliaia di oggetti d'uso quotidiano per far emergere la testimonianza di una tendenza inconscia verso la proporzione aurea; Fechner non esit\u00f2 dall'asserire che vi era una dimostrata preferenza per il rettangolo aureo, e quindi per la sezione aurea. Nel corso del XX secolo gli studi fechneriani sono stati oggetto di verifiche e revisioni, e in alcuni casi completati e migliorati specie laddove presentavano delle lacune.\nLa sezione aurea nell'arte.\nMolto spesso capita che nelle opere di diversi artisti venga riscontrata la presenza della sezione aurea, in particolar modo sotto forma di \"rettangolo aureo\", ad esempio nell'architettura greca, nella costruzione delle chiese medioevali, nei dipinti rinascimentali. Gi\u00e0 Vitruvio, architetto romano del I secolo a.C., aveva studiato quali dovessero essere le proporzioni ideali di un canone estetico, rilevando ad esempio che l'altezza di una figura umana doveva risultare uguale all'apertura delle sue braccia, e che la stessa figura potesse essere iscritta in un cerchio. Diversi artisti si cimenteranno nella riproduzione dell'uomo ideale delineato da Vitruvio, fino a Leonardo.\nPittura.\nIn \"La geometria segreta dei pittori\", Charles Bouleau sostenne la tesi di una diffusissima presenza della sezione aurea nei pittori prerinascimentali, quali Giotto, Duccio e Cimabue, quindi in un'epoca anche precedente la pubblicazione del \"De Divina Proportione\".\nLa sezione aurea sarebbe stata inoltre incorporata da Leonardo da Vinci all'interno di alcuni dei suoi dipinti e capolavori pi\u00f9 famosi, tra cui appunto lUomo di Vitruvio\", \"San Gerolamo\", \"La Vergine delle Rocce\", lAnnunciazione\", la \"Testa di vecchio\" e la celebre \"Monna Lisa\". In questo caso, la presenza della sezione aurea \u00e8 pi\u00f9 plausibile per la sua collaborazione con Luca Pacioli nella stesura del \"De Divina Proportione\", anche se alcuni dei dipinti citati risultano di molto precedenti al periodo di collaborazione fra i due umanisti, iniziatosi nel 1496 a Milano presso Ludovico il Moro; fa eccezione la \"Gioconda\", sulla quale il dibattito accademico per\u00f2 risulta ancora aperto, perch\u00e9 il rapporto aureo sarebbe da rintracciare all'interno di un rettangolo aureo i cui riferimenti non sarebbero ben definiti.\nIn epoca pi\u00f9 recente, il pittore francese Georges Seurat nutriva una naturale propensione per una pittura spaziale dove il rilievo geometrico, si carica, nelle prospettive dell'artista, di una valenza emozionale che egli intende trasmettere facendo un particolare uso di tratti verticali, orizzontali e angoli retti; pur mancando un'ammissione dell'artista di avere fatto esplicito uso della proporzione aurea, a sostegno vengono spesso citati diversi studi sulle proporzioni di dipinti come \"La parade de cirque\". In quest'ultimo caso, un massiccio aiuto alla diffusione del \"mito\" sarebbero stati alcuni scritti di Matila Ghyka. Stesse cose avrebbe affermato il matematico inglese David Bergamini nel suo libro \"Mathematics\", curato nel 1963 dai redattori di \"Life Magazine\".\nAltri diversi artisti fecero esplicito uso della sezione aurea nelle loro opere: uno dei primi fu senz'altro Paul S\u00e9rusier (1864 - 1927) per sua stessa ammissione. \u00c8 probabile che S\u00e9rusier abbia appreso della sezione aurea da un altro pittore amico suo, l'olandese Jan Werkade, durante una visita avvenuta nel 1896, quando and\u00f2 a trovarlo presso un monastero di Benedettini a Beuron, nella Germania meridionale; nell'occasione un gruppo di monaci stava ricavando una serie di opere a sfondo religioso basandosi su un Padre Didier Lenzdi riguardanti particolari \u00abmisure sacre\u00bb tra cui vi era ovviamente la \"sezione aurea\".\nDopo S\u00e9rusier la conoscenza della sezione aurea si diffuse a molti artisti, e non pot\u00e9 mancare di trovare degna posizione anche all'interno del cubismo, come dimostra il nome di una mostra, la \"Section d'Or\", tenuta a Parigi nel 1912 da alcuni dei primi esponenti del movimento pittorico, bench\u00e9 nessuna delle opere presentate al suo interno contenesse alcun legame con formula_6. Tuttavia non mancarono pittori cubisti che ne fecero realmente uso, come lo spagnolo Juan Gris e lo scultore lituano Jacques Lipchitz; i due fra l'altro lavorarono assieme alla creazione della scultura \"Arlequin\" basata su un particolare triangolo aureo ideato da Keplero. Spostandoci in Italia troviamo invece Gino Severini che lo utilizzo nei primi anni venti e pi\u00f9 tardi Mario Merz, che ha realizzato un largo numero di opere nelle quali la progressione numerica di Fibonacci dialoga con la linea a spirale (es. \"Un segno nel Foro di Cesare\", 2003).\nOltre oceano, negli Stati Uniti troviamo Jay Hambidge che, all'inizio del Novecento teorizz\u00f2 due tipi di arte moderna: una a \"simmetria statica\", basata su forme geometriche, e una invece \"dinamica\" basata sulla sezione aurea e la spirale logaritmica. Oltre Manica invece abbiamo, sempre agli inizi del secolo, Anthony Hill (1930) che si ispir\u00f2 al numero aureo in una serie di opere denominate sotto \"relief construction\"; un altro artista, l'israeliano Yigal Tumarkin, addirittura inser\u00ec in una sua opera direttamente la formula formula_199.\nLa sezione aurea sembra essere stata utilizzata anche dall'olandese Piet Mondrian, che fece prettamente uso di forme rettangolari e linee verticali e orizzontali per comporre le sue opere. Si \u00e8 discusso se questi dipinti celassero pi\u00f9 o meno velati riferimenti o proporzioni auree; ciononostante non si hanno riscontri diretti da parte dell'artista, n\u00e9 dei suoi principali esperti, ad esempio il critico Yve-Alain Bois ha escluso tale ipotesi.\nArchitettura (Modulor).\nNell'architettura del XX secolo, una delle pi\u00f9 interessanti applicazioni della sezione aurea fu senz'altro segnata dalla nascita del \"Modulor\", letteralmente \"modulo d'oro\" derivato dal nome francese.\nL'ideatore fu l'architetto svizzero Le Corbusier che si prefisse di utilizzare la sezione aurea e la successione di Fibonacci quale sistema su cui basare le proporzioni di tutti gli spazi dedicati alla vita dell'uomo con l'intento di creare uno standard che fosse allo stesso tempo armonico e funzionale alle esigenze del vivere quotidiano; l'idea sottostante era che poich\u00e9 era possibile riscontrare la sezione aurea nelle proporzioni del corpo umano, nonch\u00e9 in altri svariati esempi naturali, questa potesse essere la base ottimale su cui strutturare tutto l'ambiente circostante, in modo che risultasse armonico e armonizzato a esso secondo una presupposta regola naturale, identificata appunto nella proporzione aurea. L'idea di armonia implicita cela ancora una volta la concezione di un'estetica superiore legata alla sezione aurea.\nLo stesso Le Corbusier utilizz\u00f2 gli schemi del \"Modulor\" in diversi suoi progetti, come nella costruzione di alcune strutture governative nella citt\u00e0 di Chandigarh in India. Nel suo complesso, per\u00f2, il Modulor non trov\u00f2 grande seguito presso altri architetti, anzi fu molto spesso oggetto di critiche che ne decretarono man mano l'insuccesso.\nIn Italia, l'architetto Giuseppe Terragni l'ha usata nella progettazione di alcuni edifici razionalisti.\nMusica.\nLa musica ha numerosi legami con la matematica, e molti ritengono che in essa sia centrale il ruolo della sezione aurea. A sostegno di tale tesi vengono spesso richiamate alcune particolarit\u00e0 strutturali di determinati strumenti come il violino e il pianoforte.\nNel caso del violino alcuni ritengono che la piacevolezza del suono derivi dalle sapienti capacit\u00e0 dei liutai di costruire la sua cassa armonica secondo particolari geometrie; per esempio l'arco che ne costituisce la base avrebbe, in molti casi, il suo centro di curvatura proprio in posizione aurea rispetto alla lunghezza complessiva dello strumento, inoltre anche lo stesso Stradivari si sa per certo che cercasse di posizionare gli \"occhielli\" del violino sempre in tale posizione; non vi sono per\u00f2 conferme sul fatto che tali accorgimenti conferiscano effettivamente un suono \"migliore\" allo strumento, che non possano essere invece attribuiti alla lavorazione dei materiali o alla scelta degli stessi.\nNel pianoforte, invece, particolare rilievo viene dato alla struttura della tastiera, in special modo con parallelismi fra i numeri di questa e quelli di Fibonacci. I \"tredici\" tasti delle ottave, distinti in \"otto\" bianchi e \"cinque\" neri, a loro volta divisi in gruppi da \"due\" e \"tre\" tasti ciascuno; 2, 3, 5, 8, 13 appartengono infatti tutti alla successione di Fibonacci, ma anche in questo caso, ancor pi\u00f9 che nel precedente, si tratta di una mera coincidenza che non pu\u00f2 neppure essere attribuita a una specifica volont\u00e0 del costruttore, trattandosi di una soluzione motivata unicamente dall'evoluzione strutturale dello strumento.\nIn passato si \u00e8 fatto notare, che molti degli intervalli musicali \"naturali\" sarebbero riducibili a frazioni in termini di numeri di Fibonacci (una \"sesta maggiore\" di La e Do 5/3, una \"sesta minore\" di Do e Mi 8/5).\nGi\u00e0 Pitagora aveva osservato che gli accordi musicali ottenuti da corde le cui lunghezze siano in rapporto come numeri interi \"piccoli\" risultino particolarmente gradite all'orecchio. Tuttavia, i motivi per cui tali rapporti sono particolarmente consonanti, sono spiegati (almeno in parte) dall'acustica, non hanno praticamente alcuna connessione con la serie di Fibonacci.\nSul piano compositivo la sezione aurea attraverso la serie di Fibonacci pu\u00f2, ovviamente, essere rapportata a qualsiasi unit\u00e0 di misura concernente la musica, cio\u00e8 durata temporale di un brano, numero di note o di battute. Per esempio Paul Larson nel 1978 sostenne di aver riscontrato nei Kyrie contenuti nel \"Liber Usualis\", il rapporto aureo a livello delle proporzioni melodiche; medesime considerazioni sono sempre state fatte per le opere di Mozart, anche se recentemente John Putz, matematico all'Alma College, persuaso di tale teoria specialmente per quanto riguarda le sonate per pianoforte, riscontr\u00f2 un risultato soddisfacente soltanto per la \"Sonata n. 1 in Do maggiore\".\nQuesto \u00e8 quello che hanno fatto, per esempio, B\u00e9la Bart\u00f3k (1881-1945) in alcune delle sue maggiori composizioni (come la Musica per Archi, Percussioni e Celesta) e Claude Debussy (1862-1918), il quale era particolarmente attratto dalla sezione aurea, citata da lui come \"le divin nombre\" nella raccolta \"Estampes\" (1903) e usata, tra gli altri, nella composizione dei brani \"La Mer\" (1905) e \"Cath\u00e9drale Engloutie\".\nQuest'ultimo, in particolare, \u00e8 un preludio per pianoforte di 89 battute, di cui le prime 68 hanno un tempo doppio delle restanti 21: in altre parole, alla battuta 68 il brano rallenta e la durata delle note si dimezza. L'effetto prodotto all'ascolto, quindi, riduce le battute di questa prima sezione a 34, e il brano ha una lunghezza percepita da chi lo ascolta di 55 battute, vale a dire la sezione aurea di 89. Questo \u00e8 uno dei tanti esempi che si possono citare per descrivere l'applicazione del concetto di sezione aurea all'interno delle composizioni musicali di Debussy. Il pianista Roy Howat ha analizzato altri brani di Debussy come \"Reflets dans l'eau\", \"L'isle joyeuse\" (oltre al gi\u00e0 citato \"La Mer\") riscontrando in ognuno varie applicazioni delle tecniche succitate.\nBart\u00f3k e Debussy sono solo due tra i compositori che hanno usato in musica il concetto di sezione aurea, ma se ne potrebbero menzionare molti altri, tutti operanti tra la fine del XIX secolo e il XX secolo. In epoche pi\u00f9 recenti, musicisti quali Stockhausen, Pierre Barbaud, Iannis Xenakis, facendo evolvere i precedenti utilizzi della matematica in musica, hanno introdotto un utilizzo pi\u00f9 strutturato della matematica (soprattutto il calcolo delle probabilit\u00e0 e del computer per la composizione musicale). Xenakis in particolare ha fondato a tale fine, a Parigi nel 1972, un gruppo di ricerca universitario chiamato CEMAMU, che ha appunto come obiettivo l'applicazione delle conoscenze scientifiche moderne e del computer alla composizione musicale e alla creazione di nuovi suoni tramite sintetizzatori.\nSofija Gubajdulina ha utilizzato frequentemente la serie di Fibonacci nelle sue opere - ad esempio nella \"Sinfonia \"Stimmen... Verstummen...\"\", in \"Perception\", nel pezzo per percussioni \"All'inizio era il ritmo\", nel coro \"Omaggio a Marina Cvetaeva\", nel trio \"Quasi hoquetus\", nella sonata \"Et exspecto\" e altre. Va sottolineato che la compositrice ha fatto ricorso alla serie di Fibonacci quale regola per organizzare il ritmo, generale o particolare, delle sue opere: \"La Sezione Aurea \u00e8 stata impiegata [...] in due sensi: nella struttura intervallare e in quella ritmica. Delle due a me interessa particolarmente la seconda. Se si interpreta la struttura intervallare con le cifre occorre prendere il semitono come unit\u00e0 di misura. [...] Certamente i numeri 3-5-8, e quindi anche gli intervalli che essi rappresentano, sono disposti in una sequenza che \u00e8 quella della serie di Fibonacci. Ma su questo tipo di applicazione io ho alcuni dubbi, perch\u00e9 gli intervalli in questione sono considerati all'interno del sistema temperato, [...] un sistema artificiale. La serie di Fibonacci si applica invece al sistema \"del mondo\", in una parola a quella natura che viene violata dall'artificio del sistema temperato. L'uso della serie di Fibonacci nel sistema ritmico mi sembra invece giusto e naturale perch\u00e9 il ritmo \u00e8 legato alla naturalit\u00e0 del nostro respiro.\"\nAnche la musica rock, specialmente nel cosiddetto rock progressivo, si \u00e8 confrontata con gli aspetti \"mistici\" della sezione aurea, e pi\u00f9 precisamente dalla serie di Fibonacci. L'esempio pi\u00f9 emblematico \u00e8 la musica dei Genesis, che hanno usato assiduamente la serie fibonacciana nella costruzione armonico-temporale dei loro brani: \"Firth of Fifth\" \u00e8 tutto basato su numeri aurei: ad esempio ci sono assoli di 55, 34, 13 battute, di questi alcuni sono formati da 144 note, ecc. Oltre ai Genesis, altre rock band hanno usato, seppure pi\u00f9 sporadicamente, i numeri aurei nelle loro composizioni. Fra questi i Deep Purple nel brano \"Child in Time\" e i Dream Theater nell'album \"Octavarium\", interamente concepito secondo il rapporto tra i numeri 8 e 5 e termini consecutivi della sequenza di Fibonacci. Risale invece al 2001 \"Lateralus\", album della band statunitense Tool che contiene il singolo omonimo \"Lateralus\" costruito fedelmente sulla serie di Fibonacci, e sulla propriet\u00e0 rigenerativa del rettangolo aureo che si sviluppa in una forma a spirale, quale fondo ritmico dell'essere e della vita.\nLetteratura.\nPersino nella letteratura \u00e8 stato rintracciato il rapporto aureo, pi\u00f9 specificatamente in poesia. Ci sarebbero due modi per poterlo rintracciare: come idea ispiratrice dell'opera, oppure come principio organizzatore della struttura ritmica che dona al componimento le sue decantate doti di armonia. Unica opera, tra l'altro a sfondo umoristico, realmente appartenente al primo caso \u00e8 una poesia del matematico Paul Bruckman intitolata \"Media costante\", pubblicata nel 1977 sulla rivista matematica \"Fibonacci quarterly\", dove in versi vengono decantate le principali propriet\u00e0 algebriche del numero, il cui nome viene tradotto per l'occasione in \"media aurea\".\nRiguardo alla seconda possibilit\u00e0 circa la presenza della sezione aurea in poesia, sono state fatte alcune elucubrazioni sulla \"Eneide\" di Virgilio; un docente dell'universit\u00e0 di Princeton, George Duckworth, afferm\u00f2 in un suo saggio, edito nel 1962, che il poeta latino avrebbe strutturato il testo sezionandolo in parti \"minori\" e \"maggiori\" che avrebbero rispettato il rapporto aureo. Ora, Duckworth individua queste parti in modo apparentemente oggettivo, ovvero in base al carattere prevalente del loro contenuto sia questo di dialogo o di narrazione o descrizione; concludendo poi che il numero dei versi \u00e8 tale da approssimare il rapporto aureo. Nel 1981 tali dati vennero rianalizzati da Leonard Curchin e dal matematico Roger Fishler, i quali dimostrarono che l'analisi era innanzitutto viziata da un fatto: che prendendo due numeri disuguali formula_251 (maggiore) e formula_154 (minore), il rapporto formula_253 \u00e8 pi\u00f9 vicino a formula_6 di quanto non lo sia formula_255; e Duckworth avrebbe preso a sostegno della propria ipotesi soltanto la prima frazione, escludendo la seconda.\nFotografia.\nMolti fotografi famosi sono noti per il loro uso della sezione aurea in fotografia.\nGraphic design.\nAnche il graphic design \u00e8 un campo in cui \u00e8 usata la sezione aurea.\nBotanica.\nIn natura uno degli esempi pi\u00f9 significativi di utilizzo della sezione aurea \u00e8 rappresentato dagli studi sulla disposizione geometrica delle foglie e delle infiorescenze di alcune piante (fillotassi).\nNel XIX secolo i fratelli Louis e Auguste Bravais, botanico il primo e cristallografo il secondo, osservarono che in alcune piante le foglie si dispongono sul fusto secondo una spirale vegetativa, in cui l'angolo tra due foglie successive \u00e8 pressoch\u00e9 costante ed \u00e8 di circa 137,5\u00b0. Tale angolo, corrispondente all'angolo aureo, garantisce un utilizzo ottimale della luce solare. Diversi altri esempi sono stati rinvenuti in natura, dai petali dei fiori, il cui numero appartiene di solito alla successione di Fibonacci, alle forme anatomiche umane, dalla geometria delle foglie alle stelle marine, dalla spirale aurea dei nautilus a quella delle galassie.\nMedicina.\nRecentemente la sezione aurea \u00e8 stata trovata essere anche alla base di importanti proporzioni tra parametri medici e parametri relativi al movimento umano. Nel 2013 \u00e8 stato scoperto che durante il passo il rapporto tra la fase di appoggio (chiamata in inglese stance) e la fase di oscillazione dell'arto inferiore (quando il piede avanza e non \u00e8 in contatto con il terreno, chiamata in inglese swing) \u00e8 pari al rapporto aureo. Questo comporta una serie di proporzionalit\u00e0 delle fasi del passo che probabilmente ne semplifica il controllo da parte del sistema nervoso centrale. Soggetti con patologie neurologiche hanno alterato questo rapporto. Analogamente anche il rapporto tra le fasi cardiache diastolica e sistolica \u00e8 stato scoperto essere prossimo al rapporto aureo."}
{"id": "16762", "revid": "125202218", "url": "https://it.wikipedia.org/wiki?curid=16762", "title": "Lingue indoeuropee", "text": "Con lingue indoeuropee in linguistica si intende quella famiglia linguistica, cio\u00e8 quella serie di lingue aventi un'origine comune (il protoindoeuropeo), che comprende la maggior parte delle lingue d'Europa vive ed estinte che attraverso il Caucaso e il Medio Oriente da un lato, e la Siberia occidentale e parte dell'Asia Centrale dall'altro, sono arrivate a coinvolgere l'Asia meridionale e in tempi antichi persino l'attuale Turkestan cinese (odierno Xinjiang). \nNel corso dell'et\u00e0 moderna, in seguito alle esplorazioni geografiche, alle migrazioni e alla colonizzazione che hanno fatto dilagare i popoli europei in gran parte del globo, si \u00e8 diffusa in tutti i continenti, divenendo la famiglia dominante nelle Americhe, in Australia, in Nuova Zelanda, in gran parte della Siberia e in singole regioni dell'Africa. Oggi le lingue della famiglia linguistica indoeuropea hanno nel globo il maggior numero relativo di parlanti, rispetto alle altre famiglie linguistiche. La famiglia linguistica indoeuropea si divide a sua volta in grandi sottofamiglie (gruppi o rami di lingue), sulla cui esatta composizione e sulle cui relazioni \u00e8 in corso un vivace dibattito scientifico.\nMembri della famiglia linguistica indoeuropea.\nAppartengono con certezza alla famiglia linguistica indoeuropea diverse sottofamiglie linguistiche a loro volta differenziate in lingue e dialetti:\nA queste ultime lingue, storicamente documentate anche se in maniera molto frammentaria, si devono aggiungere alcune lingue la cui esistenza \u00e8 solo postulata sulla base di evidenze indirette. Da un lato abbiamo il cosiddetto \"europeo antico\", ipotetica lingua indoeuropea di sostrato, parlata secondo alcuni (in primo luogo Hans Krahe) in epoca molto antica in Europa, diversa da tutti gli altri rami della famiglia, e che avrebbe dato origine alla tipica idronimia europea di fondo. Dall'altro lato sono state postulate alcune lingue egee di substrato indoeuropeo influenti sul greco antico ma estranee al ramo egeo-anatolico e agli altri rami indoeuropei noti, fra cui il \"pelasgico\", il \"greco psi\" e il \"pelastico\". Queste ultime lingue non sarebbero imparentate direttamente con il greco: i loro resti testimonierebbero l'affioramento di lingue indoeuropee totalmente sconosciute e caratterizzate da aspetti propri, diversi in parte da quelli che identificano i gruppi linguistici dell'indoeuropeo a noi estensivamente o parzialmente noti.\nLe diverse sottofamiglie dell'indoeuropeo sono per tradizione raggruppate in due grandi gruppi, divisi dalla cosiddetta isoglossa centum-satem, e distinti in base al trattamento delle consonanti gutturali. Le cosiddette lingue \"centum\" (dal latino \"centum\", \"cento\") continuano le antiche gutturali palatali come velari, mentre le lingue satem (dall'avestico \"sat\u0259m\", \"cento\") le mutano in consonanti fricative palatali e sibilanti.\nGli studiosi attribuiscono valore differente al fenomeno della \"satemizzazione\", a seconda dei loro orientamenti. I fautori della cosiddetta teoria glottidale ritengono ad esempio pi\u00f9 pertinente il trattamento delle ipotetiche consonanti glottidali che essi presumono tipiche del proto-indoeuropeo nella sua fase comune, e preferiscono perci\u00f2 distinguere fra lingue \"taihun\" (dal gotico \"taihun\", \"dieci\") che perdono la glottidalizzazione mutando le glottidali in consonanti sorde, e lingue \"decem\" (dal latino \"decem\", \"dieci\"), che tramutano le glottidali in sonore.\nClassificazione.\nDi seguito vengono riportati i gruppi linguistici, oggi parlati e anche estinti, in cui sono classificate le lingue indoeuropee. Al proposito si deve affrontare tutta una serie di questioni, giacch\u00e9 anche i vari specialisti non sempre adottano le stesse scelte terminologico e metodologico. Citiamo talune questioni che possono aiutare a servirsi meglio della successiva classificazione. \nCi\u00f2 per spiegare quanto sia difficile trovare una classificazione univoca delle lingue indoeuropee, che oggi sono in massima parte lingue scritte in cui i fenomeni di normativit\u00e0, di convergenza dialettale e di varie forme di diglossia sono state e sono ampiamente diffuse. Vi sono quindi due tendenze. La tendenza prevalente fra gli indoeuropeisti \u00e8 di adottare in genere la nozione di lingua quale lingua scritta attorno alla quale si \u00e8 avuta storicamente la convergenza di un ampio campo di parlate dialettali. Al contrario, la classificazione di Ethnologue, che osserva tutte le lingue del mondo con uno sguardo fondamentalmente antropologico, prende le mosse dalle lingue parlate, per cui la sua nozione di lingua \u00e8 pi\u00f9 ristretta, e spesso equivale a un livello che in altre classificazioni \u00e8 equivalente ai grandi gruppi dialettali in cui si divide una lingua. Rispetto a una tale disparit\u00e0 di visioni \u00e8 impossibile sia prendere una decisione netta sia essere neutrali. \u00c8 opportuno, tuttavia, in una classificazione relativa alle lingue indoeuropee, rispettare le classificazioni correnti presso la maggior parte degli studiosi di indoeuropeistica, e tuttavia indicare, ove possibile, le grandi classificazioni dialettali seguendo Ethnologue o altri autori che hanno affrontato la questione.\nL'obelisco (\u2020) prima del nome di una lingua o gruppo indica che \u00e8 estinta/o.\nGruppo celtico.\nClassificazione continentale/insulare\nClassificazione P/Q\nGruppo indo-iranico.\nGruppo indo-ariano\nIndo-ariano antico\n\u2020Sanscrito vedico\n\u2020Sanscrito classico\nIndo-ariano medio\n\u2020Pracrito di A\u015boka\n\u2020Pali\n\u2020Ardhamagadhi\n\u2020Pracriti drammatici (\u2020shauraseni, \u2020magadhi,\u2020maharashastri)\n\u2020Gandahari\n\u2020Elu\n\u2020Apabhramsa\nIndo-ariano moderno\nGruppo nuristani\nGruppo Iranico\n\u2020Avestico\n\u2020Persiano antico\n\u2020Medio persiano\n\u2020Battriano\n\u2020Sogdiano\nLingue iraniche moderne"}
{"id": "16763", "revid": "110157", "url": "https://it.wikipedia.org/wiki?curid=16763", "title": "Canton San Gallo", "text": "Il Canton San Gallo (tedesco: \"Sankt Gallen\"; francese: \"Saint-Gall\"; romancio: \"Son Gagl\") \u00e8 un cantone della Svizzera. Il Canton San Gallo si trova nel nord-est della Svizzera. La capitale cantonale \u00e8 San Gallo (\"Sankt Gallen\").\nGeografia fisica.\nIl cantone \u00e8 collocato nel nord-est della Svizzera. \u00c8 delimitato a nord dal Lago di Costanza (\"Bodensee\"). Ad est si trova la valle del Reno. Oltre a questa si trovano Austria (Vorarlberg) e Liechtenstein. A sud il cantone confina con il Canton Grigioni, il Canton Glarona e il Canton Svitto. Ad ovest si trova il Canton Zurigo, a nord il Canton Turgovia. \nI due cantoni di Appenzello Interno e Appenzello Esterno sono completamente circondati dal territorio del Canton San Gallo. I fiumi principali del cantone sono: Reno, Thur, Linth e Seez. La topografia varia dalle pianure vicine al Reno e al Lago di Costanza, fino alle zone montagnose della parte sud. Circa un quarto del territorio \u00e8 coperto da foreste e pi\u00f9 di met\u00e0 consiste di pascoli alpini.\nL'altitudine del cantone sul livello del mare varia dai 398\u00a0m del lago di Costanza ai 3 248 m del Ringelspitz.\nMonti.\nI gruppi montuosi che interessano il cantone sono le Alpi Glaronesi e le Prealpi di Appenzello e di San Gallo. Tra queste ultime sono particolarmente noti il Gruppo del Churfirsten ed il Gruppo dell'Alpstein.\nI monti principali del cantone sono:\nStoria.\nIl Canton San Gallo \u00e8 costituito da territori acquisiti dall'abbazia di San Gallo nel corso dei secoli. Il Canton San Gallo fu parte del Canton S\u00e4ntis durante la Repubblica Elvetica. Ci\u00f2 fu possibile solo dopo aver secolarizzato l'abbazia nel 1798. Nel 1803 la zona si un\u00ec alla Confederazione Svizzera come Canton San Gallo. La costituzione venne introdotta nel 1890.\nEconomia.\nL'attivit\u00e0 agricola consiste principalmente nell'allevamento di bestiame e nella produzione casearia, nelle aree di montagna. \u00c8 presente la razza di capre Toggenburg in particolare nelle valli dell'omonimo distretto. Nelle pianure sono importanti la produzione di frutta e vino, ma anche qui \u00e8 presente l'allevamento.\nLe industrie del cantone comprendono: ottica, pirotecnica, chimica e farmaceutica. Il turismo gioca un ruolo importante in molti luoghi di villeggiatura. Ci sono delle sorgenti termali a Bad Ragaz e un grande numero di impianti per gli sport invernali.\nPolitica.\nQuesti 7 politici sono addetti al governo del Canton San Gallo:\nSuddivisioni.\nDistretti.\nIl cantone era suddiviso nei seguenti distretti fino al 1\u00ba gennaio 2003:\nDal 1\u00ba gennaio 2003 i distretti hanno preso il nome di \"Wahlkreis\" e sono:"}
{"id": "16766", "revid": "9", "url": "https://it.wikipedia.org/wiki?curid=16766", "title": "Appenzello Interno", "text": ""}
{"id": "16767", "revid": "9", "url": "https://it.wikipedia.org/wiki?curid=16767", "title": "Appenzello Esterno", "text": ""}
{"id": "16769", "revid": "2", "url": "https://it.wikipedia.org/wiki?curid=16769", "title": "Nucleoni", "text": ""}
{"id": "16773", "revid": "123098913", "url": "https://it.wikipedia.org/wiki?curid=16773", "title": "Mira (astronomia)", "text": "Mira (\u03bf Cet / \u03bf Ceti / Omicron Ceti) \u00e8 una stella variabile pulsante che ha dato il nome alla classe delle variabili Mira. Si trova nella costellazione della Balena ed \u00e8 stata la prima stella variabile a essere scoperta (se si escludono novae, supernovae e la strana Eta Carinae) ed \u00e8 la pi\u00f9 luminosa tra le variabili periodiche che scompaiono alla vista a occhio nudo durante parte del loro ciclo. La sua distanza era stimata in 220 anni luce prima del lancio del satellite Hipparcos, che ha calcolato invece una distanza di 409 anni luce con un margine d'errore del 14%.\nOsservazione.\nMira \u00e8 situata nell'emisfero celeste australe, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto nelle zone dell'Artide con latitudine pi\u00f9 prossima ai 90\u00b0. Nell'emisfero sud invece appare circumpolare solo in prossimit\u00e0 del polo.\nQuando si trova al massimo della sua luminosit\u00e0 la si pu\u00f2 scorgere a occhio nudo nella parte centrale della propria costellazione, poco a sud-ovest di , la stella pi\u00f9 luminosa della costellazione, e poco a nord-est di e , che pu\u00f2 superare in brillantezza quando \u00e8 al massimo. Tuttavia il periodo di massima luminosit\u00e0 del suo ciclo di variabilit\u00e0 \u00e8 minore rispetto al periodo in cui si trova al minimo, di conseguenza spesso \u00e8 necessario un binocolo o un piccolo telescopio per poterla scorgere.\nStoria delle osservazioni.\nSono state fatte molte ipotesi sull'eventualit\u00e0 che la variabilit\u00e0 di Mira possa essere stata osservata nell'Antica Cina, in Babilonia e in Grecia, tuttavia non esistono prove certe al riguardo. Certamente la storia di Algol (la cui variabilit\u00e0 \u00e8 nota solo dal 1667, ma sulla quale l'esistenza di leggende che risalgono all'antichit\u00e0 dimostra come sia stata osservata con sospetto per millenni) suggerisce che anche Mira possa essere stata notata prima. Karl Manitius, un traduttore del \"Commento su Arato\" di Ipparco, ha suggerito che alcune frasi di quel testo del II secolo a.C. possano riferirsi a Mira. Gli altri grandi dell'astronomia occidentale pre-telescopica - Tolomeo, al-Sufi, Ulugh Beg e Tycho Brahe - non mostrano di sapere niente di Mira, neppure come stella normale. Ci sono tre osservazioni di Mira negli archivi cinesi e coreani, nel 1596, nel 1070 e nello stesso anno in cui Ipparco avrebbe fatto le sue osservazioni (134 a.C.) che sono suggestive, ma la pratica cinese di identificare le osservazioni in modo non pi\u00f9 preciso di una costellazione cinese rende difficile essere certi che stiano parlando proprio di Mira.\nVariabilit\u00e0.\nLe prime notizie certe riguardo alla variabilit\u00e0 della stella sono una serie di osservazioni dall'astronomo David Fabricius, a partire dal 3 agosto 1596. Durante le sue osservazioni del pianeta Mercurio, Fabricius ebbe bisogno di una stella di riferimento per misurarne la posizione, e scelse una vicina stella anonima di terza magnitudine. Quando la riosserv\u00f2 il 21 agosto, si accorse che la stella era diventata di prima magnitudine, e che invece in ottobre era cos\u00ec debole da scomparire alla vista. Fabricius pens\u00f2 che fosse una nova, ma la rivide il 16 febbraio 1609 (cosa che in genere non succede con le novae).\nIl primo vero scopritore della variabilit\u00e0 della stella \u00e8 probabilmente Johann Holwarda, che riusc\u00ec a determinare il periodo delle riapparizioni di questa stella, di circa undici mesi. Johannes Hevelius la stava osservando negli stessi anni e la chiam\u00f2 \"Mira\" (in latino \"meravigliosa\") nel suo lavoro \"Historiola Mirae Stellae\" del 1662, perch\u00e9 si comportava come nessun'altra stella. Ismail Bouillaud perfezion\u00f2 la stima del periodo a 333 giorni, sbagliando di meno di un giorno rispetto al valore moderno di 332 (poich\u00e9 le variabili Mira variano lentamente il loro periodo col tempo, la stima di Bouillaud potrebbe anche essere stata esatta per la sua epoca).Dopo questa scoperta, Mira divenne il prototipo di questa classe di variabili a lungo periodo.\nScoperta della coda.\nIl 15 agosto 2007 esce sulla rivista Nature uno studio dell'\u00e9quipe del prof. Christopher Martin del California Institute of Technology di Pasadena che descrive una coda di 13 anni luce composta di gas stellari prodotti negli ultimi 30.000 anni dalla stella. La coda \u00e8 stata individuata grazie alle osservazioni del telescopio spaziale Galaxy Evolution Explorer.\nCaratteristiche fisiche.\nMira, insieme con le altre 6.000 stelle circa dello stesso tipo oggi conosciute, \u00e8 una gigante rossa tra le pi\u00f9 fredde che si conoscano, con una temperatura, variabile, che al minimo supera di poco i 2000 K, la cui superficie oscilla in modo da aumentare e diminuire la propria luminosit\u00e0 in periodi che vanno da 80 giorni a pi\u00f9 di 1.000.\nMiliardi di anni fa Mira era una stella simile al Sole, mentre ora \u00e8 ormai giunta nelle ultime fasi della sua evoluzione. Nel diagramma H-R si trova nel Ramo asintotico delle giganti, in una fase durante la quale brucia idrogeno ed elio in due gusci esterni a un nucleo degenere composto da carbonio e ossigeno. La relativa vicinanza al Sole permette di misurarne il suo raggio, anche se, trattandosi di una stella pulsante, la dimensione \u00e8 variabile. Misure interferometriche in luce visibile di Mira stimano il raggio attorno alle 2 UA, e circa del doppio se misurato in luce infrarossa; se Mira fosse al posto del Sole ingloberebbe non solo la Terra, ma si estenderebbe fin oltre l'orbita di Marte\nAnche temperatura e luminosit\u00e0 sono variabili: nel caso particolare di Mira, il suo aumento di luminosit\u00e0 la porta fino alla magnitudine apparente 3,5 in media, il che significa una stella facilmente visibile a occhio nudo. Eccezionalmente, come il 6 novembre del 1779, arriv\u00f2 al suo massimo a brillare di magnitudine 2. Una stima media della luminosit\u00e0 di Mira, tenendo conto anche della grande quantit\u00e0 di radiazione infrarossa che emette, \u00e8 di circa 8.500 volte quella del Sole.\nI cicli individuali sono anch'essi variabili: massimi registrati con cura arrivano fino alla magnitudine 2, oppure scendono fino alla magnitudine 4,9 (appena visibile a occhio nudo, e con una differenza di luminosit\u00e0 fino a 15 volte tra i diversi massimi), e ci sono indizi storici che suggeriscono che l'intervallo reale possa essere anche tre volte superiore a questo. I minimi differiscono tra loro molto meno, e sono sempre stati tra 8,6 e 10,1 durante le osservazioni storiche, cio\u00e8 una differenza di solo un fattore 4. Il cambiamento totale di luminosit\u00e0 tra il minimo pi\u00f9 basso e il massimo pi\u00f9 alto (cosa che non succede in un singolo ciclo) \u00e8 di 1.700 volte. La forma della curva di luce \u00e8 composta da un incremento che dura 100 giorni, seguito da un decremento che dura il doppio.\nMira B.\nMira \u00e8 anche una stella binaria. La stella compagna \u00e8 stata risolta dal telescopio spaziale Hubble nel 1995, quando si trovava a 70 unit\u00e0 astronomiche dalla primaria; i risultati sono stati annunciati nel 1997. La compagna, Mira B o VZ Ceti, \u00e8 anch'essa una stella variabile, del tipo nova simbiotica.\nLa teoria pi\u00f9 convincente sulla sua natura \u00e8 che sia una nana bianca circondata da un disco di accrescimento composto da materia prelevata dalla primaria. Le immagini ultraviolette dell'HST mostrano una spirale di gas che si alza da Mira in direzione di VZ Ceti. Il periodo orbitale della compagna attorno a Mira \u00e8 di circa 500 anni.\nL'attrazione gravitazionale di Mira B forma un ponte gassoso tra le due stelle e avviene un trasferimento di massa dalla gigante rossa alla nana bianca. Uno studio di Sokoloski del 2010 pare confermare definitivamente che Mira B \u00e8 una piccola e compatta nana bianca.\nCome sistema binario visuale Mira Ceti \u00e8 catalogata nel Washington Double Star Catalog (WDS, edizione 2006.5) come 02193 -0259 JOY 1 Aa, ma \u00e8 meglio conosciuta dagli osservatori di stelle doppie visuali come ADS 1778 (dalla catalogazione che la doppia aveva nel notissimo catalogo di Aitken del 1934). L'arco d'orbita osservato dalla scoperta, avvenuta nel 1923, a oggi \u00e8 di circa 25\u00b0, insufficiente per il calcolo di elementi orbitali che non siano, nella migliore delle ipotesi, preliminari. La prima determinazione dell'orbita di Mira venne fatta nel 1980 dal noto osservatore francese di stelle doppie visuali Paul Baize (1901-1995). Il periodo stimato allora fu di 400 anni. Gi\u00e0 pochi anni dopo l'orbita non rappresentava pi\u00f9 le osservazioni che a mano a mano venivano raccolte dagli astronomi e cos\u00ec nel 2002, utilizzando tutte le osservazioni disponibili, l'ultima delle quali fatta con la speckle camera P.I.S.CO. al fuoco cassegrain del telescopio B. Lyot di 2 metri di apertura dell'osservatorio del Pic du Midi nei Pirenei, M. Scardia ricalcolava gli elementi orbitali di o Ceti. In particolare i nuovi valori del periodo e del semiasse maggiore sono ora, rispettivamente, 498 anni e 0,80 secondi d'arco. La massa totale del sistema di Mira, ottenuta utilizzando la terza legge di Keplero e la parallasse trigonometrica misurata dal satellite Hipparcos (pari a 0,00779 secondi d'arco), \u00e8 di 4,4 masse solari mentre il semiasse maggiore \u00e8 lungo 102,7 UA. Questo valore della massa totale di Mira \u00e8 ragionevolmente accettabile, se si considerano l'incertezza dell'orbita e il fatto che il sistema \u00e8 costituito da una stella di tipo spettrale M7III (2,5 masse solari) e da una stella nana (0,6 masse solari). La precedente determinazione orbitale (Baize, 1980) portava invece a un'eccessiva massa totale del sistema di 8,1 masse solari."}
{"id": "16776", "revid": "1584528", "url": "https://it.wikipedia.org/wiki?curid=16776", "title": "Montagna", "text": "Una montagna \u00e8 un rilievo della superficie terrestre che si estende sopra il terreno circostante con una certa altezza, prominenza ed isolamento topografico. Esistono varie convenzioni per ci\u00f2 che riguarda l'altezza di una montagna discriminando cos\u00ec il concetto da quello di collina: d'ordinario si definisce montagna un rilievo che supera i 400 - 500 o, secondo altre convenzioni, i 600 -700 metri sul livello del mare (s.l.m.), ma solo quando il suo aspetto \u00e8, almeno parzialmente, impervio. Il processo di formazione di una montagna \u00e8 detto orogenesi.\nSi deve per\u00f2 tenere presente che la toponomastica non sempre segue le definizioni convenzionali sopra citate: seguendo l'etimo latino \"mons\", la parola \"monte\" \u00e8 usata, indipendentemente dalla sua altezza assoluta, quando un rilievo presenta un dislivello notevole dal terreno circostante (prominenza topografica), quando la sua forma evoca la vicinanza al cielo, quando alcuni versanti risultano inaccessibili per la presenza di alte rupi. La legislazione italiana, dopo l'abrogazione della legge del 1952 e di quella del 1971, non definisce l'altezza che distingue colline e montagne; cos\u00ec pure a livello di Unione europea non esiste una definizione convenzionale legale.\nPer analogia, si parla di montagna anche riferendosi ai rilievi che si incontrano sugli altri pianeti o sui loro satelliti.\nDescrizione.\nDefinizione.\nNon esiste una definizione unica di \"montagna\". Su questo dato sono d'accordo i pi\u00f9 illustri studiosi, come Derek Denniston, Lucien Febvre, Raoul Blanhard. A seconda delle varie necessit\u00e0, si definiscono diverse definizioni per il concetto di montagna: convenzionale, tradizionale (o toponomastica) e statistica.\nPer ci\u00f2 che riguarda le definizioni convenzionali si ricorda che i requisiti indicati da esse, ossia una certa altezza (almeno 400 o 500 o 600 metri, secondo le convenzioni) ed un aspetto almeno in parte impervio, devono essere soddisfatti contemporaneamente. Infatti un'area della superficie terrestre posta al di sopra delle altezze suddette, ma priva di asperit\u00e0 del terreno, viene definita \"altopiano\".\nRiguardo alla definizione tradizionale dobbiamo tener presente, nonostante le attuali convenzioni, che fin dalle epoche pi\u00f9 antiche la parola \"monte\" evoca nella mente dell'uomo un insieme di idee che prescinde dalla possibilit\u00e0 pratica di misurare l'altezza dei rilievi. Dunque quando l'uomo ha dato nome alle alture che lo circondavano, ha usato la parola \"monte\" in base alle idee che esse gli evocavano, come ad esempio la difficolt\u00e0 di raggiungere la cima, la vicinanza al cielo, l'inaccessibilit\u00e0 di alcuni versanti.\nNella toponomastica italiana quindi sono detti \"monti\" alcuni rilievi aspri e dal carattere impervio, anche se non raggiungono l'altezza di 400, 500 o 600 metri; sono inoltre chiamati \"colli\" anche rilievi superiori a 600 metri, quando questi non hanno pareti rocciose o forme dirupate.\nEsempi classici sono il Monte Circeo e il Monte Conero, promontori dall'aspetto aspro e con estese pareti rocciose, considerati perci\u00f2 monti anche se solo secondo alcune convenzioni essi superano l'altezza convenzionalmente prevista per le montagne, mentre per altre mancherebbero alcune decine di metri. Esempio opposto \u00e8 costituito delle Langhe, che superano i 500 o anche i 600\u00a0m s.l.m., ma che non sono particolarmente impervie, n\u00e9 visibilmente sporgenti dal terreno e perci\u00f2 sono considerate colline.\nNella cartografia e nella statistica \u00e8 necessario adottare criteri di semplificazione rispetto sia alla definizione convenzionale, sia alla toponomastica. In relazione alla classica tripartizione del territorio in montagna, collina e pianura, infatti, la legenda delle carte fisiche e gli studi statistici usano il termine \"montagna\" intendendo la parte di territorio posta in genere al di sopra dei 500 o 600\u00a0m s.l.m., indipendentemente dal carattere impervio e dal nome tradizionale.\nTra i vari criteri si riporta infine quello internazionale fornito dal Programma delle Nazioni Unite per l'ambiente, che definisce \"montagna\" ogni rilievo terrestre con le seguenti caratteristiche:\nTerminologia.\nUn insieme di montagne vicine, collegate tra loro e della stessa origine geologica, prende il nome di catena montuosa; ogni catena, poi, viene suddivisa in gruppi e massicci montuosi, usando vari criteri (storici, geografici, geologici, tradizionali, etnologici). Infine si \u00e8 soliti distinguere in bassa montagna ed alta montagna, indicando generalmente come quota di suddivisione i 1500\u00a0m s.l.m.\nSuddivisione.\nPer descrivere una montagna si ricorre a vari elementi che la possono formare.\nVetta.\nFlora e fauna delle montagne tendono a cambiare in funzione della latitudine e del clima della montagna.\nLa parte pi\u00f9 elevata della montagna viene generalmente chiamata vetta o cima. Una montagna pu\u00f2 avere una o pi\u00f9 vette. A tal proposito l'UIAA, utilizzando il concetto di prominenza topografica ha detto che si parla di vette (\"summits\") distinte se la prominenza \u00e8 almeno uguale a 30\u00a0m ed invece si parla di montagne (\"mountains\") distinte se la prominenza \u00e8 almeno uguale a 300\u00a0m. Vale quindi la seguente tabella:\nLe eventuali elevazioni secondarie che non raggiungono la prominenza necessaria possono chiamarsi anticime oppure \"vette secondarie\".\nVa per\u00f2 osservato che nella lingua italiana l'applicazione di tale definizione pu\u00f2 dare a volte risultati piuttosto artificiosi; molti rilievi noti come \"montagne\" sia nella cartografia che nel parlare comune risultano infatti ridotti a semplici \"vette\". Per esempio il Monte Saccarello (2201\u00a0m), il rilievo pi\u00f9 alto della Liguria, avendo una prominenza topografica di soli 165\u00a0m rispetto al Passo Basera (2036\u00a0m), perderebbe la propria qualifica di \"montagna\".\nAltezza.\nL'altezza o quota altimetrica di una montagna viene definita come la distanza verticale dalla vetta della stessa e fino a raggiungere il livello medio del mare. La pi\u00f9 alta montagna della Terra \u00e8 il Monte Everest, di 8.848,43 m s.l.m. secondo l'ultima misurazione fatta da satellite nel 2005; si trova nella pi\u00f9 importante catena montuosa del pianeta, l'Himalaya che separa India, Nepal e Bhutan dalla Cina.\nIn alternativa alla definizione data si potrebbero utilizzare altre definizioni: partendo dal centro della terra oppure dalla \"base\" della montagna stessa. Infatti per via del rigonfiamento equatoriale le montagne che si trovano pi\u00f9 vicine all'equatore hanno una maggior distanza dal centro della terra. In questo modo il Monte Chimborazo, in Ecuador, \u00e8 2150\u00a0m pi\u00f9 lontano dell'Everest rispetto al centro della Terra ma con 6272\u00a0m non \u00e8 nemmeno il picco pi\u00f9 alto delle Ande.\nInoltre una montagna pu\u00f2 ergersi da un fondale oceanico posto sotto il livello del mare, in questo caso il Mauna Loa risulta pi\u00f9 alto dell'Everest se lo si misura a partire dalla sua base sul fondale oceanico ma non se si misura la sua vetta a partire dal livello del mare.\nInfine parlando delle montagne extraterrestri la pi\u00f9 alta montagna del sistema solare \u00e8 l'Olympus Mons, un vulcano che si trova su Marte, che supera i di altezza dalla pianura circostante.\nProminenza.\nPer evidenziare l\"'importanza\" di una montagna viene anche introdotto il concetto di prominenza topografica. Questa definizione va a dire quanto una montagna sia \"isolata\" oppure quanto \"prevalga\" su quelle che ha nei suoi dintorni.\nIsolamento topografico.\nAnche l'isolamento topografico \u00e8 un elemento che concorre a determinare l\"'importanza\" di una montagna; si tratta in questo caso della minima distanza orizzontale tra la montagna stessa e il pi\u00f9 vicino punto di altezza maggiore.\nCaratteristiche.\nLo studio delle montagne, assieme a quello degli altri rilievi terrestri, rientra nella branca della geografia fisica nota come orografia.\nOrogenesi.\nUna montagna viene usualmente prodotta dal movimento delle placche litosferiche, sia per movimento orogenetico che per movimento epirogenetico. Le forze compressive, il sollevamento isostatico e l'intrusione di materiale igneo, forzano le rocce superficiali verso l'alto, creando una massa pi\u00f9 elevata. A seconda dell'altezza si ottiene una collina o, se pi\u00f9 alta e ripida, una montagna. L'altezza assoluta di montagne e colline varia a seconda della topografia dell'area.\nLe montagne pi\u00f9 alte tendono a presentarsi in lunghi archi lineari, indicando attivit\u00e0 e confini delle placche tettoniche. La creazione delle montagne tende ad avvenire in periodi di tempo definiti, detti \"orogenie\". Due tipi di montagne vengono formati a seconda di come le rocce reagiscono alle forze tettoniche - per sollevamento o per ripiegamento. Alcune montagne isolate vengono prodotte da vulcani, comprese alcune isole, apparentemente piccole, che raggiungono una notevole altezza rispetto al fondale oceanico (\"vedi\" Montagna sottomarina).\nLe montagne vengono create per sollevamento quando larghe zone vengono rotte da faglie che creano grandi dislocamenti verticali. I blocchi sollevati costituiscono le montagne. I blocchi che cadono da queste possono essere piccoli o formare estesi sistemi di fosse tettoniche. Questo tipo di paesaggio si pu\u00f2 vedere in Africa orientale, sui Vosgi, nella valle del Reno e nella zona del Basin and Range nel Nord America occidentale.\nQuando la roccia non si sfaglia si ripiega, simmetricamente o asimmetricamente. Le pieghe possono essere \"antiformi\" o \"sinformi\". Nel ripiegamento asimmetrico possono esserci pieghe giacenti o rovesciate. Le montagne del Giura sono un esempio di ripiegamento. Con il passare del tempo, l'erosione pu\u00f2 portare a un'inversione del rilievo, le rocce leggere, spinte pi\u00f9 in alto vengono trascinate via e l'antiforma diventa pi\u00f9 bassa della sinforma, che \u00e8 composta da rocce pi\u00f9 dure.\nLo sviluppo o meno di una montagna in altezza dipende unicamente dal bilancio tra le forze di orogenesi e quelle di erosione da parte degli agenti atmosferici (precipitazioni, vento, gelo): se le prime prevalgono sulle seconde la montagna cresce lentissimamente in altezza, se invece sono le seconde a prevalere la montagna altrettanto lentissimamente diminuisce la sua altezza.\nA parit\u00e0 di conformazione geologica montagne vecchie tendono inoltre ad apparire pi\u00f9 dolci per effetto dell'erosione stessa, viceversa montagne pi\u00f9 giovani tendono ad essere pi\u00f9 aspre e aguzze.\nClima.\nCaratteristica delle zone montuose \u00e8 anche il clima tipico con freddo d'inverno e fresco d'estate con presenza di neve e ghiaccio anche perenni al di sopra di determinate quote altimetriche, mentre dal punto di vista geologico durante l'estate i ghiacciai tendono a fondersi erodendo le rocce su cui poggiano.\nIl motivo delle basse temperature \u00e8 la diminuzione della pressione atmosferica con la quota (circa 1\u00b0 ogni 100 m). Il fatto che in montagna si sia pi\u00f9 vicini al Sole \u00e8 ininfluente sulla temperatura in quanto la differenza di distanza \u00e8 minima rispetto alla distanza media tra Terra e Sole.\nA livello meteorologico altro effetto tipico delle montagne \u00e8 il cosiddetto sollevamento orografico delle correnti aeree e delle masse d'aria sopravvento che genera nuvolosit\u00e0 e precipitazioni sul versante esposto e tempo secco e pi\u00f9 caldo su quello discendente. L'effetto di blocco \u00e8 tale che i territori posti immediatamente a nord di catene montuose hanno un clima ben pi\u00f9 rigido rispetto a territori posti immediatamente a sud di esse.\nFlora e fauna.\nAlle medie latitudini europee animali tipici sono i camosci, gli stambecchi, le marmotte mentre tra le piante vengono spesso associate all'ambiente montano abeti, faggi, larici, genziane, stelle alpine.\nImportanza idrologica.\nSpesso le montagne rappresentano delle linee spartiacque da cui si originano bacini idrografici nei quali confluiscono le acque meteoriche che generano ruscelli, torrenti, laghi e fiumi che scorrono poi verso valle fino a sfociare in mare aperto, costituendo importanti risorse idriche per agricoltura, allevamento e attivit\u00e0 umane industriali.\nAspetti economici.\nSettore primario.\nA livello economico la montagna \u00e8 sfruttata nell'attivit\u00e0 di pascolo degli animali domestici di allevamento (ovini, caprini, bovini ed equini) da cui si ricaveranno materie prime da utilizzare nel settore secondario; e per la foraggicoltura. Il legno di boschi e foreste utilizzato in svariati modi rientra nell'economia forestale.\nAttivit\u00e0 estrattive.\nLe montagne, con il loro nucleo roccioso, spesso sono fonti di attivit\u00e0 estrattiva di minerali (es. oro, argento) ed elementi e composti chimici (es. rame, ferro, bauxite, nichel, uranio ecc.) con le loro rispettive miniere nell'ambito dell'industria mineraria, in generale utili ai processi produttivi e di trasformazione industriale.\nAttivit\u00e0 turistiche e sportive.\nAlcune montagne sono molto difficili da scalare e offrono viste spettacolari. Per questo alcune persone apprezzano l'attivit\u00e0 dell'alpinismo, arrampicata sportiva e escursionismo.\nLe montagne sono anche il luogo dove si praticano alcuni sport invernali (sci alpino, sci alpinismo, sci escursionismo, sci nordico ecc.) e meta di vacanze estive e invernali (es. settimana bianca), rivestendo dunque un'importanza non secondaria nel turismo e nelle attivit\u00e0 economiche connesse.\nAspetti ecologici.\nNel 1992 alla Conferenza mondiale per il clima di Rio, viene riconosciuta per la prima volta a livello globale l'importanza delle montagne con il capitolo 13 dell'Agenda 21 - Gestione degli ecosistemi fragili: sviluppo sostenibile delle zone montane.\nNella cultura.\nSimbologia religiosa.\nLa montagna rappresenta il centro del mondo e il veicolo dell'ascensione al cielo o del ritorno al principio, oltre che rappresentare il luogo della manifestazione del sacro (ierofania) e del divino (teofania). Il carattere mistico attribuito alla montagna dipende anche dal fatto che sulla sua cima, spesso coperta di nubi, si consumano le nozze sacre (ierogamia) tra Cielo e Terra.\nPer gli antichi Greci le cime dei propri monti (Olimpo, Parnaso, Elicona) erano la dimora degli dei o delle Muse. Alle pendici della montagna sono inoltre collocate le porte del Regno dei morti, simbolo del ritorno al principio: il ventre della Grande Madre. Nella tradizione cristiana medievale spesso il Paradiso Terrestre \u00e8 collocato sulla montagna del Purgatorio, come nella \"Divina Commedia\" dantesca.\nIl monte Tabor, luogo della sepoltura di Adamo, segna l\"'omphalos\", il centro o ombelico del mondo e sulla sua cima avviene la Trasfigurazione di Cristo; Mos\u00e8 riceve le Tavole della Legge sul Monte Sinai; il profeta Elia risiede sul Monte Carmelo; Cristo ascende dal monte degli Ulivi e viene crocefisso sul monte Calvario. Anche il cosmo viene spesso rappresentato in figura di un monte a terrazze, come la montagna del monte Meru nella mitologia induista e buddhista, o reso per mezzo di piramidi a gradoni (per es. Borobudur a Giava). Montagne divine trasformate architettonicamente erano le ziqqurat dell'antica Mesopotamia. I pellegrinaggi alle montagne sacre simboleggiavano il graduale distacco dalla quotidianit\u00e0 e l'ascensione spirituale. Nell'iconografia cristiana il Giudice universale della fine dei tempi viene frequentemente raffigurato seduto su una montagna di nuvole. In Europa chiese e cappelle furono spesso costruite sulle cime dei monti per cancellare culti precristiani.\nL'intero santuario dell'Annapurna \u00e8 ritenuto sacro dai Gurung, uno dei tanti popoli autoctoni che abitano la zona. Essi credevano che fosse il luogo dove i N\u0101ga (uomini-serpente della mitologia vedica e induista) depositavano l'oro e i loro tesori. A parte questo, il santuario \u00e8 sempre stato creduto essere la sede di numerose divinit\u00e0, dell'Induismo e del Buddismo, cos\u00ec come anticamente di divinit\u00e0 animiste. Il Machapuchare era ritenuto essere la casa del dio Shiva, e i pennacchi di neve che ogni giorno si sollevano dalla sua cima, si riteneva fosse il fumo dell'incenso divino. Fino a tempi recenti, i Gurung proibivano a chiunque di portare uova o carne nel Santuario dell'Annapurna, ed alle donne ed agli intoccabili era proibito andarvi.\nL'uomo dunque in tutte le sue espressioni religiose e culturali scopre la naturale sacralit\u00e0 dei monti ed in essi si materializza il suo intimo bisogno di trascendenza e di sacro. L'uomo antico si avvicina ai monti dopo riti di purificazione; sui monti celebra culti ed innalza templi; li carica di funzioni sacrali, a volte li identifica con la divinit\u00e0 stessa. Spesso, in tutti i tempi, accanto alla naturale sacralit\u00e0 dei monti, l'uomo aggiunge, con riti propiziatori, una sacralit\u00e0 dedicatoria.\nNell'epoca della Controriforma cattolica nascono i Sacri monti tra Lombardia e Piemonte, esempi di una \"nuova Gerusalemme\".\nPer lo shintoismo il Fuji in Giappone \u00e8 una montagna sacra.\nNell'arte.\nCelebri dipinti della Alpi italiane sono stati eseguiti da noti pittori tra i quali, in particolare, si ricordano Giovanni Segantini, Giovanni Colmo, Cesare Maggi, Cesare Saccaggi."}
{"id": "16778", "revid": "124590443", "url": "https://it.wikipedia.org/wiki?curid=16778", "title": "Lingua polacca", "text": "La lingua polacca \u00e8 una lingua slava occidentale parlata in Polonia e numerosi altri Stati.\nDistribuzione geografica.\nIl polacco al 2019 \u00e8 parlato come lingua madre da 39,7 milioni di persone in Polonia e in altri stati come: Australia, Austria, Azerbaigian, Bielorussia, Canada, Croazia, Emirati Arabi, Estonia, Finlandia, Germania, Ungheria, Israele, Kazakistan, Lettonia, Lituania, Repubblica Ceca, Romania, Russia, Serbia, Slovacchia, Stati Uniti d'America, Ucraina. Al 2011, era studiato come seconda lingua da 10.000 persone in tutto il mondo; i parlanti di L2 comunque sono molti di pi\u00f9. I parlanti totali, nel 1999, erano oltre 50 milioni.\nLingua ufficiale.\nIl polacco \u00e8 lingua ufficiale della Polonia.\nClassificazione.\nSecondo \"Ethnologue\", la classificazione della lingua polacca \u00e8 la seguente:\nStoria.\nIl polacco come lingua letteraria sorse tra il Quattrocento e il Cinquecento. L'ortografia si svilupp\u00f2 gradualmente, poich\u00e9\u00a0molti autori ed editori proposero le proprie idee e le proprie modifiche in un arco di tempo molto dilatato. L'ortografia cos\u00ec inventata, con poche modifiche, viene usata ancora oggi.\nIl polacco \u00e8 sempre stato ed \u00e8 ancora oggi influenzato dalle lingue straniere, soprattutto dal latino, dal greco, dal tedesco, dall'italiano, dal francese, dal russo e dall'inglese.\nLa base \u00e8 slava, con buona parte del vocabolario e della fraseologia di origine latina o greca. I prestiti dall'italiano si possono trovare, come in altre lingue, in ambito culinario (es. \"makaron\", \"pasta\") e musicale (es. \"sonet\", \"sonetto\"; \"solista\", \"solista\"). Pi\u00f9 interessanti sono i prestiti dei nomi di alcune verdure (es. \"pomidor\", \"pomodoro\"; \"cebula\", \"cipolla\"; \"sa\u0142ata\", \"lattuga, insalata\"; \"por\", \"porro\"; \"cukinia\", \"zucchina\"), dovuti, pare, a Bona Sforza d'Aragona (1494-1557), figlia del duca di Milano Gian Galeazzo e regina di Polonia, che import\u00f2 alcune verdure dall'Italia, oltre ad aver contribuito alla diffusione della cultura rinascimentale italiana.\nInfluenze come quelle sopra citate non sono un'eccezione, essendo tipiche di tante altre lingue, influenzate in passato dall'Impero romano, pi\u00f9 tardi dalla Chiesa cattolica e ultimamente dalla globalizzazione e da internet.\nPer comunicare, il locutore polacco medio usa in media circa 15.000 parole, sebbene ne conosca 30.000; alcuni locutori eccezionali, per\u00f2, conoscono addirittura 100.000 parole. Secondo alcuni studi dell'Universit\u00e0 di Bia\u0142ystok, per parlare in polacco \u00e8 sufficiente conoscerne solo 1.200.\nDialetti.\nLe differenze dialettali in polacco sono relativamente piccole. Tra quelli che maggiormente si distinguono ci sono il dialetto della Slesia e il dialetto montanaro, parlato nei rilievi montuosi dei Carpazi occidentali, detti anche Monti Tatra, nei pressi della nota localit\u00e0 di Zakopane, vicino al confine slovacco.\nFonologia e pronuncia.\nIl polacco \u00e8 una lingua ad accento fisso: l'accento tonico delle parole cade sempre sulla penultima sillaba (\"serwetka\", \"tovagliolo\"; \"woda\", \"acqua\"; \"zatrzymywa\u0107\", \"fermare\"); esiste su alcune lettere un segno diacritico (\u0106\u0107, \u0143\u0144, \u015a\u015b, \u0179\u017a) simile al segno italiano dell'accento, che per\u00f2 non ha nulla a che vedere con l'accento tonico, bens\u00ec indica una modifica nella pronuncia della consonante. La fonologia polacca \u00e8 molto pi\u00f9 ricca rispetto a quella italiana. \nVocali.\nIn polacco sono presenti ben nove lettere con funzione di vocali: Aa, Ee, Ii, Yy, Oo, \u00d3\u00f3, Uu, \u0104\u0105 ed \u0118\u0119. Questo \u00e8 l'ordine con cui sono definite queste lettere, che differisce da quello alfabetico, in cui Y viene dopo O, \u00d3 e U e in cui \u0104 ed \u0118 vengono rispettivamente dopo A ed E. \nLa pronuncia delle nove vocali \u00e8 relativamente facile per un parlante italiano.\nkobieta [k\u0254.\u02c8b\u02b2\u025b\u02d0.ta] (donna) \njab\u0142ko ['ja\u02d0.bl\u02b7.k\u0254] (mela) \npies [p\u02b2\u025bs] (cane) \ninternet [in.\u02c8t\u025br.n\u025bt] (internet) \nluty [\u02c8lu\u02d0.t\u0268] (febbraio) \nkot [k\u0254t] (gatto) \ntelefon [t\u025b.\u02c8l\u025b\u02d0.f\u0254n] (telefono) \ng\u00f3ra [\u02c8gu\u02d0.ra] (montagna) \nlubi\u0107 [\u02c8lu\u02d0.b\u02b2i\u02a8] (amare) \npocz\u0105tek [p\u0254.\u02c8\u0288\u0282\u0254\u0303\u02d0.t\u025bk] (inizio)\nm\u0119\u017cczyzna [m\u025b\u0303\u0282.\u02c8\u0288\u0282\u0268z.na] (uomo) \nr\u0119ka [\u02c8r\u025b\u0303\u02d0.ka] (mano) \nSemivocali.\nIl polacco ha la semivocale [j], scritta Jj.\nmaj [maj] (maggio) \nje\u015b\u0107 [j\u025b\u0255\u02a8] (mangiare) \nConsonanti.\nIl sistema consonantico \u00e8 piuttosto complesso. Le lettere Qq, Vv e Xx vengono utilizzate solo nei prestiti o nelle parole di origine straniera; generalmente esse vengono rimpiazzate rispettivamente dalle lettere \"kw\" (es. \"kwarc\", \"quarzo\"), \"w\" (es. \"weranda\", \"veranda\") e \"ks\" (es. \"ekstra\", \"extra\").\nby\u0107 [b\u0268\u0288\u0282] (essere) \nlipiec [\u02c8li\u02d0.p\u02b2\u025b\u02a6] (luglio) \ndwana\u015bcie [dva.\u02c8na\u0255.\u02a8\u025b] (dodici) \npi\u0107 [pi\u02a8] (bere)\ndroga [\u02c8dr\u0254\u02d0.ga] (strada) \nfabryka [fa.\u02c8br\u0268\u02d0.ka] (fabbrica) \ngitara [g\u02b2i.\u02c8ta\u02d0.ra] (chitarra) \ndach [dax] (tetto)\nkrokodyl [kr\u0254.\u02c8k\u0254\u02d0.d\u0268l] (coccodrillo) \nl\u00f3d [lud] (ghiaccio) \nponiedzia\u0142ek [p\u0254.n\u02b2\u025b.\u02c8\u02a5a\u02d0.w\u025bk] (luned\u00ec) \n\u0142atwy [wat.v\u0268] (facile) \nmie\u0107 [m\u02b2\u025b\u02a8] (avere) \noni [\u02c8\u0254\u02d0.n\u02b2i] (loro) \nnie [n\u02b2\u025b] (no) \nko\u0144 [k\u0254n\u02b2] (cavallo) \nnia\u0144ka [\u02c8n\u02b2an\u02b2.ka] (tata)\npoj\u0119cie [p\u0254.\u02c8j\u025b\u0303\u02d0.\u0288\u0282\u025b] (concetto) \nkrowa [\u02c8kr\u0254\u02d0.va] (mucca) \nsobota [s\u0254.\u02c8b\u0254\u02d0.ta] (sabato) \nsierpie\u0144 [\u02c8\u0255\u025br.p\u02b2\u025bn\u02b2] (agosto) \n\u015broda [\u02c8\u0255r\u0254\u02d0.da] (mercoled\u00ec) \ntak [tak] (s\u00ec) \nWarszawa [var.\u02c8\u0282a\u02d0.wa] (Varsavia) \nz\u0105b [z\u0254\u0303p] (dente) \nzima [\u02c8\u0291i\u02d0.ma] (inverno) \npa\u017adziernik [pa\u0291.\u02c8\u02a5\u025br.n\u02b2ik] (ottobre) \n\u017cy\u0107 [\u0290\u0268\u02a8] (abitare, vivere)\nGruppi consonantici.\nIn polacco sono presenti sette gruppi consonantici.\nchomik [\u02c8x\u0254\u02d0.m\u02b2ik] (criceto) \nCome la \"c\" di \"certo\"\nczas [\u0288\u0282as] (tempo) \nczwartek [\u02c8\u0288\u0282var.t\u025bk] (gioved\u00ec) \ndzwon [\u02a3von] (campana) \nniedziela [n\u02b2\u025b.\u02c8\u02a5\u025b\u02d0.la] (domenica) \nd\u017awi\u0119k [\u02a5v\u02b2\u025b\u0303k] (suono) \nd\u017cem [\u0256\u0290\u025bm] (marmellata) \nCome la \"j\" francese in \"je t'aime\"\nwrzesie\u0144 [\u02c8v\u0279\u0320\u025b\u02d0.\u0255\u025bn\u02b2] (settembre) \nrzeka [\u02c8\u0279\u0320\u025b\u02d0.ka] (fiume) \nkaszle\u0107 [\u02c8ka\u0282.l\u025b\u02a8] (tossire) \nszuka\u0107 [\u02c8\u0282u\u02d0.ka\u02a8] (cercare)\nGrammatica.\nNella lingua polacca non ci sono articoli (\"kapelusz\" pu\u00f2 significare \"cappello\", \"un cappello\" o \"il cappello\" a seconda del contesto). Ci sono due numeri (singolare, plurale) e tre generi (maschile, femminile, neutro). Per il plurale \u00e8 rilevante la distinzione tra sostantivi animati indicanti persone (es. \"in\u017cynier\", \"ingegnere\"), sostantivi animati indicanti animali (es. \"kot\", \"gatto\") e sostantivi inanimati (indicanti cose; es. \"czas\", tempo). Ci sono sette casi: nominativo, genitivo, dativo, accusativo, strumentale, locativo e vocativo. Nella coniugazione dei verbi ci sono tre tempi (presente, passato, futuro), cinque modi (indicativo, congiuntivo-condizionale, imperativo, infinito, participio) e tre aspetti (perfettivo, imperfettivo, iterativo); come nella maggior parte delle altre lingue slave e a differenza di altre lingue indoeuropee, anche in polacco si \u00e8 conservato l'aspetto verbale.\nSostantivi.\nLa classificazione suddetta per i sostantivi \u00e8 pi\u00f9 utile da un punto di vista strettamente grammaticale piuttosto che didattico. Didatticamente \u00e8 molto pi\u00f9 produttivo imparare le regole di derivazione della desinenza a seconda del caso, piuttosto che suddividere i nomi in classi. Il fatto che un nome sia personale o meno ha importanza in alcuni casi grammaticali mentre per altri \u00e8 pi\u00f9 importante che il suono consonantico finale (tema) sia duro o molle quindi si ricorder\u00e0 la regola solo in tali casi; per altri si distingue tra esseri animati ed inanimati.\nPi\u00f9 in generale per questa lingua, \u00e8 pi\u00f9 semplice imparare le regole caso per caso piuttosto che tentare di raggruppare le parole in classi (metodo invece molto utile in latino). Ad esempio si pu\u00f2 riassumere lo strumentale con poche regole:\nBisogna dire che non tutti i casi sono cos\u00ec semplici.\nAggettivi.\nPer quanto riguarda il singolare, i generi sono cos\u00ec disposti: maschile, femminile, neutro. Al plurale si distinguono i sostantivi animati di persona (\"m\u0119skoosobowy\") da tutti gli altri (\"niem\u0119skoosobowy\"). All'accusativo singolare maschile sono segnate tra parentesi le uscite per gli aggettivi che si riferiscono a nomi il cui accusativo \u00e8 uguale al genitivo (v. kot\", in\u017cynier\").\nSistema di scrittura.\nL'alfabeto \u00e8 costituito da 35 lettere che includono 9 vocali e 26 consonanti arricchite da segni diacritici come la codetta (\u0104\u0105, \u0118\u0119), l'accento acuto (\u0106\u0107, \u0143\u0144, \u00d3\u00f3, \u015a\u015b, \u0179\u017a), la barra obliqua (\u0141\u0142) e il punto sovrascritto (\u017b\u017c). Fa inoltre uso di 7 digrammi (\"dwuznaki\") e 1 trigramma (\"tr\u00f3jznak\"). Le lettere Q, V e X vengono utilizzate solo nei prestiti o nelle parole di origine straniera."}
{"id": "16779", "revid": "1146259", "url": "https://it.wikipedia.org/wiki?curid=16779", "title": "Chloe Sullivan", "text": "Chloe Anne Sullivan (vedova Olsen, coniugata Queen) \u00e8 un personaggio della serie televisiva statunitense \"Smallville\", inventato ed introdotto nella storia di Clark Kent dagli autori della trascrizione per il piccolo schermo. Ad interpretare il personaggio \u00e8 l'attrice Allison Mack, doppiata in italiano da Ilaria Latini.\nChloe Sullivan \u00e8 una creazione originale per \"Smallville\", non \u00e8 mai apparsa in nessun fumetto o opera di altro genere riguardante Superman all'epoca dell'esordio della serie; ci\u00f2 malgrado ha assunto sempre maggior importanza nell'economia narrativa della serie, tanto da essere l'unica (oltre, ovviamente, al protagonista) ad apparire in ogni stagione (nella decima stagione non fa pi\u00f9 parte del cast fisso ma il personaggio appare comunque).\nSuccessivamente \u00e8 stato pensato di inserire Chloe Sullivan nella \"continuity\" dei fumetti, sebbene la realizzazione sia stata un po' travagliata. Il redattore della DC Comics Matt Idelson aveva dichiarato alla conferenza tenutasi alla Wonder Con 2007 che c'erano dei progetti in merito, a partire dal 2008. Ed effettivamente in seguito \u00e8 stato annunciato che Chloe avrebbe fatto la prima apparizione in \"Superman\" n. 675 (marzo 2008), entrando cos\u00ec ufficialmente a far parte anche della realt\u00e0 fumettistica dell'\"Uomo d'acciaio\". Ma la notizia \u00e8 stata smentita da Dan DiDio, vicepresidente della DC. Nel 2010 il progetto \u00e8 stato ripreso, questa volta con successo, e Chloe Sullivan appare in \"Action Comics\" n. 893, dedicato a Jimmy Olsen. Il personaggio di Chloe \u00e8 una giornalista di successo impegnata nel suo lavoro e mantiene alcune delle caratteristiche del personaggio televisivo.\nBiografia del personaggio.\nNata nel 1987 a Metropolis da Gabe e Moira Sullivan (che abbandon\u00f2 la famiglia quando Chloe aveva cinque anni), si trasferisce a Smallville con la sua famiglia quando suo padre viene assunto dalla Luthor Corporation. \u00c8 redattrice del \"Torch\", il giornale della Smallville High School, dove \u00e8 compagna di classe di Clark Kent. Innamorata del suo speciale compagno di classe, vive in attrito con l'amica e rivale in amore Lana Lang, che \u00e8 pi\u00f9 popolare. Ci\u00f2 malgrado l'amicizia che lega le due ragazze \u00e8 forte e Chloe accetta di ospitare Lana a casa sua quando la zia di quest'ultima si trasferisce. Legher\u00e0 molto anche con il simpatico Pete Ross, amico fraterno di Clark, che si innamorer\u00e0 di lei all'istante ma non lo dichiarer\u00e0 mai.\nDeterminata, brillante, ironica, intraprendente e ficcanaso, in quanto direttrice del giornalino scolastico \"The Torch\", pu\u00f2 coltivare la sua immensa passione per il giornalismo e dove pu\u00f2 esporre le sue teorie: la ragazza, infatti, \u00e8 convinta che le meteoriti abbiano la facolt\u00e0 di alterare il patrimonio genetico umano e quindi di conferire strane e potenti capacit\u00e0. Perci\u00f2, \u00e8 altrettanto convinta che tutte le stranezze accadute a Smallville dal 1989 abbiano come origine la pioggia di meteoriti. Raccoglie tutti gli eventi strani accaduti nella piccola cittadina del Kansas su un muro ricoperto da stralci di giornali, uno spazio da lei denominato \"Il muro delle stramberie\". \u00c8 molto esperta nell'uso del computer, questa abilit\u00e0 sar\u00e0 determinante per aiutare Clark e i suoi amici per fare ricerche sulle stranezze di Smallville e della Luthor Corporation.\nDopo un breve fidanzamento tra lei e Clark, che la porta al ballo di fine anno (di cui sar\u00e0 la reginetta al quarto anno), la ragazza capisce immediatamente che lui ama solo Lana e questo rifiuto la spinger\u00e0 talvolta, per gelosia, ad allearsi con Lionel Luthor, che vuole sfruttare il fiuto giornalistico della giovane reporter per scoprire il segreto di Clark.\nA met\u00e0 della quarta stagione, nell'episodio \"Emarginati\", la ragazza grazie ad Alicia Baker scopre il segreto di Clark e spera che lui si confidi con lei per dirglielo di sua spontanea volont\u00e0 (Chloe gli parla della possibilit\u00e0 che lui non sia completamente umano e scopre che ha una debolezza verso la kryptonite). Ma egli non le riveler\u00e0 la verit\u00e0 fino al primo episodio della quinta serie, mentre lo segue nella Fortezza della solitudine. Da quel momento diventer\u00e0 la sua amica pi\u00f9 fidata, dimenticando i momenti in cui lo aveva quasi \"tradito\" con Lionel. Il personaggio di Chloe Sullivan diventa cos\u00ec il secondo pi\u00f9 importante e presente del telefilm, dopo il protagonista. Per\u00f2, a causa della sua amicizia con Lana ci saranno delle occasioni di scontro con Clark in quanto, per non tradire la fiducia di Lana, Chloe non pu\u00f2 rivelare a Clark i segreti della ragazza (per esempio la sua relazione con Lex Luthor).\nChloe, sebbene appaia come un personaggio molto forte, ha un suo lato fragile, che emerger\u00e0 specialmente quando scoprir\u00e0 che la madre che l'aveva abbandonata, \u00e8 rinchiusa in un ospedale psichiatrico a causa di una grave malattia mentale ereditaria. Chloe andr\u00e0 a trovare la madre Moira solo nella quinta stagione. Nella sesta si scopre che Moira \u00e8 una mutante da meteoriti, con l'abilit\u00e0 di controllare gli altri mutanti come lei, se in possesso di un loro oggetto personale. Lex Luthor \u00e8 molto interessato a questa sua capacit\u00e0 per poter catturare tutte le persone infette (ci\u00f2 fa parte del progetto 33.1). Quando Chloe era bambina, Moira la controllava mentalmente e questo quindi le fa scoprire, con angoscia, che anche lei sia infettata dalla kryptonite. Chloe viene catturata dalla LuthorCorp per essere sottoposta ad alcuni test a base del siero di meteorite. Questo accrescer\u00e0 ulteriormente il suo odio verso Lex.\nChloe non ha mai avuto lunghe relazioni con i ragazzi fino alla sesta stagione. Si fidanzer\u00e0 con il fotografo Jimmy Olsen, una sua vecchia fiamma (con cui ebbe la sua \"prima volta\"), ma il rapporto sar\u00e0 parzialmente incrinato dato che quest'ultimo pensa che lei sia ancora innamorata di Clark. Comunque i due si riconcilieranno. Nella settima stagione, Jimmy le chiede di sposarlo, ma la ragazza non riesce a rispondergli perch\u00e9 vengono interrotti da agenti governativi che l'arrestano con l'accusa di spionaggio a causa dei numerosi hackeraggi operati per aiutare Clark. Nell'ottava stagione Chloe, pur turbata dalle nuove capacit\u00e0 che possiede, decide di accettare la proposta di matrimonio di Jimmy.\nAlla fine della terza stagione, in seguito all'acquisizione di un'importante prova per incastrare Lionel Luthor per il vecchio omicidio dei genitori Lachlan ed Eliza, Chloe e il padre vengono fatti saltare in aria nella loro casa. In realt\u00e0 hanno inscenato una finto decesso, aiutati da Lex, per sfuggire a Lionel fino a quando non fosse stato arrestato. Intanto arriva a Smallville Lois Lane, la cugina di Chloe, per investigare sulla sua morte. In seguito le due cugine si dimostreranno molto legate tra loro, condividendo la passione per la \"professione\" di detective, anche se Lois non dimostrer\u00e0 molto talento per la scrittura. Entrambe andranno a vivere insieme nell'appartamento al Talon, dopo che Lana si trasferisce a Metropolis per gli studi universitari. Nella settima stagione anche Lois viene assunta al Daily Planet e questo causer\u00e0 qualche attrito lavorativo tra le due. A partire dalla quinta stagione, dopo il cambiamento di condotta di Lionel, si far\u00e0 aiutare da lui per tentare di fermare i progetti di Lex.\nIl pi\u00f9 grande sogno della ragazza \u00e8, sin da bambina, quello di lavorare al Daily Planet. Alla fine della prima stagione, far\u00e0 uno stage estivo a Metropolis, entrando per la prima volta in contatto con il mondo da lei sempre ammirato. Come viene rivelato pi\u00f9 tardi, \u00e8 in quella occasione che conoscer\u00e0 Jimmy Olsen. Nella seconda stagione, grazie alla raccomandazione di Lionel Luthor (in cambio dell'investigazione su Clark Kent) viene assunta nella redazione del giornale, risultando cos\u00ec la pi\u00f9 giovane giornalista nella storia del Daily Planet. In seguito per\u00f2, per non rovinare la sua amicizia con Clark, non accetta pi\u00f9 di collaborare con Lionel e viene cacciata. Dalla quinta stagione viene assunta regolarmente, grazie ad un suo pezzo su alcune ragazze vampiro, ed inizia a fare apprendistato cominciando dai \"piani bassi\" (soprattutto scrivendo necrologi). Nonostante questo la sua passione giornalistica \u00e8 sempre forte, e molte volte si ritrover\u00e0 in redazione fino a tarda notte per indagare, spesso insieme a Clark.\nNel corso della sesta stagione la ragazza si render\u00e0 conto che grazie ai meteoriti ha acquisito anche lei un potere particolare. All'inizio non capisce quale possa essere ma alla fine della stagione guarir\u00e0 la cugina Lois ferita mortalmente da un criminale, grazie alle sue lacrime. Per\u00f2 subito dopo cade a terra senza vita e all'ospedale viene dichiarata morta. Si risveglia pi\u00f9 tardi all'obitorio, dove viene soccorsa da Clark. Successivamente Chloe impara a gestire il suo potere, che la porter\u00e0 pi\u00f9 volte a rischiare la vita come nell'episodio \"Viaggio nella mente\" in cui salva Lex Luthor allo scopo di salvare anche Clark, in quel momento nella sua mente. Nell'ultimo episodio della settima stagione sembra che il suo potere si sviluppi anche in una maniera difensiva e offensiva, ovvero creando una specie di barriera contro l'attacco di Brainiac.\nNel primo episodio dell'ottava stagione si scopre che \u00e8 tenuta prigioniera di un'organizzazione invischiata con la LuthorCorp, e non dal governo come le avevano fatto credere. Questo per sfruttare le sue nuove abilit\u00e0 derivate dal contatto con Brainiac, che le consentono di assimilare informazioni alla velocit\u00e0 di un super computer.\nTuttavia questa sua nuova abilit\u00e0 ha degli effetti collaterali; ella infatti comincia a perdere la memoria non riuscendo pi\u00f9 a riconoscere i suoi pi\u00f9 cari amici come Clark e addirittura Jimmy, il suo fidanzato. Alla fine la sua amnesia diventa quasi totale con Chloe che si ricorda solo del paramedico Davis Bloome (alias Doomsday) e Clark che per salvarla si rivolge a Jor-El. Jor-El su richiesta di Clark, le ripristina tutti i suoi ricordi, tranne quelli riguardanti i poteri di Clark. Chloe quindi non sa pi\u00f9 dei poteri di Clark e crede di nuovo che sia un ragazzo normale. Clark ha chiesto a Jor-El di non ripristinarle i ricordi sul suo segreto per proteggerla, infatti \u00e8 stato proprio a causa della conoscenza del suo segreto che Chloe si \u00e8 messa nei guai e Clark non vuole pi\u00f9 che soffra a causa del suo segreto. Nell'ottava stagione del telefilm Chloe viene posseduta da Brainiac, ma in seguito all'intervento di Clark e della Legione viene guarita completamente, perdendo anche le capacit\u00e0 che aveva acquisito tramite l'infezione del super-computer. Tornata normale conserver\u00e0 anche i ricordi riguardo ai poteri di Clark, tornando ad essere la sua migliore alleata.\nDopo il matrimonio con Jimmy iniziano per Chloe una serie di problemi esistenziali, provocati dal fallimento della sua carriera come giornalista e, in seguito all'aiuto che offre a Davis Bloome, alla rottura del proprio matrimonio causata dalla gelosia e dall'insicurezza di suo marito. Cos\u00ec Chloe decide di non sopportare pi\u00f9 passivamente e accetta di entrar a far parte della squadra di eroi con il nome in codice di Watchtower, e prima coordinatrice della \"Justice League WatchTower\", base dei supereroi. Si fa pi\u00f9 stretta anche l'amicizia con il cattivo della stagione Davis, che in sua compagnia riesce a sopprimere l'istinto omicida che lo tormenta. Cos\u00ec Chloe, dopo aver cercato di uccidere Davis per il bene di Clark e del mondo, decide di stare con lui per tenerlo a bada.\nScappa insieme a Bloome, ma successivamente vengono rintracciati e riportati a Smallville. Dopo aver scisso la parte kryptoniana dalla parte umana di Davis, Jimmy porta lui e Chloe nella casa che aveva comprato per lei come regalo di nozze. Jimmy, ora consapevole della doppia identit\u00e0 di Clark, perdona a Chloe tutte le menzogne, la bacia e sembra che il matrimonio sia tornato in piedi quando, alle spalle, Jimmy viene trafitto da Davis, geloso di Chloe. Davis cerca di attaccare Chloe in preda alla furia, ma Jimmy usa le ultime forze per uccidere Bloome, poco prima di spirare fra le braccia della ritrovata amata Chloe.\nAlla fine dell'ottava stagione Chloe \u00e8 vedova, nella casa nuova senza sapere nulla del destino di sua cugina Lois e sconvolta dalla decisione di Clark di rinunciare alla sua umanit\u00e0, a seguito della morte di Jimmy. Nella nona stagione Chloe riesce a riunire la Justice League, riportando Oliver Queen sulla retta via. Il suo rapporto con Clark si incrina per vari motivi, fra cui il rifiuto dell'alieno di usare l'anello della legione per tornare indietro e salvare l'amato marito morto per mano di Davis Bloome o per il modo di agire in nome della giustizia: infatti Chloe, al contrario di Clark, \u00e8 pronta a sporcarsi le mani e prendere scomode decisioni per il bene dell'umanit\u00e0. Sul piano sentimentale, dopo il lutto per Jimmy, intraprende una relazione, dapprima superficiale, poi via via sempre pi\u00f9 seria, con il miliardario Oliver Queen (alias Freccia Verde).\nIl personaggio esce apparentemente di scena nel primo episodio della decima stagione, sacrificando se stessa per il suo grande amore Oliver. Infatti, grazie all'utilizzo dell'elmetto del Dottor Fate, riesce a localizzare Oliver e a farlo liberare in cambio di s\u00e9 stessa. Oliver si prodiga cos\u00ec in un'incessante ricerca della fidanzata, che lo porta a scoprire che ha inscenato la sua stessa morte con i rapitori, riuscendo cos\u00ec a sparire dalla circolazione. Oliver comunque non riesce a dimenticarla, e la sua presenza \u00e8 sempre molto forte nel cuore dei protagonisti. Torna nel dodicesimo episodio (\"Danni collaterali\") per salvare l'intera JLA tenuta in ostaggio dal governo, con la collaborazione della Squadra Suicida, e si ricongiunge con il suo migliore amico Clark, con la cugina Lois (che le chiede di essere la sua damigella d'onore) e soprattutto con Oliver.\nNel quindicesimo episodio, Chloe decide di trasferirsi a Star City dove \u00e8 stata assunta nel quotidiano locale (coronando finalmente il suo sogno di diventare una giornalista) insieme ad Oliver Queen, con il quale si \u00e8 sposata la sera dell'addio al celibato e nubilato di Clark e Lois. Chloe Sullivan decide anche di aiutare altri supereroi a sviluppare le loro potenzialit\u00e0 (vengono citati Batman e Wonder Woman). Nel finale della serie Chloe conclude il suo cammino come eroina al fianco del marito Oliver, con cui avr\u00e0 un bambino: Jonathan, sicuramente chiamato cos\u00ec in memoria del padre adottivo di Clark."}
{"id": "16780", "revid": "2128848", "url": "https://it.wikipedia.org/wiki?curid=16780", "title": "Lista di montagne", "text": "Montagne in ordine di altezza.\nLe sette vette.\nLe pi\u00f9 alte montagne di ogni continente (i cosiddetti \"Seven Summits\"):\nIn ordine di altezza:\nOttomila.\nLe montagne pi\u00f9 alte si trovano tutte in Asia e precisamente in Asia centrale nelle catene dell'Himalaya e del Karakorum. \nTerra (per continente).\nAsia.\nEscluse le vette pi\u00f9 alte di 7200 metri.\nEuropa.\nBalcani e Cipro.\nVedi anche: Elenco di montagne in Grecia.\nCaucaso.\nSolo secondo alcuni criteri il Caucaso \u00e8 compreso all'interno dei confini europei, altrimenti \u00e8 considerato appartenente all'Asia."}
{"id": "16784", "revid": "29035", "url": "https://it.wikipedia.org/wiki?curid=16784", "title": "Hubble Space Telescope", "text": ""}
{"id": "16785", "revid": "117454947", "url": "https://it.wikipedia.org/wiki?curid=16785", "title": "Disco di accrescimento", "text": "In astronomia un disco di accrescimento \u00e8 una struttura formata da materiale che cade in una sorgente di campo gravitazionale. La conservazione del momento angolare richiede che, quando un'estesa nube di materiale collassa verso l'interno, ogni piccola rotazione che essa ha all'inizio debba aumentare. La forza centrifuga causa il collasso della nube rotante in un disco e forze di marea tendono ad allineare la rotazione del disco con la rotazione della sorgente gravitazionale posta al centro. L'attrito tra le particelle del disco genera calore e dissipa il momento orbitale, causando la caduta del materiale del disco verso il centro in lente spirali finch\u00e9 non colpisce il corpo centrale.\nEsempi.\nI dischi di accrescimento pi\u00f9 spettacolari in natura sono quelle dei nuclei galattici attivi: mentre la materia spiraleggia verso un buco nero supermassiccio centrale, il forte gradiente gravitazionale porta allo sviluppo di un forte calore. Il disco di accrescimento di un buco nero non \u00e8 sufficientemente caldo da emettere raggi X, ma, essendo l'AGN un potente emettitore X, si suppone che il disco sia circondato da una corona formata da materiale che raggiunge temperature di milioni di gradi prima di attraversare l'orizzonte degli eventi. Durante questa caduta a spirale \u00e8 presente anche il fenomeno della spaghettificazione. I dischi di accrescimento dei buchi neri normalmente non possono essere misurati direttamente dato che i buchi neri conosciuti sono troppo lontani per i telescopi attuali, anche se alcune misure approssimative sono state ottenute con il telescopio spaziale Chandra che osservando la galassia NGC 1365 ha fortuitamente individuato una nube di gas che passando dinanzi al buco nero l'ha eclissato. Il tempo di eclisse ha permesso di effettuare stime di massima sulla dimensione del disco.\nSpesso si osservano piccoli dischi di accrescimento in sistemi binari di cui una componente \u00e8 una stella compatta: una nana bianca, una stella di neutroni o un buco nero. La materia che forma il disco \u00e8 strappata all'altra componente dalla stella compatta. I dischi di accrescimento dei buchi neri pi\u00f9 grandi, come quelli che si pensa si trovino al centro delle quasar, emettono pi\u00f9 radiazione di un'intera galassia piena di stelle.\nI dischi protoplanetari possono essere considerati dischi di accrescimento considerandoli come materiale in caduta verso la protostella, tra questi i recentemente individuati dischi \"Peter Pan\". I pianeti si formeranno dalla piccola frazione \ndi materiale che evita questa fine."}
{"id": "16787", "revid": "399", "url": "https://it.wikipedia.org/wiki?curid=16787", "title": "Scripofilia", "text": "La scripofilia (dall'inglese \"scrip\" che indica un diritto di propriet\u00e0 e dal greco \"philos\" che significa amore) \u00e8 lo studio e il collezionismo delle documentazioni finanziarie originali d'epoca in particolare dei certificati azionari e obbligazionari. Con la scripoflia si studiano e collezionano documenti dal valore storico e artistico. Molte azioni e obbligazioni, oltre al valore intrinseco della storia di molte societ\u00e0, portano con loro disegni e incisioni di importanti artisti dell'epoca.\nStoria.\nLa scripofilia come forma di collezionismo ha le sue origini negli anni '70 del secolo scorso. Attualmente sono migliaia i collezionisti (scripofili) mondiali in ricerca di rari e particolari documenti azionari e obbligazionari. Molti collezionisti considerano questa pratica un hobby, altri una forma di investimento.\nSi narra che gi\u00e0 alla fine dell'800 un tale di nome Eseltine collezionasse e vendesse a Manhattan i bond che avevano finanziato pochi decenni prima la Guerra di secessione americana (Confederate States Bonds); per questo motivo si potrebbero datare i prodromi della scripofilia alla fine dell'800.\nAnche le motivazioni sulla scelta del documento sono differenti, alcuni considerano il valore intrinseco nel certificato, altri preferiscono documenti con grafiche particolari e ricercate. Rilevante \u00e8 anche la firma che alcuni certificati riportano, collezionisti di autografi sono interessati a documenti con la firma di importanti imprenditori. All'inizio del 2000 un certificato della Standard Oil Company, emesso nel 1870 e recante una doppia firma di John D. Rockefeller \u00e8 stato aggiudicato ad una cifra superiore ai 120.000$; si \u00e8 trattato, in questo caso, del pi\u00f9 alto prezzo mai pagato per un singolo documento finanziario originale d'epoca.\nLa scripofilia \u00e8 quindi parte della storia finanziaria. Milioni di aziende che negli anni hanno avuto necessit\u00e0 di liquidit\u00e0 hanno emesso certificati azionari e obbligazionari. Non sono state per\u00f2 solo queste le forme dei certificati emessi, negli anni si sono susseguiti documenti con differenti varianti, come ad esempio le azioni ordinarie, al portatore o in altra forma. \nOgni certificato \u00e8 quindi un pezzo di storia dell'azienda, del suo business e ne racconta i grandi successi o i rapidi declini.\nPer un collezionista, come abbiamo visto, sono importanti differenti particolari dei certificati, come ad esempio: colore, carta, firma/e, data, timbri, cancellazioni, bordi, immagini, disegni, stampe, nome dell'azienda, nome dello stampatore, ecc... ecc...\nMolti certificati di aziende fallite hanno ritrovato il loro valore solamente con la nascita di questa forma di collezionismo. Il boom minerario degli anni 1850, la costruzione delle ferrovie negli anni 1830, i giacimenti petroliferi del decennio 1870, il telegrafo (fine '800), l'industria automobilista dei primi del '900, l'aviazione (intorno al 1910), l'energia idroelettrica degli anni '30, la nascita dell'aviazione di linea dei primi anni '70, i primi cellulari (1980), le compagnie telefoniche degli anni '80 e '90, e pi\u00f9 recentemente la nascita di internet.\nL'interesse artistico non \u00e8 di minore rilevanza, negli anni i certificati hanno visto grandi artistici impegnati nella loro realizzazione, come ad esempio quelli emessi all'inizio del Novecento dalla Paris-France Soci\u00e9t\u00e9 Anonyme e che riportano splendide grafiche allegoriche opera dell'artista ceco Alphonse Maria Mucha, uno degli indiscussi maestri del cartellonismo pubblicitario di inizio Novecento.\nLa scripofilia contribuisce quindi, in modo determinante, a preservare le pi\u00f9 interessanti testimonianze della storia della finanza d'impresa e dei mercati finanziari ma anche di vere e proprie opere d'arte e autografi in originale.\nAttualmente la maggior parte delle azioni e obbligazioni vengono emesse elettronicamente, poche sono quelle ancora in formato cartaceo. Il mondo del collezionismo, grazie anche all'avvento di internet, ha subito un forte incremento grazie a piattaforme di e-commerce e portali di settore.\nLinee guida.\nVi sono molti fattori che determinano il valore di un certificato, questi includono le condizioni, l'et\u00e0, il significato storico, le firme, la rarit\u00e0, la domanda, l'estetica, l'aziende emittente, il valore del certificato, i timbri, i trasferimenti, la tipologia, la carta, il metodo di stampaggio, lo stampatore, ecc... ecc...\nCondizioni - La scala utilizzata per questo tipo di certificati \u00e8 la seguente.\nEt\u00e0 - Solitamente i documenti pi\u00f9 antichi hanno maggiore valore ma non \u00e8 sempre cos\u00ec.\nSignificato storico - Quale rilevanza ha avuto l'azienda nella storia?\nFirme - Qualche personaggio famoso ha firmato il documento?\nSettori di raccolta - Interesse specifico di appassionati di sport, finanza, automobili, industria mineraria, ferrovie, ecc... ecc...\nProprietario del certificato - Il certificato \u00e8 stato rilasciato a un personaggio famoso o ad un'azienda famosa?\nRarit\u00e0 - Quando \u00e8 difficile trovare questo certificato? Quante copie sono state emesse e quante ne rimangono in circolazione?\nDomanda di acquisto - Quante persone cercano il certificato?\nEstetica - Il certificato ha dei disegni, immagini di rilevanza artistica? Come sono i bordi del certificato? Di quale colore \u00e8 il certificato?\nTipo di azienda - Quale tipo di azienda ha rilasciato il certificato? Esiste ancora o \u00e8 fallita?\nValore facciale - Quanto valeva il documento emesso?\nBanche associate al certificato - Quali banche hanno collaborato all'emissione del titolo?\nTimbri di trasferimento - Il documento ha timbri stampati o incollati?\nTimbro di cancellazione - Il documento \u00e8 marcato come cancellato?\nEmesso o non emesso - Il certificato \u00e8 stato emesso o \u00e8 solo un prototipo (\"specimen\")\nStampatore - Chi ha stampato il certificato? Lo stampatore \u00e8 famoso?\nTipo di produzione - Con quale tecnica \u00e8 stato stampato?\nCarta - Con quale tipo di carta \u00e8 stato stampato?"}
{"id": "16797", "revid": "1993636", "url": "https://it.wikipedia.org/wiki?curid=16797", "title": "Lingue dell'Unione europea", "text": "Le lingue dell'Unione europea sono gli idiomi usati dagli abitanti degli Stati membri dell'UE. Attualmente le lingue ufficiali dell'Unione europea sono 24. Sulla pagina iniziale del sito dell'UE si afferma: \"Lingue: la ricchezza dell'Europa\" titolando una sezione particolare tutta dedicata a questo argomento.\nL'UE incoraggia il multilinguismo, cio\u00e8 incoraggia i propri cittadini a essere in grado di parlare altre lingue oltre la propria lingua madre. Un certo numero di programmi finanziati dall'Unione europea promuovono attivamente l'apprendimento delle lingue e la diversit\u00e0 linguistica (ad esempio la Giornata europea delle lingue), per\u00f2 l'UE non ha molta autorit\u00e0 in quest'area poich\u00e9 il contenuto dei programmi di formazione rimane compito esclusivo dei singoli Stati membri.\nSecondo il sito dell'UE, il costo per mantenere la sua politica multilinguistica \u00e8 di 1.123 milioni di euro, pari all'1% del bilancio generale annuo dell'Unione europea, o 2,28 \u20ac pro capite l'anno.\nLingue ufficiali.\nAttualmente le lingue ufficiali dell'Unione europea sono 24 in rappresentanza di 27 stati membri. Accanto alla lingua sono indicati gli stati dove gode di ufficialit\u00e0 a livello nazionale o territoriale:\nIl trattato istitutivo dell'Unione europea stabilisce che ogni cittadino dell'Unione possa scrivere alle istituzioni europee in una delle lingue ufficiali e averne una risposta nella medesima lingua e che tutti i documenti ufficiali vengono redatti in tutte le lingue ufficiali dell'Unione, al fine di garantirne la comprensibilit\u00e0. Le lingue ufficiali vengono definite dagli stati membri e non dalle autorit\u00e0 di Bruxelles. Attualmente il lussemburghese e il turco (che sono rispettivamente le lingue ufficiali in Lussemburgo e Cipro) sono le uniche due lingue nazionali a non essere lingue ufficiali dell'Unione.\nLa babele di lingue.\nA causa del notevole incremento delle lingue a seguito del processo di allargamento dell'Unione europea e della dispendiosit\u00e0 del sistema di traduzioni reciproche nelle istituzioni europee, \u00e8 in atto la tendenza a considerare quali lingue di redazione degli atti formali solo tre principali lingue europee (l'inglese, il francese e il tedesco) pubblicandone poi la traduzione nelle restanti lingue europee.\nLingue regionali e minoritarie.\nAllo scopo di tutelare il patrimonio culturale delle lingue regionali e minoritarie, l'Unione europea ha istituito una rete di raccolta, analisi e studio della documentazione relativa chiamata \"Mercator\", le cui sedi si trovano in Catalogna, in Frisia e in Galles."}
{"id": "16805", "revid": "1543377", "url": "https://it.wikipedia.org/wiki?curid=16805", "title": "Metodo baconiano", "text": "\u00c8 detto metodo baconiano il processo elaborato dal filosofo inglese Francesco Bacone per raggiungere la conoscenza certa di un fenomeno. In questo metodo si possono distinguere due parti fondamentali: la \"pars destruens\" distruttiva e la \"pars construens\" costruttiva.\nPars destruens: gli idola.\nBacone riconosce l'esistenza di numerosi \u00abpregiudizi della mente\u00bb che, essendo radicati nell'intelletto umano, obnubilano l'essenza stessa della natura; definisce quindi questi errori \"id\u00f2la\" (i:'d\u0254:la), cio\u00e8 idoli, poich\u00e9 l'uomo li onora al posto del vero Dio, della verit\u00e0: \nBacone distingue quattro tipi di \"id\u00f2la\":\nPars construens: le tavole.\nIl metodo conoscitivo postulato da Bacone \u00e8 un procedimento induttivo, tuttavia sostanzialmente diverso dall'induzione aristotelica: mentre questa consisteva in una pura osservazione dei fenomeni, la procedura baconiana prevede che oltre ad osservare si compiano veri esperimenti e si registrino i dati ottenuti. Per questa registrazione il filosofo teorizza diverse tavole:\nDopo aver effettuato l'analisi e la comparazione dei risultati segnati nelle tre tavole, possiamo senz'altro tentare una interpretazione iniziale o \"vindemiatio prima\" (prima vendemmia); in altre parole, le tavole consentono una prima ipotesi sulla forma cercata. Questa prima ipotesi procede per esclusione e per scelta. Lo scienziato esclude (cio\u00e8 scarta) come forma del fenomeno le caratteristiche mancanti nella prima tavola, presenti nei corpi nella seconda, e che non risultano decrescenti col decrescere dell'intensit\u00e0 del fenomeno, o viceversa. Lo scienziato, invece, sceglie come causa del fenomeno una natura sempre presente nella prima tavola, sempre mancante nella seconda, e con variazioni correlate a quelle del fenomeno nella terza. Nel caso del calore, si pu\u00f2 ipotizzare che la causa del fenomeno sia il movimento, non di tutto il corpo, ma delle sue parti, e piuttosto rapido. Il movimento, infatti, si trova quando il caldo \u00e8 presente, manca quando il caldo \u00e8 assente, aumenta o diminuisce a seconda della maggiore o minore intensit\u00e0 del calore. La causa del calore non pu\u00f2 essere, invece, la luce, perch\u00e9 la luce \u00e8 presente nella tavola dell'assenza.\nL'ipotesi va poi verificata con gli esperimenti. Bacone propone molti tipi diversi di esperimenti e pone al culmine l'experimentum crucis (esperimento della croce), il cui nome deriva dalle croci erette nei bivi decisionali: quando, dopo aver vagliato le tavole, ci troviamo di fronte a due ipotesi ugualmente fondate, l'esperimento cruciale ci toglie dall'incertezza, perch\u00e9 dimostra vera una delle due ipotesi, e falsa l'altra. Esempi di problemi che richiedono l'esperimento cruciale sono la teoria della rotazione o meno della Terra intorno al Sole, le teorie sul peso dei corpi, ecc. Consideriamo, per esempio, quest'ultimo problema. Ecco il bivio: o i corpi pesanti tendono al centro della Terra per la loro stessa natura, cio\u00e8 per una qualit\u00e0 intrinseca, come voleva Aristotele, o sono attratti dalla forza della massa terrestre. Se fosse vera la prima ipotesi, un corpo dovrebbe avere sempre lo stesso peso; invece, se fosse vera la seconda ipotesi, un corpo dovrebbe pesare di pi\u00f9 avvicinandosi al centro della Terra, e di meno allontanandosene. Ed ecco l'esperimento cruciale: si prendano due orologi, uno con contrappesi di piombo e l'altro a molla. Si accerti che le loro lancette si muovano alla stessa velocit\u00e0. Si ponga il primo in cima a un luogo altissimo, e l'altro a terra. Se \u00e8 vera l'ipotesi che il peso dipende dalla forza di gravit\u00e0, l'orologio piazzato in alto si muover\u00e0 pi\u00f9 lentamente, a causa della diminuita forza di attrazione terrestre.\nLimitazioni del metodo baconiano.\nSebbene presenti molti elementi in comune con il metodo scientifico moderno, la procedura di Bacone manca di un elemento fondamentale: la matematica; ovvero lo strumento rigoroso di un'analisi quantitativa delle esperienze scientifiche di cui, di l\u00ec a poco, Galilei comprender\u00e0 l'importanza fondamentale.\nInoltre, Bacone sostiene, a differenza di Galilei, di voler conoscere lo \"schematismus latens\" ed il \"dinamismus latens\" della realt\u00e0, cio\u00e8 la struttura nascosta e l'elemento dinamico latente delle cose: in qualche modo, dunque, si pu\u00f2 dire che Bacone sia ancora alla ricerca dell'essenza, cosa che lo differenzia moltissimo dalla concezione scientifica moderna."}
{"id": "16812", "revid": "2063781", "url": "https://it.wikipedia.org/wiki?curid=16812", "title": "Lingue cartveliche", "text": "Le lingue cartveliche (, \"kartveluri enebi\"; note anche come caucasiche meridionali ) sono una famiglia di lingue parlate nella zona meridionale del Caucaso, principalmente in Georgia. Il numero totale di parlanti nel mondo ammonta a circa 5,2 milioni di persone, con grandi comunit\u00e0 in Turchia, in Azerbaigian, in Iran, in Russia e in Israele.\nLa famiglia cartvelica non ha legami genetici accertati con nessun'altra famiglia linguistica del mondo, neppure con le lingue caucasiche nordoccidentali o con quelle nordorientali. La prima fonte letteraria della lingua cartveliche (l'iscrizione di Abba Antoni, composta in alfabeto georgiano antico nel monastero georgiano vicino a Betlemme) risale al 430 d.C.\nClassificazione.\nLa famiglia caucasica meridionale \u00e8 costituita da quattro lingue strettamente connesse:\nAlbero genealogico.\nQueste lingue sono chiaramente relazionate, e il laz e il megrelio sono talvolta considerati dialetti di una singola lingua, chiamata \"zan\". Il collegamento venne per la prima volta riferito nella letteratura linguistica da J. G\u00fcldenst\u00e4dt nel XVIII secolo, e pi\u00f9 tardi dimostrato da G. Rosen, M. Brosset, F. Bopp e altri nel decennio 1840-1850. Si \u00e8 creduto che queste due lingue fossero andate a separarsi da un'unica lingua proto-cartvelica, forse parlata nella regione dell'attuale Georgia e Turchia settentrionale, nel III e II millennio a.C.\nIn base al grado di mutamento, alcuni linguisti (inclusi A. Chikobava, G. Klimov, T. Gamkrelidze, e G. Machavariani) ipotizzano che la separazione pi\u00f9 arcaica, che divise lo svan dalle altre lingue, si verific\u00f2 nel II millennio a.C. o anche prima; mentre il megrelio e il laz vennero a separarsi dal georgiano grosso modo un migliaio di anni pi\u00f9 tardi, e da tutte le altre lingue circa 500 anni fa. Tuttavia, questi dati erano stati dedotti utilizzando il metodo controverso della glottocronologia e quindi andrebbero presi pi\u00f9 che altro come un tentativo sperimentale.\nCollegamenti a livello maggiore.\nNessuna relazione con altre lingue \u00e8 stata dimostrata finora, nemmeno con le lingue caucasiche settentrionali, a causa della mancanza di corrispondenze di suono tra le famiglie caucasiche settentrionali e quelle meridionali. Alcuni linguisti hanno proposto che la famiglia kartvelica sia parte di una famiglia linguistica nostratica molto pi\u00f9 vasta, ma sia la concezione di una famiglia nostratica che la relazione georgiana restano alquanto discutibili.\nSono state spesso poste in rilievo alcune somiglianze grammaticali con il basco, specialmente per quel che riguarda il sistema dei casi. Tuttavia, queste teorie, che tendono anche a collegare le lingue caucasiche con le altre non-indoeuropee e non-semitiche del Vicino Oriente dei tempi andati, sono generalmente considerate prive di un'evidenza inoppugnabile e dunque devono essere valutate puramente come ipotetiche.\nOgni similitudine con gli altre phyla linguistici possono essere dovute alle influenze areali. \u00c8 stato osservato un forte prestito linguistico in entrambe le direzioni (vale a dire, dalla caucasica settentrionale alla caucasica meridionale e viceversa): perci\u00f2 \u00e8 probabile che anche alcune caratteristiche grammaticali siano state influenzate. Se l'ipotesi denecaucasica, con i tentativi di collegare il basco, burushaski, le caucasiche settentrionali e altri phyla, sia corretto, allora le somiglianze con il basco potrebbero anche essere dovute a queste influenze, per quanto indirette. Si sa che il vocabolario proto-kartvelico, in qualche misura, venne anche ad essere influenzato dalle lingue indoeuropee, probabilmente a causa del contatto durante uno stadio arcaico tra le culture proto-kartvelica e proto-indoeuropea.\nStato sociale e culturale.\nIl georgiano \u00e8 la lingua ufficiale della repubblica di Georgia (Saqartvelo), parlato dal 90% della popolazione, e la lingua principale usata per la letteratura e i rapporti di lavoro da tutti i parlanti kartvelici della Georgia. Essa viene scritta tramite un originale alfabeto, e il testo letterario sopravvissuto pi\u00f9 antico risale al V secolo d.C. - la sola lingua caucasica che possiede una tradizione letteraria antica. Il vecchio alfabeto georgiano sembra sia stato derivato da quello aramaico, con influenze greche.\nIl mingrelio \u00e8 stato scritto con l'alfabeto georgiano fin dal 1864, specialmente nel periodo che va dal 1930 al 1938, quando i megreli godettero di una qualche autonomia culturale, e dopo il 1989.\nLa lingua laz veniva scritta principalmente tra il 1927 e il 1937, e adesso di nuovo in Turchia, con l'alfabeto latino. Il laz va comunque scomparendo man mano che i suoi parlanti vanno ad integrarsi nella pi\u00f9 grande societ\u00e0 turca."}
{"id": "16814", "revid": "834", "url": "https://it.wikipedia.org/wiki?curid=16814", "title": "Lingue caucasiche occidentali", "text": ""}
{"id": "16815", "revid": "1504506", "url": "https://it.wikipedia.org/wiki?curid=16815", "title": "Lingue caucasiche settentrionali", "text": "Le lingue caucasiche settentrionali sono un'ipotetica famiglia linguistica formata da due gruppi di lingue caucasiche: le lingue caucasiche nordoccidentali (chiamate anche \"lingue pontiche, abcaso-circasse,\" o \"caucasiche occidentali\") e le lingue caucasiche nordorientali (chiamate anche \"lingue caspiche\", \"nakho-daghestane\" o \"caucasiche orientali\").\nQuesta ipotesi \u00e8 stata formulata dai linguisti russi Sergei Starostin e Sergei Nikolaev, i quali sostengono che i due gruppi vantino un antenato comune parlato circa cinquemila anni fa. Tuttavia, questa proposta \u00e8 difficilmente dimostrabile e non gode della completa accettazione da parte della comunit\u00e0 accademica.\u00a0\nNel 2013 l'esistenza di una famiglia delle lingue caucasiche settentrionali \u00e8 stata messa alla prova attraverso un'analisi computazionale automatizzata (ASJP 4 condotta da M\u00fcller et al.). Tuttavia, nello stesso studio veniva messo in evidenza che non era possibile concludere se le corrispondenze erano legate a un'eredit\u00e0 genetica o a un mutuo prestito lessicale, poich\u00e9 l'analisi era stata generata automaticamente.\nClassificazione interna.\nTra i linguisti che sostengono l'ipotesi dell'esistenza di un gruppo caucasico settentrionale, la principale divisione tra lingue caucasiche nordorientali e lingue caucasiche nordoccidentali \u00e8 considerata incontrovertibile. Tuttavia, non \u00e8 stato ancora raggiunto un accordo generale per quanto concerne la struttura interna del gruppo caucasico nordorientale.\nConfronto tra i due gruppi.\nLe principali somiglianze osservabili tra i due gruppi risiedono nei loro sistemi fonologici. Tuttavia, le loro grammatiche sono molto diverse.\nPrincipali somiglianze.\nEntrambi i gruppi sono caratterizzati da alti livelli di complessit\u00e0 fonetica, che comprende diffuso utilizzo dell'articolazione secondaria. La lingua ubica (nordoccidentale) ha 84 consonanti, mentre la lingua arcia (nordorientale) dovrebbe averne 76.\n\u00c8 stato anche proposto un elenco di possibili parole imparentate. Tuttavia, essi potrebbero essere in maggioranza prestiti linguistici o semplici coincidenze, poich\u00e9 la maggior parte dei morfemi in entrambi i gruppi sono piuttosto brevi, spesso solo una singola consonante.\nPrincipali differenze.\nLe lingue caucasiche nordorientali sono caratterizzate da una grande complessit\u00e0 morfologica del sostantivo. Ad esempio, in tsez, una serie di casi locativi si intersecano con una serie di suffissi che designano il movimento rispetto alla posizione, producendo una matrice di 126 suffissi locativi, spesso (a seconda dell'analisi) descritti come casi sostantivi.\nAl contrario, i sistemi di sostantivi nelle lingue caucasiche nordoccidentali sono relativamente poveri nella morfologia, dato che di solito si distinguono solo due o tre casi. Tuttavia, si compongono di una struttura verbale molto complessa: soggetto, oggetto diretto, oggetto indiretto, oggetti benefattivi e la maggior parte delle funzioni locative sono espressi nel verbo.\nCritiche.\nNon tutti gli studiosi accettano l'ipotesi dell'esistenza della famiglia linguistica caucasica settentrionale, dato che non sono state ancora fornite prove decisive a supporto di questa congettura. Ad ogni modo, i metodi utilizzati da Nikolayev e Starostin sono stati fortemente contestati anche da chi reputa probabile una parentela tra i due gruppi linguistici."}
{"id": "16816", "revid": "154893", "url": "https://it.wikipedia.org/wiki?curid=16816", "title": "Lingue caucasiche nordorientali", "text": "Le lingue caucasiche nordorientali, dette anche settentrionali o orientali, o chiamate anche lingue nakh(o)-dag(h)estane, sono una famiglia linguistica appartenente al raggruppamento delle lingue caucasiche. Sono parlate nelle regioni del Caucaso nelle repubbliche russe di Daghestan, Cecenia e Inguscezia, nella parte settentrionale dell'Azerbaigian e nella parte nord-orientale della Georgia.\nClassificazione.\nLe lingue caucasiche nordorientali, dette anche settentrionali o orientali, sono:"}
{"id": "16817", "revid": "1504506", "url": "https://it.wikipedia.org/wiki?curid=16817", "title": "Lingue caucasiche", "text": "Le lingue caucasiche sono un gruppo di lingue parlate nell'area del Caucaso, le quali sono state raggruppate per contiguit\u00e0 geografica, ma non per accertati rapporti di parentela.\nLa lingua caucasica con il maggior numero di locutori \u00e8 il georgiano, con circa 7,5 milioni di parlanti. Altre lingue diffuse nell'area caucasica, come l'armeno e l'azero appartengono a famiglie linguistiche diverse e non sono comprese nell'elenco.\nPossibili legami esterni.\nAd oggi non \u00e8 stata fornita nessuna prova definitiva che esista una parentela di qualche tipo tra i tre gruppi di lingue caucasiche (meridionali, nordoccidentali e nordorientali), tuttavia, sono state avanzate diverse ipotesi in proposito.\nIpotesi nordcaucasica.\nAlcuni linguisti, tra cui il russo Sergei Starostin, hanno supposto una parentela tra le famiglie delle lingue caucasiche nordoccidentali e caucasiche nordorientali. Tuttavia, le somiglianze sarebbero principalmente tipologiche, mentre le differenze grammaticali sono notevoli e non ancora adeguatamente giustificate, dunque al momento non \u00e8 possibile ricondurle con sicurezza a un'unica origine.\nIpotesi ibero-caucasica.\nIl linguista georgiano Arnold Chikobava ha esteso l'ipotesi nordcaucasica, sostenendo un rapporto di parentela tra quest'ultimo gruppo e quello delle lingue caucasiche meridionali, che collettivamente formerebbero il gruppo delle lingue ibero-caucasiche. Quest'ultimo sarebbe a sua volta imparentato con la famiglia linguistica hurro-urartea, che comprenderebbe anche l'hattico e il kaskeo. Tuttavia, la suddetta ipotesi sarebbe difficile da dimostrare sia per le lingue tutt'ora esistenti (per le stesse difficolt\u00e0 riscontrabili nell'ipotesi nordcaucasica) che per le lingue estinte (soprattutto per la scarsit\u00e0 di attestazioni di quest'ultime).\nIpotesi alarodiana.\nL\"'ipotesi alarodiana\", proposta dal linguista russo Diakonoff, tenderebbe a raggruppare le lingue caucasiche nordorientali con le lingue hurro-urartee. Il nome \u00e8 stato proposto a partire da una citazione di Erodoto, che chiama \"Alarodiani\" gli Urartei, accostandoli ai Colchi e ai Saspiri. Tuttavia, i Colchi e i Saspiri, in genere, sono rispettivamente identificati con gruppi cartvelici e sciti. L'uralicista e indoeuropeista Petri Kallio sostiene che l'ipotesi alarodiana sia promettente, preferendola ad altre teorie omologhe, al contempo affermando che non esiste totale consenso accademico nemmeno sui rapporti interni al gruppo caucasico nordorientale, pertanto ogni ulteriore conclusione sarebbe pura speculazione.\nIpotesi dene-caucasica.\nL'ipotesi dene-caucasica riguarda la possibilit\u00e0 di una macroparentela tra un gran numero di gruppi linguistici differenti, tutti discendenti da un'ipotetica lingua proto-dene-caucasica.\nClassificazione.\nLingue caucasiche meridionali.\nLe lingue caucasiche meridionali, dette anche lingue cartveliche, sono:\nLingue caucasiche nord-occidentali.\nLe lingue caucasiche occidentali, spesso indicate come lingue caucasiche nord-occidentali, sono:\nLingue caucasiche nord-orientali.\nLe lingue caucasiche orientali, spesso indicate come lingue caucasiche nord-orientali, sono:"}
{"id": "16818", "revid": "1356", "url": "https://it.wikipedia.org/wiki?curid=16818", "title": "Linguaggi Caucasici", "text": ""}
{"id": "16819", "revid": "453768", "url": "https://it.wikipedia.org/wiki?curid=16819", "title": "Kebab", "text": "Il kebab (pron. ; in arabo \u0643\u0628\u0627\u0628, \"keb\u0101b\", \"carne arrostita\"; in turco \"kebap\") \u00e8 un piatto a base di carne, tipico della cucina turca, divenuto popolare in tutto il mondo grazie alle immigrazioni dal Medio Oriente.\nTipi principali.\nIl tipo di kebab pi\u00f9 famoso nel mondo \u00e8 probabilmente il \"d\u00f6ner kebab\". Il fatto che in Turchia venga chiamato anche con un'espressione (kebap) che significa \"kebab da passeggio\", per l'abitudine di mangiarlo anche mentre si cammina per strada, non ha nulla a che vedere con il suo nome, dal momento che \"d\u00f6ner kebab\" \u00e8 traducibile come \"kebab che gira\", con riferimento allo spiedo verticale rotante sul quale la carne viene infilzata e fatta abbrustolire, facendola ruotare sull'asse del girarrosto.\nTra le varianti pi\u00f9 conosciute e consumate il \"d\u00f6ner kebab\" \u00e8 affiancato al \"d\u00fcr\u00fcm kebab\". Mentre il primo \u00e8 di solito servito in un panino, il \"d\u00fcr\u00fcm kebab\" viene messo in una piadina; sono entrambi accompagnati da verdure e salse apposite per insaporire la carne.\nViene indicato anche con il termine greco \"\u03b3\u03cd\u03c1\u03bf\u03c2\" (\"ghiros\", con lo stesso significato di \"d\u00f6ner\", ruotante) o l'arabo \"shawarma\" (\u0634\u0627\u0648\u0631\u0645\u0627, \"sh\u0101warm\u0101\", derivante dal turco \"\u00e7evirme\", \"movimento ruotante\").\nLa cucina turca in et\u00e0 ottomana si diffuse anche nel Mediterraneo, specie nelle popolazioni dell'Africa settentrionale, e questa tecnica di cottura fu appresa dalle comunit\u00e0 stanziali che spesso accoglievano quelle nomadi di passaggio. In Palestina essa si \u00e8 affermata anche nella cucina israeliana (\u05e9\u05d5\u05d5\u05d0\u05e8\u05de\u05d4).\nL'origine del kebab \u00e8 legata alla poca disponibilit\u00e0 di combustibile per la cottura in molte zone in Oriente, che rendeva difficoltosa la cottura dei cibi di grandi dimensioni; inoltre, in citt\u00e0 era pi\u00f9 facile ottenere tagli di carne di piccola pezzatura in una macelleria.\nLa parola \"kebab\" \u00e8 essenzialmente di origine persiana: la tradizione araba vuole che il piatto sia stato inventato nel medioevo da soldati persiani che usavano le loro spade per grigliare la carne sul fuoco in campo aperto.\nSecondo Ibn Battuta, un viaggiatore marocchino, in India, ai tempi del Sultanato di Delhi (1206-1526 d.C.) il kebab non solo veniva servito nei palazzi reali, ma anche la gente comune lo usava per colazione con il naan, un pane lievitato e cotto al forno.\nUna variante pi\u00f9 antica del kebab (in greco: obeliskos) \u00e8 attestata in Grecia dall'VIII secolo a.C. negli scritti di Omero e nelle opere classiche di Aristofane, Senofonte e Aristotele.\nNegli Stati Uniti il termine pi\u00f9 diffuso \u00e8 \"shish kebab\", anche se tale nome dovrebbe essere pi\u00f9 propriamente assegnato agli spiedini. In Germania, per la forte presenza turca nel Paese, il suo nome invece \u00e8 semplicemente \"d\u00f6ner\".\nSi trovano dunque numerose versioni del kebab, a seconda dei paesi e delle culture, e lo stesso termine pu\u00f2 riferirsi a differenti tradizioni culinarie.\nD\u00f6ner kebab.\nIl tipico metodo di cottura del \"d\u00f6ner kebab\" \u00e8 quello con lo spiedo verticale rotante.\nLa carne (solitamente di agnello, di manzo o di pollo, pi\u00f9 economico, mai di maiale in quanto vietata dall'Islam), tagliata a fettine, viene sagomata e infilzata nello spiedo verticale, fino a formare un grosso cilindro rastremato verso il basso alla cui sommit\u00e0 vengono poi infilzate parti grasse che, sciogliendosi e scolando, evitano l'eccessivo abbrustolimento ed essiccamento della carne. Lo spiedo viene poi fatto ruotare vicino a una fonte di calore, che una volta consisteva in brace rovente sistemata in griglie disposte verticalmente intorno allo spiedo e che oggi \u00e8 invece un'apposita macchina che produce calore tramite resistenze elettriche o bruciatori a gas.\nPrima di essere predisposta e cotta la carne viene condita o marinata; le erbe o le spezie usate variano a seconda del luogo, e vi si pu\u00f2 trovare una vasta gamma di sapori del mediterraneo: origano, menta, peperoncino, cannella, cumino, coriandolo, aceto, ecc.\nIl taglio della carne procede dall'esterno del cilindro di carne, a mano a mano che questo cuoce, verso l'interno, con un movimento che va dal basso verso l'alto per fare s\u00ec che il grasso sciolto che cola da sopra resti il pi\u00f9 possibile sulla carne impregnandola e impedendo che, abbrustolendosi, diventi troppo secca e dura. Una volta il taglio veniva effettuato manualmente tramite un coltello affilatissimo, mentre ora si esegue quasi sempre facendo scorrere sul cilindro una macchinetta elettrica con lama rotante che asporta sottili fettine.\nLa carne cos\u00ec preparata viene servita all'interno di panini e piadine o collocata su un piatto. Tradizionalmente per il panino si usa il pane arabo. Come condimento si aggiungono verdure miste e varie salse: le pi\u00f9 tradizionali sono la harissa piccante, l'hummus a base di ceci e tahini (pasta di sesamo) e il tzatziki fatto con yogurt e aglio. Ben presto per\u00f2 i venditori iniziarono a offrire anche salse come la barbecue, la maionese o il ketchup, per venire incontro alle richieste dei clienti occidentali.\nIn Europa questa specialit\u00e0 ha trovato una particolare diffusione nella citt\u00e0 di Berlino grazie a Kadir Nurman, considerato l'inventore del panino comunemente noto come kebab. La capitale tedesca \u00e8 rinomata per il gusto speciale e l'economicit\u00e0 dei propri \"d\u00f6ner\". Questo sviluppo e diffusione sono stati favoriti dall'elevato numero di immigrati turchi (non solo nella capitale ma in tutta la Germania occidentale) che spesso gestiscono i numerosissimi \"imbiss\" (\"chiosco\") presenti in citt\u00e0.\nAltre variet\u00e0 di kebab.\nTra i vari tipi di kebab i pi\u00f9 rinomati sono quelli da \"barbecue\", per esempio l'\"Adana kebab\u0131\" e l'\"Urfa kebab\u0131\", che prendono nome dalle due localit\u00e0 da cui provengono, il primo pi\u00f9 piccante, condito con abbondante peperoncino rosso, il secondo riccamente speziato, serviti con focaccine di grano, insalata, cipolle e grano spezzettato cotto e poi asciugato (il \"burgur\"). Entrambi si possono trovare anche avvolti in una focaccia, in versione da passeggio, incartati (da cui il nome \"d\u00fcr\u00fcm kebab\u0131\", \"kebab incartato\").\nIl principe dei kebab \u00e8 probabilmente per\u00f2 l'\"Iskender kebab\u0131\", creato a Bursa intorno all'anno 1900 da un cuoco che ha trasmesso alla sua creazione il suo nome, Iskender (corrispondente all'italiano Alessandro), la cui caratteristica principale \u00e8 una salsa a base di pomodoro, yogurt e burro fuso. Esistono infine molte altre versioni, alcune a base di pollo (\"tavuk kebab\u0131\"), altre con l'aggiunta di verdure come le melanzane (\"patl\u0131canl\u0131 kebab\u0131\"), le cipolle (\"so\u011fanl\u0131 kebab\u0131\") o i pomodori (\"domatesli kebab\u0131\")."}
{"id": "16824", "revid": "4252", "url": "https://it.wikipedia.org/wiki?curid=16824", "title": "Jerry Siegel", "text": "Appassionato di fantascienza, pubblica i suoi racconti gi\u00e0 nel 1929 sulla \"fanzine\" ciclostilata (la prima \"fanzine\" della storia) della Scuola superiore \"Glenville\". Fondamentale fu, l'anno successivo, l'incontro con Joe Shuster, col quale era destinato a creare l'icona del fumetto supereroico per eccellenza: Superman.\nBiografia.\nSuperman.\nInsieme a Joe Shuster, giovane disegnatore canadese conosciuto alla Glenville High School, frequentata da entrambi, crea il mito di Superman. Il personaggio fu ideato nel 1934 ma verr\u00e0 venduto ad un editore, la DC Comics, solo nel 1938.\nSempre per la DC Siegel lavorer\u00e0 su altri supereroi, creando tra gli altri il tormentato e mistico Spettro, datato 1940, sotto i cui panni, si \u00e8 nascosto anche Hal Jordan, la Lanterna Verde pi\u00f9 conosciuta di tutti i tempi.\nNel frattempo Superman \u00e8 diventato un fenomeno di costume, sfruttato in ogni modo possibile dall'editore: i loro creatori e autori si lamentano, per\u00f2, di raccogliere solo le briciole di questa messe di denaro. Allora Siegel e Shuster, trasferitisi nel frattempo a New York, decidono di fare causa alla DC Comics, perdendola: il passo successivo dell'editore \u00e8 quello di licenziarli.\nUn periodo difficile.\nInizia cos\u00ec un periodo difficile per entrambi. In un primo momento cercano di rilanciarsi proponendo un nuovo personaggio, Funnyman, che per\u00f2 ha vita breve: concluder\u00e0 la sua vita editoriale nel 1949. Da questo punto in poi la coppia si scioglie.\nMentre Shuster, dopo pochi anni, abbandoner\u00e0 l'attivit\u00e0 per problemi di vista, trascorrendo alcuni decenni in ospizio, Siegel continua la sua carriera di sceneggiatore su vari albi e quotidiani statunitensi, creando spesso personaggi suoi. Tra il 1950 e il 1967 crea \"Jon Juan\", \"Lars of Mars\", \"Nature Boy\", \"Fly Man\", \"Tiger Girl\", nonch\u00e9 una serie di \"gag\" per varie riviste satiriche. Per i quotidiani sceneggia inoltre sequenze di Ken Weston e Buck Rogers e torna tra il 1959 e il 1966, in forma anonima, a Superman realizzando storie per gli albi e i quotidiani.\nNel 1968, mentre una nuova causa con la DC Comics si trascina senza successo tra i tribunali, si trasferisce con la moglie Joanne a Los Angeles, California.\n\u00c8 questo il periodo pi\u00f9 duro nella carriera del \"cartoonist\": dopo aver minacciato pi\u00f9 volte il suicidio, trova finalmente lavoro come dattilografo presso la California Utilities Commission e, nei ritagli di tempo, scrive soggetti per alcuni cartoni animati televisivi di Hanna-Barbera e di Steve Krantz.\nAlla Western.\nNello stesso anno arriva dalla Western Publishing la richiesta di scrivere alcune sceneggiature per i suoi albi. Realizza cos\u00ec storie su Qui, Quo e Qua nelle vesti di Giovani Marmotte, alternandosi per circa quattro anni, con il gi\u00e0 pensionato Carl Barks nella realizzazione di queste storie.\nNel 1972 Siegel chiude la sua collaborazione con la Western, ma non con il mondo disneyano. Infatti nel maggio del 1971, a Los Angeles, Jerry incontra Mario Gentilini, allora direttore di \"Topolino\", che in quel periodo si trovava in visita agli Studi di Burbank. Il direttore gli propone di scrivere alcune storie per le riviste Disney italiane e cos\u00ec inizia uno dei periodi pi\u00f9 prolifici e importanti dello scrittore.\nUn Disney italiano.\nA ragion veduta, quindi, Siegel, oltre che il padre di Superman, \u00e8 da considerarsi uno dei Maestri Disney d'Italia con ben 155 storie all'attivo, tutte pubblicate su \"Topolino\" e \"Almanacco Topolino\", alternandosi sia con Topolino e Pippo, sia con Paperino e Zio Paperone: la sua prima storia sar\u00e0 \"Paperino e la macchina dell'eroismo\", disegnata dall'allora esordiente Giorgio Cavazzano.\nNelle sue storie disneyane infonde tutta la sua passione per la fantascienza, sviluppando anche tematiche tipiche delle storie di Superman, come nella gi\u00e0 citata \"La macchina dell'eroismo\", o in \"Zio Paperone e la cometa della sfortuna\", sempre con Cavazzano, o \"Zio Paperone e la scorribanda nei secoli\", disegnata da Romano Scarpa: in questa storia Siegel non solo spedisce in giro per i secoli Paperone, Paperino e Archimede, ma prefigura la distruzione della Terra nell'anno . Altre storie significative, spaziando sempre in diversi ambiti sono \"Paperino e il riscatto western\", disegnata da Giuseppe Perego, o \"Zio Paperone e il tesoro di Atlantide\", con Scarpa, (in cui, come gi\u00e0 fatto da Barks, manda i paperi in quel che resta del continente perduto di Atlantide), che sono spesso caratterizzate da una vena malinconica, quasi romantica. Un esempio, in tal senso, pu\u00f2 essere \"Zio Paperone e il robot investigatore\", su disegni di Giancarlo Gatti, in cui un robot costruito da Archimede per proteggere il deposito di Paperone, alla fine della storia si smonta, nonostante la vittoria finale, perch\u00e9 parte dei guai capitati al suo padrone sono causati dalla sua incuria.\nLa sua vena bizzarra \u00e8 espressa anche dai personaggi secondari che crea appositamente per le sue storie. Ad esempio l'assurdo mago che, per vendicarsi della ricchezza di Paperone, gli rivolta contro i suoi tesori in \"Zio Paperone e la minaccia monetaria\", su disegni di Scarpa, o ancora il Giocattolaio, presente in ben tre storie, che debutta in \"Le Giovani Marmotte contro il Giocattolaio\", su disegni di Guido Scala. In questa storia, come in molte altre, Siegel riprende le tematiche ecologiche che avevano caratterizzato il suo lavoro alla Western, presentandoci Qui, Quo, Qua nelle vesti classiche di generali delle Giovani Marmotte.\nLa paternit\u00e0 di Superman.\nNel 1978, dopo trent'anni di battaglie legali, la DC Comics, diventata in seguito propriet\u00e0 della Warner Bros., accorda a Siegel e Shuster una rendita annua di ventimila dollari ciascuno, oltre al pagamento delle spese mediche e al riconoscimento della paternit\u00e0 del personaggio di Superman: tutte le \"fiction\" e i fumetti con protagonista l'\"Uomo d'Acciaio\" avranno da ora in poi la scritta \u00abSuperman creato da Jerry Siegel e Joe Shuster\u00bb (\"Superman created by Jerry Siegel and Joe Shuster\"). Tuttavia con la morte di Siegel, e il conseguente decadimento di ogni beneficio economico per gli eredi, la diatriba si \u00e8 riaperta ed \u00e8 tuttora in corso, con diverse cause aperte, fra le quali una sui diritti di Superboy.\nCon una sentenza emessa nel 2008 da una corte federale degli Stati Uniti \u00e8 stata assegnata agli eredi di Siegel una parte dei diritti sul personaggio, precisamente su quanto pubblicato in \"Action Comics\" n. 1 (1938), che contiene l'esordio del personaggio. La sentenza non \u00e8 tuttavia risolutiva poich\u00e9 lascia aperte molte questioni, come quella dei diritti internazionali, sui quali non pu\u00f2 giudicare soltanto una corte federale degli USA, e quella dei diritti di Superboy, che ha esordito nel 1944, cio\u00e8 pi\u00f9 tardi rispetto ad \"Action Comics\" n.1.\nRiconoscimenti.\nNel 2005 ha ricevuto un Bill Finger Award postumo per la sua carriera di sceneggiatore."}
{"id": "16825", "revid": "1380268", "url": "https://it.wikipedia.org/wiki?curid=16825", "title": "DC Comics", "text": "DC Comics, acronimo di Detective Comics, \u00e8 una casa editrice di fumetti statunitense, una delle pi\u00f9 importanti in assoluto nel mondo. Tra i suoi simboli ci sono personaggi che hanno fatto la storia del genere supereroistico e avventuroso, come Superman, Batman, Flash, Lanterna Verde, Wonder Woman, a questi seguono Freccia Verde, Supergirl, i Watchmen e John Constantine. \u00c8 una divisione editoriale della \"DC Entertainment\" (appartenente al gruppo Warner Bros.), il cui scopo \u00e8 quello di sviluppare le propriet\u00e0 e i personaggi DC Comics a livello multimediale cio\u00e8 film, serie televisive, prodotti di consumo, merchandising, home entertainment, videogiochi e prodotti Vertigo e interattivi. La DC Entertainment, tramite i suoi brand DC Black Label, Vertigo (1993-2019), Mad, DC Collectibles(1998-2020), \"DC Horror\", pubblicazioni \"All Ages\" e diversi franchise \u00e8 uno dei pi\u00f9 grandi editori di fumetti in lingua inglese nel mondo.\nStoria.\nLe origini.\nNel 1934 il maggiore della cavalleria statunitense Malcolm Wheeler-Nicholson, il quale, da reduce della prima guerra mondiale, gi\u00e0 negli anni venti aveva cominciato a lavorare nell'editoria delle strisce a fumetti, fonda la casa editrice \"National Allied Publications\", il cui primo albo, intitolato \"New Fun: The Big Comic Magazine\", sarebbe poi uscito nel febbraio 1935. L'intuizione di Wheeler-Nicholson consistette nella scelta di pubblicare albi contenenti materiale inedito, anzich\u00e9 ristampare le strisce a fumetti dei reperibili sui quotidiani cartacei, come era invece abitudine sino ad allora. In aggiunta alle pagine in bianco e nero, tale albo conteneva una storia a colori in 12 vignette dell'inedito cowboy Jack Woods, ad oggi ritenuto storicamente il primo personaggio inventato dalla futura DC Comics (del quale si ignorano tuttavia gli autori). Sar\u00e0 tuttavia la seconda serie di albi, intitolata dapprima \"New Comics\" (dicembre 1935), quindi \"More Fun Comics\", a riscuotere maggior successo commerciale: gli albi vengono stampati in dimensioni ridotte (17x26 cm, che diverranno poi il format standard del fumetto americano) che consentono di ridurre l'impiego di carta nella produzione, rendendo possibile l'abbassamento del prezzo di vendita. La pubblicazione d\u00e0 spazio a racconti fumettistici di stampo prevalentemente umoristico e d'avventura.\nA fine 1936, Wheeler-Nicholson vende la \"National Allied Publications\" a Harry Donenfeld, gi\u00e0 proprietario di \"Indipendent News\" e distributore delle pubblicazioni della \"National Allied\". Sostenuto dal contabile Jack Liebowitz, Donenfeld pu\u00f2 fondare la \"Detective Comics Inc.\", riuscendo cos\u00ec a finanziare nuovi progetti editoriali, ovvero le testate \"Detective Comics\" (marzo 1937) e \"Action Comics\" (giugno 1938). Nel 1940 cambia anche il nome della casa editrice: dopo alcune piccole variazioni di nomenclatura (\"National Periodical Publications\" e \"National Comics\"), infatti, sul ventitreesimo numero di \"Action Comics\" appare la dicitura \"DC Publications\". Secondo le fonti ufficiali, la sigla \"DC\", mai venuta meno negli anni a venire, sta per \"Detective Comics\"; altre fonti, tuttavia, sostengono che stia per \"Donenfeld's Comics\".\nLa prima sede amministrativa della DC Comics coincideva con l'ufficio del maggiore Wheeler-Nicholson, al 225 LaFayette di New York, nel quartiere di Lower Manhattan; nel 1938, tale sede fu trasferita al 480 Lexington Avenue, nel Midtown Manhattan. Sar\u00e0 solo nel 2015, dopo sette trasferimenti amministrativi, che la DC Comics abbandoner\u00e0 New York, scegliendo di delocalizzarsi a Burbank, California.\nLa \"Golden Age\" (1938-1951).\nLa trinit\u00e0 DC: Superman, Batman e Wonder Woman.\nNel giugno 1938 viene dato alle stampe il primo numero di \"Action Comics\", il quale ospita tra le proprie pagine Superman, personaggio ideato e creato gi\u00e0 nel 1933 da Jerry Siegel e Joe Shuster su ispirazione della letteratura pulp e fantascientifica. Il successo commerciale e culturale dello storicamente primo supereroe non tarda ad arrivare: nel gennaio 1939 cominciano ad essere realizzate strisce a fumetti per quotidiani cartacei su Superman, e il supereroe viene anche ospitato dalle \"Sunday pages\"; nell'aprile seguente il personaggio compare sull'albo \"World's Fair\", dedicato all'esposizione universale di New York dello stesso anno; nel maggio 1939 diviene quindi il primo personaggio a fumetti ad avere una testata a lui interamente dedicata, intitolata \"Superman\" (il cui primo numero ospita le prime quattro storie del personaggio pubblicate su \"Action Comics\").\nNel maggio 1939 viene quindi distribuito il ventisettesimo numero di \"Detective Comics\", in cui compare per la prima volta Batman, ideato da Bob Kane e fortemente voluto dal redattore della testata, Vince Sullivan, il quale ne esalta le caratteristiche che, oltre a renderlo affine a personaggi iconici della letteratura pulp quali l'Uomo Ombra, fanno di lui un eroe \"dark\", contrapposto alla solarit\u00e0 di Superman. Il personaggio viene gestito da Bob Kane e Bill Finger, del quale si riconoscer\u00e0 solo molto tempo dopo il contributo alla creazione del \u00abcrociato incappucciato\u00bb, e anche in questo caso si arriva alla fondazione di una testata interamente dedicata all'eroe, \"Batman\", data per la prima volta alle stampe nel 1940.\nNel 1941 si assiste a un nuovo ampliamento della rosa di supereroi DC: nasce infatti Wonder Woman, prima supereroina in assoluto nella storia, comparsa per la prima volta nella testata \"All-American Comics\" per la \"All-American Publications\". Ideatore del personaggio \u00e8 lo psicologo Walter Moulton Marston, avverso all'eccessiva mascolinit\u00e0 proposta dai personaggi di Superman e Batman. Proposta come punto d'incontro tra le doti fisiche di Superman e la psiche femminile, Wonder Woman ottiene a tal punto popolarit\u00e0 da divenire protagonista della testata \"Sensation Comics\" gi\u00e0 nel febbraio 1942, quindi da dar vita a una propria testata, \"Wonder Woman\", nell'estate dello stesso anno, ad appena 10 mesi dalla creazione del personaggio.\nSuperman, Batman e Wonder Woman vanno cos\u00ec a formare la \u00abtrinit\u00e0\u00bb della DC Comics: le loro testate saranno infatti le uniche a sopravvivere anche all'esaurimento della \"Golden Age\" del fumetto supereroistico. A conferma della loro popolarit\u00e0 negli anni d'oro del supereroismo letterario, i tre personaggi sopracitati saranno anche gli unici della casa DC Comics a comparire nei quotidiani cartacei statunitensi. Il successo di questi personaggi ha eco anche nel resto del mondo, tanto che il solo Superman riuscir\u00e0 ad apparire in oltre venti milioni di pubblicazioni stranieri (in Italia verr\u00e0 ospitato su \"Gli Albi dell'Audacia\"). Gi\u00e0 con le prime pubblicazioni a strisce di Superman la DC Publications riesce a mantenere il controllo editoriale sulle storie: il redattore Jack Schiff, in particolare, consentir\u00e0 a nuovi autori di cimentarsi con il personaggio attraverso questo nuovo canale (Wayne Boring tra tutti); nel 1943 sar\u00e0 lo stesso Schiff a negoziare l'avvio di pubblicazioni a strisce di Batman, nel tentativo di creare una \"continuity\" del personaggio che spingesse i lettori ad acquistare i quotidiani giorno dopo giorno. L'esperimento su Batman, tuttavia, fall\u00ec gi\u00e0 nel 1946, anno di chiusura delle pubblicazioni regolari sui quotidiani, che riapriranno solo nel 1966. Sorte non dissimile tocca a Wonder Woman: iniziate nel 1943, le strisce sui quotidiani cessano di essere realizzate gi\u00e0 nel 1944.\nAcquisizione della \"All-American Publications\" (1938-1945).\nA fine anni trenta, \"Detective Comics Inc.\" sigla un accordo di distribuzione per la neonata \"All-American Publications\", fondata nel 1938 da Max Gaines. Il redattore dar\u00e0 un cospicuo contributo per la creazione di personaggi quali Jay Garrick/Flash, Carter Hall/Hawkman, Al Pratt/Atomo, Alan Scott/Lanterna Verde e la gi\u00e0 citata Wonder Woman. Nel 1940, la testata \"All-Star Comics\", nata su iniziativa dello stesso Gaines, d\u00e0 vita alla Justice Society of America, il primo collettivo di supereroi di sempre. Si tratta di un vero e proprio esperimento transeditoriale, in quanto propone un incontro tra personaggi appartenenti a pubblicazioni editoriali distinte: la DC Publications offre infatti Rex Tyler/Hourman, Wesley Dodds/Sandman e Spettro; la All-American Publications propone invece Flash, Hawkman, Atomo, Lanterna Verde e Johnny Thunder. Il naturale esito di questa idea \u00e8 la creazione di un universo narrativo unico e condiviso, che presuppone i concetti di \"cross-over\" e \"continuity\" narrativa.\nI successi ottenuti da Gaines con la creazione della Justice Society of America spingono Donenfeld a fondare un supergruppo targato esclusivamente DC Publications: nel 1941, la testata \"Leading Comics\" ospita i Sette Soldati della Vittoria, un collettivo creato da Matt Weisinger, non altrettanto acclamato dal pubblico a confronto con la Justice Society. Il rapporto tra Gaines e Donenfeld, mai completamente sereno, viene stravolto nel 1945, quando Gaines decide di rimuovere il logo DC dalle proprie pubblicazioni, escludendo peraltro i personaggi di Donenfeld dalla Justice Society. L'iniziativa non regge a livello finanziario, e dopo pochi mesi Donenfeld acquisisce completamente la \"All-American Publications\", nonch\u00e9 i diritti sui personaggi pubblicati dall'ormai ex-casa editrice di Gaines.\nLa seconda guerra mondiale e il declino (1941-1951).\nL'ingresso degli Stati Uniti nella seconda guerra mondiale rappresenta una grande occasione per l'industria del fumetto, che vede le proprie vendite triplicarsi tra il 1942 e il 1945. Diversi furono per\u00f2 gli autori costretti ad abbandonare il proprio lavoro per recarsi al fronte: tra questi, Bert Christman, a lungo autore di Sandman, caduto in guerra, Joe Simon e Jack Kirby, gi\u00e0 creatori dei Boy Commandos. La testata \"Star Spangled Comics\" ospiter\u00e0 diverse creazioni risalenti a questo contesto: lo Star Spangled Kid di Jerry Siegel, il Guardiano di Jack Kirby e la Newsboy Legion. Queste pubblicazioni sono caratterizzate dall'assenza della trinit\u00e0 DC: in particolare, la scelta di dare meno risalto a personaggi quali Superman e Wonder Woman si deve principalmente all'impossibilit\u00e0 di far convivere questi personaggi con il lungo decorso del conflitto (che, a rigor di logica, eroi dai poteri sovrumani quali i due precedentemente citati avrebbero potuto rapidamente portare a termine). L'espediente narrativo ideato a tal proposito fu la \u00ablancia del destino\u00bb, un artefatto magico in possesso del dittatore tedesco Adolf Hitler, in grado di annullare i poteri dei supereroi nei territori dell'Asse. Anche gli albi della DC Publications contribuiscono alla propaganda di guerra: ricorrenti sono le esortazioni ad acquistare \"war bonds\" e le lodi ai caduti di guerra.\nPur crescendo continuativamente fino al 1953, le vendite di fumetti a tema supereroistico non furono altrettanto fortunate nel secondo dopoguerra. Il calo di popolarit\u00e0 dei supereroi \u00e8 tale da indurre DC Publications a rinominare la testata \"All-Star Comics\" come \"All-Star Western\", a partire dal maggio 1951, trasformandola in una serie regolare a sfondo western. Ciononostante, il pubblico contribuisce a mantenere in vita le pubblicazioni di Superman (su \"Superman\", \"Action Comics\" e \"Adventure Comics\", ovvero la vecchia \"New Comics\"), Batman (su \"Batman\" e \"Detective Comics\") e Wonder Woman (\"Wonder Woman\"). A sopravvivere a dispetto della crisi del fumetto supereroistico sono anche quattro personaggi minori: la testata antologica \"Adventure Comics\" continua infatti a ospitare le storie di Johnny Quick, velocista nato nel 1941 e ispirato a Flash, Freccia Verde, ideato a partire da Batman, e Aquaman, ispirato a Namor; \"Star Spangled Comics\" propone invece le avventure di Robotman, personaggio ideato da Jerry Spiegel, che anticipa in questo senso il futuro trend della letteratura fantascientifica (il personaggio passer\u00e0 poi su \"Detective Comics\").\nAl fine di ampliare il ventaglio di lettori, nel secondo dopoguerra la DC Publications comincia a investire risorse anche sulla produzione e distribuzione di storie umoristiche, appetibili per un pubblico desideroso di scollegarsi dai problemi della quotidianit\u00e0. Stimolati dal successo dei cortometraggi animati di allora, in particolar modo dalle pellicole dedicate a Topolino, Tom &amp; Jerry, Bugs Bunny e Woody Woodpecker, la casa editrice acquisisce i diritti del corto animato \"The Fox and the Grapes\" (distribuito nel 1943), da cui nasce la coppia nota come \"The Fox and the Crow\", ospitata gi\u00e0 nel primo numero di \"Reel Screen Comics\" (1945). Diversamente dai colleghi supereroi, i due nuovi personaggi riscuotono ampio successo, e nel 1951 ottengono una propria serie regolare.\nLa fine della \"Golden Age\" (1951-1956).\nLa progressiva stagnazione di vendite dei fumetti a tema supereroistico induce l\"'editor-in-chief\" Irwin Donenfield a puntare su un rinnovamento contenutistico delle testate DC. Dopo il cambio di nomenclatura di \"All-American Comics\" in \"All-Star Western\" a fine anni quaranta, ampio risalto viene dato al personaggio di Tomahawk, le cui avventure vengono ambientate nell'epoca della guerra d'indipendenza americana. Nel 1950 nasce cos\u00ec la testata \"Tomahawk\", destinata a sopravvivere fino al 1972.\nGi\u00e0 nel 1948 iniziano i primi esperimenti nella letteratura \"crime\", incentrata sugli scontri tra forze dell'ordine e malavita.Tra il 1948 e il 1950 debuttano \"Gang Busters\", \"Mr. District Attorney\" e \"Big Town\", fortemente ispirati dai serial radiofonici in voga in quegli anni. DC Publications spazia anche nell'ambito horror, distribuendo tra il 1951 e il 1952 \"House of Mistery\" e \"The Phantom Stranger\".\nL'ambito fantascientifico, gi\u00e0 esplorato con Superman, viene ulteriormente sfruttato per personaggi quali Tommy Tomorrow, ospitato da \"Action Comics\" a partire dal 1948. Nasce poi la testata antologica \"Strange Adventures\", fondata su iniziativa di Julius Schwartz: la sua pubblicazione dar\u00e0 spazio a nuove icone del fumetto, quali Capitan Comet a partire dal giugno 1951. La scia dell'applaudito esperimento fantascientifico si propaga fino alla fine degli anni cinquanta, fino cio\u00e8 alla nascita di Adam Strange (1959).\nLa \"Silver Age\" e Infantino (1956-1976).\nIl Comics Code Authority (1956).\nA met\u00e0 anni cinquanta l'industria del fumetto deve fronteggiare la campagna culturale promossa dallo psichiatra Fredric Wertham, autore di \"Seduction of the Innocent\". Nel suo testo, Wertham muoveva accese critiche alla letteratura fumettistica, accusandola di compiere manovre di corruzione etica sulla givoent\u00f9 statunitense. Principali bersagli della polemica di Wertham sono i fumetti horror della casa editrice EC Comics, e anche personaggi come Batman (accusato peraltro di omosessualit\u00e0 latente nei confronti di Robin) finiscono nell'occhio del ciclone, tutti accomunati da alto contenuto di violenza visiva e promiscuit\u00e0 sessuale nelle loro storie. La situazione sfocia in un compromesso tra gli editori, consistente nella fondazione del Comics Code Authority, un codice di autocensura che interviene sulla creativit\u00e0 e sulla variet\u00e0 di tematiche dei fumetti degli anni cinquanta. Rispetto alle altre case, DC Comics risulta meno colpita dalla censura, principalmente grazie al successo di Superman, ormai divenuto icona della casa editrice, ma anche grazie alla mai eccessiva crudezza delle storie horror e \"crime\" proposte su altre testate della DC. Questa posizione di vantaggio consente a DC di risollevarsi gi\u00e0 immediatamente dopo la fondazione di Comics Code Authority, attraverso il lancio di una nuova testata antologica, \"House of Secrets\", con cui vengono raccolti i lettori orfani delle testate ormai censurate e chiuse.\nIl rilancio dei supereroi e la nascita del multiverso DC (1956-1965).\nNella seconda met\u00e0 degli anni cinquanta DC Comics torna nuovamente a investire risorse sulla letteratura supereroistica: il direttore Donenfield e il redattore-autore Schwartz lavorano infatti a una ripresa dei supereroi minori della \"Golden Age\", nel tentativo di rendere anche questi appetibili a una nuova generazione di lettori. Nel settembre 1956 viene quindi distribuito il quarto numero della testata \"Showcase\", dove fa la sua prima apparizione Barry Allen/Flash, secondo interprete del velocista scarlatto, ridefinito esteticamente da Carmine Infantino e Joe Kubert, del quale si propongono peraltro nuove origini di poteri. Dopo poco tempo, il personaggio ottiene anche la propria testata regolare (\"The Flash (Vol.1)\" n. 105, che riprende la numerazione della vecchia testata della \"Golden Age\"). Sempre su iniziativa di Schwartz viene alla luce Hal Jordan/Lanterna Verde, il quale supereroe viene ridefinito come poliziotto intergalattico. Anche l'idea di un collettivo di supereroi viene riproposta: nel marzo 1960, sul ventottesimo numero di \"The Brave and the Bold\" compare la Justice League of America, allora formata da Lanterna Verde, Aquaman, Wonder Woman, Martian Manhunter (apparso per la prima volta nel 1955 su \"Detective Comics\") e Flash. \u00c8 proprio in questo frangente, peraltro, che Stan Lee riceve dallo zio Martin Goodman, allora direttore di Marvel Magazines, l'incarico di plasmare una squadra di supereroi sulla falsa riga della genesi della Justice League: Lee e Jack Kirby danno cos\u00ec alla luce i Fantastici Quattro (ispirati alla serie DC \"The Challengers of the Unknown\", dello stesso Kirby). A questi supereroi seguiranno altre creazioni che definiranno Marvel Comics come principale concorrente di DC Comics.\nNel 1961 DC Comics cambia la sua sede amministrativa, trasferendosi al 575 Lexington Avenue, New York. Contestualmente, nel settembre dello stesso anno viene distribuita la storia \"Flash dei due mondi\" (\"The Flash (Vol. 1)\", n. 123), un episodio autoconclusivo che racconta l'incontro tra Barry Allen e Jay Garrick, il Flash della \"Golden Age\": si tratta di un evento cruciale per la storia letteraria dei supereroi DC, poich\u00e9 introduce il concetto di multiverso: sulla testata \"Justice League\", allora curata da Gardner Fox, viene quindi mostrato l'incontro tra la Justice League della \"Silver Age\" e la Justice Society della \"Golden Age\". Come fondamento logico di queste nuove storie, gli autori DC coniano Terra-Due, realt\u00e0 parallela dove si svolgono gli eventi raccontati negli anni della \"Golden Age\". Le interazioni tra Terra-Uno (dove invece si verificano gli eventi della \"continuity\" della \"Silver Age\") e Terra-Due sfociano poi nell'introduzione di Terra-Tre, altra realt\u00e0 parallela dove la Justice League, l\u00ec nota come Sindacato del crimine, veste i panni di antagonista principale.\nL'avvento di Infantino (1966-1968).\nNel 1966 il direttore artistico DC Carmine Infantino subentra a Donenfield come direttore editoriale della casa editrice, divenendo peraltro il primo artista a ricoprire tale incarico. La posizione di Infantino resta immutata dopo il cambio di propriet\u00e0 della casa editrice: nel 1967, infatti, DC Comics viene acquisita dalla Kinney National Services, poi acquirente di Warner Bros., divenendo pertanto parte di un sistema di \"corporation\" poliedrico. La nuova direzione di Infantino \u00e8 rampante, e la casa editrice riesce a rinvigorire i propri ranghi di autori con Steve Ditko, Dennis O'Neil e Jack Kirby. Quest'ultimo, nei primi anni settanta, dar\u00e0 gli albori a nuovi personaggi del canone DC, attraverso il lancio della saga del \"Quarto Mondo\", che introduce il supercriminale Darkseid. Viene anche reclutato l'ancora quattordicenne Jim Shooter, ideatore della Legione dei Super-Eroi (apparsa per la prima volta nel 1967 su \"Adventure Comics\") e del Parassita (apparso per la prima volta nel 1967 su \"Action Comics\").\nDopo soli sette anni dall'ultimo trasferimento, la nuova sede amministrativa di DC Comics diventa il 909 Third Avenue, New York. Sempre nel 1968 viene distribuito \"The Flash (Vol.1)\" n.179, che introduce Terra-Prime, una realt\u00e0 parallela in cui i supereroi esistono solo come personaggi a fumetti, e i cui abitanti sono in grado di dar vita con il proprio pensiero alle molteplici realt\u00e0 parallele che compongo l'ormai sconfinato multiverso DC. Il nuovo corso narrativo vede il coinvolgimento di promettenti autori del fumetto, quale Grant Morrison. Nel 1973, DC Comics si trasferisce al 75 Rockefeller Plaza, New York.\nParallelamente, gi\u00e0 nel 1966 DC Comics sperimenta un percorso multimediale: il 12 gennaio di quell'anno va infatti in onda su ABC l'episodio pilota di \"Batman\". La serie, che vede recitare Adam West nei panni di Bruce Wayne/Batman e Burt Ward nei panni di Dick Grayson/Robin, viene accolta pi\u00f9 che positivamente dal pubblico, senza tuttavia influire sulle vendite dei fumetti, a causa del carattere camp della serie televisiva, che non ripropone i toni \"dark\" delle storie del crociato incappucciato. La popolarit\u00e0 di \"Batman\" avr\u00e0 un rapido declino: gi\u00e0 alla seconda stagione della serie televisiva il pubblico si dimostra poco invogliato a seguire gli episodi della serie, che viene quindi chiusa gi\u00e0 nel 1968. L'impatto culturale di \"Batman\" contribuir\u00e0 a definire ampiamente il pregiudizio generale del pubblico verso i fumetti, reputati a priori un facsimile della detta serie televisiva, ricolma di tentativi maldestri di mostrare scene d'azione, in aggiunta a una discutibile scelta di palette cromatica sull'onda della pop art. Ciononostante, \"Batman\" dest\u00f2 le attenzioni dei grandi network verso la letteratura supereroistica: ne derivano diverse serie animate, tra cui \"The New Adventures of Superman\" (1966-1967), \"The Superman-Aquaman Hour\" (1967-1968), \"The Batman-Superman Hour\" (1968-1969) e \"The Adventures of Batman\" (1969), che rappresenta peraltro una continuazione narrativa della serie televisiva \"Batman\". Anche gli studi Hanna-Barbera si interessano al fenomeno, e nel 1973 viene scritturata e realizzata la serie \"Super Friends Show\", liberamente ispirata alla Justice League e arricchita da personaggi inediti, lasciando negli anni a venire spazio per nuove trasposizioni animate camp.\nSvecchiamenti e \"new entries\" (1968-1976).\nLa seconda met\u00e0 degli anni sessanta \u00e8 caratterizzata per la DC Comics da un progressivo calo di vendite delle testate dedicate a Batman, Superman e Wonder Woman, specialmente a causa della concorrenza della neonata Marvel Comics. Gli autori Schwartz e O'Neil guidano quindi un progetto di ridefinizione della trinit\u00e0 di DC, nella vana speranza di risollevare la popolarit\u00e0 dei personaggi: il personaggio di Wonder Woman viene ampiamente riscritto, tanto da trasformarsi da amazzone a umana abile nelle arti marziali, in aggiunta all'eliminazione di Steve Trevor e del legame sentimentale tra i due; per quanto riguarda Superman, l'alter ego Clark Kent viene ridefinito come reporter televisivo, e vengono meno le storie sulla kryptonite; Batman torna invece ad essere un supereroe \"dark\", abbandonando i lidi scanzonati della serie televisiva di fine anni sessanta, principalmente grazie al lavoro artistico e grafico di Dick Giordano. Dei tre, sar\u00e0 il solo Batman a giovare di questo cambio di direzione.\nImportante fu l'investimento compiuto da DC Comics nei primi anni settanta per ridare alle stampe Billy Batson/Capitan Marvel, altro supereroe iconico della \"Golden Age\", pubblicato tra il 1939 e il 1953 da Fawcett Comics. Tale personaggio era passato alle cronache non solo per il suo successo commerciale, ma anche per la disputa legale che aveva visto contrapporsi proprio DC e Fawcett, quest'ultima accusa dai primi di plagio alla luce di alcune somiglianze riscontrate tra Capitan Marvel e Superman. Nel 1972, la DC Comics acquisisce i diritti su Capitan Marvel, e lo riporta su carta stampata grazie a una nuova testata, \"Shazam!\", cos\u00ec denominata in quanto la testata \"Capitan Marvel\" era gi\u00e0 stata aperta da Marvel Comics per il proprio Capitan Marvel. La serie comincia ad essere distribuita nel febbraio 1973, ma riscontra scarso successo a causa dello stile anacronistico che segna il lavoro degli autori Schwartz e O'Neil, troppo orientato alle atmosfere anni quaranta. Capitan Marvel riceve tuttavia una trasposizione televisiva: nel settembre 1974 vanno in onda le prime puntate di \"Shazam!\", distribuita dall'emittente CBS, che manterr\u00e0 vivo il progetto fino al 1977; l'anno successivo, anche l'omonima testata chiuder\u00e0 i battenti.\nL'ultima fase temporale della direzione Infantino \u00e8 segnata dall'introduzione di altri nuovi eroi in casa DC, relativamente lontani dai canonii stilistici della \"Silver Age\": nel 1967 sulla testata \"Strange Adventures\" debutta Deadman, mentre l'anno successivo \u00e8 la volta di \"The Creeper\" di Jack Kirby e dei Segreti Sei. Nel 1971 viene invece creato Jonah Hex, eroe di estrazione western, al quale segue Black Orchid. Le ultime creazioni degli anni di Infantino come \"editor-in-chief\" di DC Comics sono accomunate dall'essere orientate a toni pi\u00f9 cupi e meno infantili, strizzando quindi l'occhio al pubblico post-adolescenziale.\nGli anni di Khan (1976-2002).\nIl declino e la \"DC Implosion\" (1976-1979).\nNel 1976, su iniziativa del presidente di DC Comics Sol Harrison, Infantino viene sostituito nel ruolo di direttore editoriale da Jenette Khan, una redattrice di appena ventott'anni con esperienza nella sola editoria per l'infanzia. Tra i primi atti del nuovo \"editor-in-chief\" si ricorda il mandato conferito a Milton Glaser per la realizzazione del nuovo logo della DC: a partire dal 1977, fa la sua comparsa il cosiddetto \"Bullet Logo\", che rimarr\u00e0 rappresentazione ufficiale della casa editrice fino al 2005. Parallelamente, per\u00f2, DC Comics deve far fronte a un progressivo calo nelle vendite, un dato ancor pi\u00f9 preoccupante se confrontato con la graduale ascesa contestuale di Marvel Comics: come soluzione al problema, Khan, affiancata da Joe Orlando come consulente creativo e Paul Levitz come consulente finanziario, decide anzitutto di lanciare venti nuove testate, che si aggiungono alle ventinove preesistenti, quindi di dar vita a un nuovo formato, il \"One-Dollar Comic\", che prevede la produzione di albi di 100 pagine complessive al prezzo di un dollaro (il formato statunitense, in quegli anni, prevede albi da appena 17 pagine al prezzo di 35 centesimi l'uno). Si tratta di un espediente di scarso successo: i nuovi albi sono ricchi di ristampe e storie riciclate, non riuscendo a reggere il confronto con la dirompente e solida \"continuity\" Marvel gestita da nientemeno che Jim Shooter nelle vesti di \"editor-in-chief\".\nQuello successivo \u00e8 un biennio emblematico per comprendere le difficolt\u00e0 incontrate da DC Comics nel post-Infantino. Nel 1978 viene infatti prodotto e distribuito \"Superman\", lungometraggio supereroistico che annovera nel proprio cast sia l'esordiente Christopher Reeve sia attori d'esperienza quali Gene Hackman e Marlon Brando: la pellicola riscuote il plauso di critica e pubblico, risultando in un riuscito compromesso tra le esigenze dei lettori dei fumetti, desiderosi di avere a che fare con trasposizioni fedeli del supereroe kryptoniano, e l'appetito del pubblico \"casual\". DC Comics non riesce tuttavia a capitalizzare la popolarit\u00e0 di \"Superman\", al punto che nel 1978 sono ben trentuno le testate della casa editrice a chiudere. Questo crollo, noto alle cronache come \"DC Implosion\", si deve principalmente a una cattiva gestione finanziaria e a una generale stagnazione artistica: se da un lato DC Comics d\u00e0 adito a sovrapproduzioni di albi che mal si conciliano con il crescente prezzo della carta e la difficolt\u00e0 dimostrata dalle edicole nel promuovere le novit\u00e0 editoriali, dall'altro la casa editrice si ritrova tra le mani un multiverso eccessivamente vasto, ampliato in modo incontrollato dagli autori in cerca di giustificazioni per le proprie incongruenze narrative. A ci\u00f2 si aggiunge il crescente successo di Marvel Comics, che raccoglie sotto le proprie ali i principali autori di fumetto supereroistico di allora.\nRiformattazione e riorganizzazione (1980-1985).\nA quattro anni dal suo insediamento come direttore editoriale, nel 1980 Khan subentra a Harrison come nuovo presidente di DC Comics, avviando un percorso di accentramento di potere decisionale mai visto fino ad allora. La nuova fase della direzione Khan prevede maggior investimento sulle condizioni lavorative degli autori DC stessi: la copertura per l'assicurazione sanitaria viene estesa anche agli autori freelance, mentre gli autori alle dipendenze della casa editrice vengono messi sotto contratto per un minimo di uno o due anni di lavoro. Viene inoltre introdotto un \"royalty plan\", ovvero un nuovo vincolo contrattuale che garantisce agli autori una percentuale di guadagno sulle vendite di albi una volta superate le centomila copie vendute. La nuova direzione viene favorita anche dall'azione di Dick Giordano, che nel 1984 diviene vicepresidente-editor di DC Comics. Nel 1982, inoltre, DC Comics si trasferisce al 666 Fifth Avenue, New York.\nParallelamente, su iniziativa di Levitz, DC Comics comincia a concentrarsi sulla distribuzione degli albi nel cosiddetto \"newstands market\", ovvero nei negozi specializzati, le fumetterie, che a fine anni settanta rappresentano solamente un decimo dei canali di distribuzione e profitto delle case editrici fumettistiche (che ancora prediligevano la distribuzione presso edicole e supermercati): a differenza dei canali tradizionali, per le fumetterie non viene fatta valere la politica di reso (alla quale segue normalmente il macero), cosa che permette a DC Comics di ovviare il colpo di pistola della sovrapproduzione. Il crescente interesse verso le fumetterie va di pari passo con la sperimentazione delle \"limited series\", ovvero miniserie concepite per durare entro un numero prestabilito di albi, non di rado al di fuori della continuity: nel 1979, sull'onda della popolarit\u00e0 di \"Superman\", viene cos\u00ec distribuita la miniserie \"World of Krypton\", suddivisa in tre albi. Nel 1982 viene invece pubblicata la maxiserie \"Camelot 3000\", in dodici albi, che non presenta il marchio del Comics Code Authority ed \u00e8 invece direttamente consigliata per un pubblico pi\u00f9 maturo, non venendo quindi distribuita n\u00e9 presso edicole n\u00e9 presso supermercati. Sono questi punti di partenza per un format che riscuote l'entusiasmo di tutti i soggetti coinvolti: agli autori del fumetto piace infatti la possibilit\u00e0 di poter lavorare a delle storie autoconclusive scevre dalle scadenze mensili; i vertici direttivi di DC Comics vedono di buon grado la possibilit\u00e0 di finanziare miniserie di durata limitata piuttosto che testate regolari, che peraltro richiederebbero investimenti finanziari pi\u00f9 onerosi; il pubblico, infine, si mostra pi\u00f9 propenso all'acquisto in caso di miniserie recuperabili come \"standalone\". Inoltre, gi\u00e0 a partire da \"Camelot 3000\" le miniserie pi\u00f9 mature (come anche la futura \"Ronin\" di Frank Miller) vengono pubblicate in albi prodotti con carta Baxter, pi\u00f9 pregiata ma pi\u00f9 adeguata a mettere in risalto i disegni. Il rinnovamento legato alla produzione di miniserie sfocia quindi nella nascita delle graphic novel.\n\"Crisi sulle Terre infinite\" e nuova fase editoriale (1985-1993).\nParallelamente all'investimento sul cosiddetto \"direct market\", che consente a DC Comics di interfacciarsi direttamente con il pubblico fidelizzato del fumetto supereroistico, la dirigenza Khan prende a ragionare su un nuovo tentativo di svecchiare e scremare la \"continuity\" narrativa, che ancora continua a rappresentare un ostacolo per il reclutamento di nuovi lettori. All'autore Marv Wolfman viene cos\u00ec commissionata \"Crisi sulle Terre infinite\", miniserie di dodici numeri distribuita tra il 1985 e il 1986: l'opera rappresenta un evento \"crossover\" tra i personaggi delle realt\u00e0 parallele dell'universo DC, finalizzato ad azzerare il background narrativo dei personaggi, che vengono \"de facto\" resettati (in aggiunta alla distruzione di diverse realt\u00e0 parallele). Un particolare di \"Crisi sulle Terre infinite\", che peraltro contraddistingue la serie da come fu invece realizzata \"Guerre segrete\", miniserie Marvel del 1984, sta nel fatto che essa \u00e8 arricchita da diversi \"tie-in\", ovvero capitoli inseriti nelle testate regolari, ed ha conseguenze cos\u00ec drastiche sull'universo narrativo DC da indurre gli appassionati a riferirsi alla \"continuity\" distinguendo la fase \u00abPre-Crisi\u00bb e quella \u00abPost Crisi\u00bb. \"Crisi sulle Terre infinite\" consente anche di aprire nuovi sipari artistici: nel 1986 DC Comics pubblica miniserie di successo quali \"Watchmen\" e \"\", recepite dalla critica come capolavori della letteratura novecentesca; nello stesso anno, il redattore Mark Nevelow fonda l'etichetta Piranha Press, esplicitamente alternativa alla narrativa supereroistica, impostata sulla falsa riga di Epic Comics (di propriet\u00e0 di Marvel Comics) e Dark Horse Comics. Piranha Press non godr\u00e0 di grande successo, chiudendo i battenti nel 1994, fungendo per\u00f2 da trampolino di lancio per Vertigo (fondata nel 1993) e per una generale diversificazione di prodotti editoriali da parte di DC Comics. Nel 1991, DC Comics si trasferisce al 1325 Fifth Avenue, New York.\nSulla scia del successo dei lavori di fine anni ottanta, la prima met\u00e0 degli anni novanta \u00e8 caratterizzata anche per DC Comics dall'investimento sulle \u00abminiserie evento\u00bb, che promettono cio\u00e8 di raccontare vicende cruciali per la comprensione e l'evoluzione di un certo universo narrativo. Forte spinta nelle vendite viene inoltre data dal mercato delle copertine \"variant\", \"limited\" e \"holo\", mantenuto vivo dalle fumetterie, che costituiscono ora l'80% dei canali di vendita dei fumetti. Esemplare \u00e8 la storia editoriale de \"La morte di Superman\" (1992), accolta dal pubblico con grande entusiasmo ed eccitazione, al punto da dar adito a una bolla speculativa incentrata sull'acquisto incontrollato di pi\u00f9 copie dello stesso albo allo scopo di mandarlo fuori produzione e fargli acquisire valore. L'evento \"La morte di Superman\" ha infatti una risonanza mediatica senza precedenti: il settantacinquesimo albo di \"Superman (vol. 2)\", contenente la storia in questione, vende oltre sei milioni di copie, risultando quindi nell'albo a fumetti pi\u00f9 venduto nella storia del genere. Si tratta per\u00f2 di una semplice tappa di un filone sregolato di eventi spartiacque che richiedono ampio investimento per mantenere vivo l'interesse dei lettori una volta esaurita l'eccitazione per il singolo evento: a \"La morte di Superman\" segue \"Il Regno dei Superman\" (al termine della quale storia il sepolcro del vero Superman viene trovato vuoto), quindi \"Resurrezione\" (che si conclude con il ritorno di Superman) e il matrimonio tra Clark Kent e Lois Lane. Tutti questi espedienti finiscono tuttavia per snaturare il personaggio, e DC Comics prende atto della degenerazione della politica editoriale sensazionalistica. Intanto, nel 1995 la casa editrice si trasferisce al 1700 Broadway, New York.\nVertigo e le nuove etichette (1993-1999).\nA met\u00e0 anni novanta, l'industria del fumetto statunitense deve infine far fronte allo scoppio della bolla speculativa: come altre case concorrenti, tra cui Marvel Comics (che nel 1996, stremata dall'aumento insostenibile della propria offerta, dichiara bancarotta), anche DC Comics deve ridimensionare la propria offerta di testate supereroistiche, ormai pubblicate a prezzi rienuti dal pubblico eccessivi. A differenza dei propri rivali, per\u00f2, DC Comics pu\u00f2 giovarsi del successo parallelo dell'etichetta Vertigo, fondata nel 1993, lanciata con le miniserie \"Enigma\", di Milligan e Fegredo, e \"\", di Gaiman e Bachalo. Molte altre opere pubblicate da Vertigo, come \"Sandman\", \"Swamp Thing\" e \"Doom Patrol\", sono frutto del lavoro di autori britannici che, in questo frangente, costituiscono la \"British Invasion\" dell'editoria fumettistica statunitense, orientata alla produzione di opere meno \"mainstream\" e pensate per un pubblico pi\u00f9 maturo.\nAl di l\u00e0 del progetto Vertigo, rilevante \u00e8 anche la linea Milestone, fondata nel 1992 e distribuita da DC Comics, che si propone di dar spazio a una letteratura supereroistica orientata al multiculturalismo, un'istanza nata in opposizione alla scarsa presa in considerazione di personaggi non bianchi nelle storie \"mainstream\". Pur non godendo dello stesso successo di Vertigo, Milestone, in aggiunta alla serie regolare \"Hardware\", contribuir\u00e0 all'universo DC principalmente attraverso la creazione originale Static; la linea chiuder\u00e0 nel 1997. Nel 1994, invece, Piranha Press viene rinominata Paradox Press, avviando cos\u00ec un produzione trilaterale: i \"Factoid Books\" (miniserie ispirate a leggende urbane e teorie del complotto), la \"Fictional Line\" (dedicata ai lavori di nicchia di autori celebri) e le raccolte di opere gi\u00e0 edite. Tra i lavori principali dell'etichetta si segnalano \"\" (al quale si ispirer\u00e0 David Cronenberg per la pellicola \"A History of Violence\") e \"Road to Perdition\" (poi trasposta in \"Era mio padre\" di Sam Mendes); l'etichetta chiuder\u00e0 nel 2004. Nel 1996 \u00e8 invece la volta di Helix, etichetta orientata al genere fantascientifico. Nel corso della sua breve vita, si distingue per pubblicazioni quali \"Bloody Mary\" di Garth Ennis e \"Transmetropolitan\" di Warren Ellis; cesser\u00e0 le pubblicazioni gi\u00e0 nel 1998.\nNell'agosto 1998 DC Comics acquisisce Wildstorm, marchio fondato da Jim Lee per Image Comics nel 1991 per la distribuzione di opere \"creator-owned\" (delle quali gli autori conservano cio\u00e8 i diritti). Questo passaggio, che consente a DC Comics di appropriarsi dei diritti di distribuzione di storie di spicco quali \"Authority\" di Ellis e \"Astro City\" di Busiek, segna l'ingresso dello stesso Jim Lee in DC: l'autore non solo manterr\u00e0 la direzione artistica su Wildstorm, ma verr\u00e0 anche incaricato di rilanciare e rivitalizzare le testate di Superman, Batman e della Justice League. Nell'ambito della trattativa, la DC Comics acquisisce anche America's Best Comics, etichetta di Alan Moore, che, di ritorno sotto l'ala DC, lavorer\u00e0 a \"La Lega degli Straordinari Gentlemen\" (da cui verr\u00e0 tratto il lungometraggio \"La leggenda degli uomini straordinari\" nel 2003), \"Tom Strong\", \"Promethea\" e \"Top Ten\". Relativamente a Wildstorm, negli anni a venire l'etichetta rappresenter\u00e0 il principale canale di interazione tra DC Comics e vari brand cinematografici e/o videoludici: dopo un'iniziale tentativo di adattamento a fumetti dell'universo di \"Star Trek\" nel 2000-2001, nel corso degli anni duemila Wildstorm riuscir\u00e0 a stringere accordi di trasposizione con New Line Cinema (adattando saghe horror quali \"Nightmare\" e \"Venerd\u00ec 13\"), Blizzard Entertainment (per la trasposizione di \"World of Warcraft\"), Epic Games (per la trasposizione di \"Gears of War\") e altri brand ancora.\nGli ultimi anni di Khan (2000-2002).\nCome altre case editrici, all'inizio degli anni duemila DC Comics risente particolarmente degli eventi di politica interna e internazionale: parallelamente alle elezioni presidenziali statunitensi, si sceglie di introdurre nel canone supereroistico Lex Luthor come Presidente degli Stati Uniti; in riferimento alla guerra in Iraq, invece, DC lancia \"War Stories\" di Garth Ennis, dove gli eventi di guerra vengono riproposti scevri da filtri nazionalistici. Importanti investimenti vengono inoltre fatti nel lancio di nuove testate, tra cui \"Fables\" di Bill Willingham e \"Y - L'ultimo uomo sulla Terra\" di Brian Vaughan, nonch\u00e9 nella rivitalizzazione di saghe e personaggi accantonati nel passato, tra cui il defunto Oliver Queen, che torna a vestire i panni di Freccia Verde grazie alla penna di Kevin Smith, e i Nuovi D\u00e8i, affidati a Walter Simonson. \u00c8 di rilievo l'ingresso in DC nel 1999 dell'allora esordiente Geoff Johns. Il 6 febbraio 2002, tramite un comunicato stampa firmato da Barry Meyer, allora presidente di Warner Bros., viene annunciato l'addio di Jenette Khan dai suoi incarichi presso DC Comics.\nNuovi corsi narrativi (2002-2018).\nPresidenza Levitz (2002-2009).\nIl 6 febbraio 2002, Paul Levitz viene nominato nuovo presidente di DC Comics. La nuova direzione artistica \u00e8 per certi versi sull'onda del tardo operato di Khan: vengono rinnovati personaggi maggiori (tra cui Superman, con la miniserie \"Superman: Diritto di nascita\") e minori (tra cui Lanterna Verde e i Giovani Titani, affidati a Geoff Johns). Ambizioso \u00e8 anche un progetto di trilogia di eventi \"crossover\": nel 2004 viene distribuito \"Crisi d'identit\u00e0\", seguito nel 2005 da \"Crisi infinita\" e nel 2008 da \"Crisi finale\", il tutto nel rispetto della \"continuity\" post-Crisi. Di rilievo \u00e8 anche il rilancio dell'etichetta \"All-Star Comics\", a partire dal volume \"All-Star Batman\": a partire dal 2005, il marchio distribuir\u00e0 anche la miniserie \"All-Star Superman\", acclamata dalla critica.In generale, negli anni duemila DC Comics si contraddistingue per una prevalenza di storie cupe e \"dark\" (al punto che il pubblico parler\u00e0 frequentemente di \"dark age\" dei \"comics\"). A risaltare maggiormente in questo frangente sono scelte drastiche nel canone narrativo, come la creazione di Damian Wayne o gli epiloghi tragici proposti per alcuni personaggi negli eventi \"crossover\" di cui sopra. L'immagine \"dark\" di DC Comics viene corroborata dalla distribuzione dei primi due film della trilogia cinematografica di Christopher Nolan su Batman: il secondo capitolo, \"Il cavaliere oscuro\", si rivela inoltre un ampio successo sia commerciale (superando il miliardo di dollari di incassi globali in appena sette mesi) sia artistico (tra i tanti riconoscimenti, due Premi Oscar).\nPresidenza Nelson: da \"The New 52\" a \"Rinascita\" (2009-2018).\nSpinta dal rinnovamento operato da Disney su Marvel Comics, nel 2009 Warner Bros. spinge per dei cambi ai vertici direttivi di DC Comics: cos\u00ec, Levitz si dimette dalla carica di presidente, venendo sostituito da Diane Nelson; tale passaggio si rinomina alla ristrutturazione della compagnia in DC Entertainment, di cui DC Comics diventa divisione editoriale. Principale intento del nuovo corso direttivo \u00e8 quello di realizzare un franchise cinematografico concorrente del neonato Marvel Cinematic Universe. Inoltre, nei primi anni di presidenza la nuova direzione sceglie di operare un nuovo reboot dell'universo supereroistico DC: nel 2011, sulla scia della saga evento \"Flashpoint\", viene lanciato il progetto \"The New 52\", consistente nella distribuzione di cinquantadue testate (tra vecchie e nuove), alla luce di un integrale azzeramento della \"continuity\", tutte accomunate da un azzeramento della numerazione. Il nuovo corso debutta con il numero d'esordio di \"Justice League\", il 31 agosto 2011. Sebbene diverse serie godano di autori di abilit\u00e0 conclamata (Geoff Johns su \"Justice League\", Brian Azzarello su \"Wonder Woman,\" Grant Morrison su \"Action Comics\", Scott Snyder su \"Batman\"), diverse sono le testate ad essere affidate a team creativi non sempre all'altezza: dopo un esordio altisonante, gi\u00e0 nel 2013 sono diverse le testate a chiudere, incluse le pubblicazioni avviate per sostituire testate altrettanto fallimentari. Nel 2015, in occasione del trasferimento presso la nuova sede amministrativa a Burbank, California, DC Comics annuncia la chiusura del ciclo \"The New 52\". Nello stesso 2015, DC Comics opta per un rilancio attraverso l'evento \"Convergence\", accolto tiepidamente dal pubblico, e ventuno nuove testate (in aggiunta alle ventisette sopravvissute dal 2011). Il naufragio di \"The New 52\" \u00e8 confermato anche dai dati di vendita, che vedono DC Comics perdere tre punti percentuali sulle quote di mercato (dal 28,86% al 25,74%). Ad essere colpite sono anche le testate pubblicate da Wildstorm e da Vertigo, incluse serie di successo quali \"Swamp Thing\" e \"Constantine\". Sono gli stessi autori a confermare il disappunto per il nuovo corso artistico: tra i tanti, proprio Geoff Johns dichiara che il reboot del 2011 ha tolto ai personaggi del canone DC il loro fascino mitologico.\nNel 2016, Johns, Lee e Dan DiDio annunciano di essere al lavoro per un nuovo rilancio editoriale del fumetto supereroistico DC. Nello stesso anno viene cos\u00ec avviato il ciclo \"Rinascita\": presupposto di tale progetto \u00e8 l'accantonamento della \"continuity\" dei \"New 52\", in favore di un recupero della \"continuity\" post-Crisi (lo conferma il ripristino della numerazione tradizionale), alla quale gli eventi del 2011-2015 vengono comunque fatti ricondurre, non senza incongruenze e contraddizioni narrative. Si tratta comunque di un progetto ambizioso, che cerca con successo di integrare nella \"continuity\" anche le pubblicazioni parallele all'universo supereroistico DC: tra i tanti casi, emblematica sar\u00e0 nel 2018 la miniserie \"Doomsday Clock\", che introduce nell'universo canonico DC i personaggi di \"Watchmen\". Nel 2017, invece, viene distribuito il \"crossover\" \"Dark Knights: Metal\", che introduce un nuovo multiverso, fungendo da trampolino di lancio per l'introduzione dell'omniverso narrativo DC.\nGli anni del progetto \"Rinascita\" sono caratterizzati parallelamente da un cambio di rotta rispetto alla politica di omologazione editoriale avviata da Nelson dopo l'insediamento come presidente, col supporto dello stesso Johns. Vengono lanciate le etichette DC Ink, indirizzata al pubblico \"young adult\", DC Zoom, destinata ai \"middle grade readers\" (fascia 8-12 anni d'et\u00e0), Sandman Universe, Wonder Comics e DC Black Label, che raccoglie opere autoconclusive fuori \"continuity\". Nel 2018 Nelson si dimette dalla carica di presidente; parallelamente, Johns viene sollevato dal ruolo di responsabile creativo e supervisore delle trasposizioni cinematografiche per il DC Extended Universe, l'universo narrativo sorto con la distribuzione di \"L'uomo d'acciaio\" (2013) e \"\" (2016), sostituito da Walter Hamada. Secondo voci non confermate, l'avvicendamento si deve principalmente al disastroso esito del lungometraggio \"Justice League\" (2017). A Johns viene comunque affidata la fondazione e la gestione dell'etichetta The Killing Zone, concepita per valorizzare i personaggi minori DC.\nPresidenza Lifford (2018-).\nNel 2018, a seguito del completamento della fusione tra Time Warner e AT&amp;T, Pam Lifford viene nominata presidente del Warner Bros. Global Brands Experiences e, consequenzialmente, di DC Entertainment. Il suo insediamento rafforza inizialmente la posizione di Jim Lee e Dan DiDio al timone di DC Comics, per poi dar adito a diversi atti radicali: nel 2019, infatti, viene varato un progetto di \"rebranding\" che porta alla chiusura dell'etichetta Vertigo (le cui pubblicazioni vengono trasferite su DC Black Label), seguita dalle neonate DC Ink, DC Zoom e The Killing Zone. Il 21 febbraio 2020 viene inoltre annunciato il sollevamento di Dan DiDio dai suoi incarichi di \"publisher\", principalmente come frutto di opere di ristrutturazione interna della futura WarnerMedia. Tra gli ulteriori addii, si segnala una prima rottura con Brian Michael Bendis, i cui titoli precedentemente pubblicati su Jinxworld passano invece a Dark Horse Comics (il rapporto terminer\u00e0 tra il 2021 e 2022, dopo un annuale gestione da parte di Bendis della testata \"Justice League\"). Altri cambiamenti rilevanti riguardano la distribuzione dei fumetti: nell'estate 2020 si conclude il rapporto tra DC Comics e Diamond Comics Distribution, azienda in possesso di un monopolio \"de facto\" della rete di distribuzione dei \"comics\" nel Nord America; dopo alcune fasi di difficolt\u00e0, nel 2021 DC Comics si affida stabilmente alle reti di Lunar Distribution (per il Nord America) e Diamond UK, ramo britannico di Diamond Comics Distribution (per l'oltreoceano), nonch\u00e9 alla Penguin Random (per il mercato delle graphic novel).\nPubblicazioni.\nEtichette attive.\nSi presenta di seguito l'elenco di etichette e linee rientranti nella divisione editoriale DC Entertainment attive al febbraio 2022:\nLa DC Comics in Italia.\nLa DC Comics debutta in Italia il 2 luglio 1939 su\" Albi dell'Audacia\" n. 19 del luglio 1939 per le Edizioni Juventus, con storie di Superman, \"Ciclone\" (italianizzato per\u00f2 in \"Ciclone\" a causa della politica fascista del periodo e da non confondersi con l'omonimo supereroe di Carlo Cossio). Si tratta per\u00f2 di storie tratte dalle strisce dei quotidiani statunitensi e non quelle prese dagli albi mensili quali \"Action Comics\" e \"Superman\". Nel periodo prebellico (fino al 1940) il personaggio viene pubblicato da diversi editori quali: \"Editore SAEV-Vecchi\", \"Casa Editrice Vittoria\", \"Societ\u00e0 Editrice Cremona Nuova\". Nell'immediato dopoguerra i fumetti \"DC\" ritornano ad essere distribuiti grazie alle Edizioni Milano anche se si tratta ancora di albi ricavati dalle \"strips\" dei quotidiani. Nel 1954 \u00e8 la Mondadori a rilevare i diritti per i fumetti \"DC\", iniziando una gestione che dura un ventennio. In questo periodo il nome di Superman \u00e8 all'inizio ancora italianizzato in \"Nembo Kid\" ma negli anni sessanta prende il suo nome originale e gli vengono affiancate serie che prendono diversi personaggi quali Batman, Flash, Superboy, Wonder Woman, la Justice League e molti altri. Inoltre le storie pubblicate sono quelle tratte dalle serie regolari mensili. Negli anni settanta la \"DC\" viene curata da tre editori diversi: Williams Inteuropa, Cenisio, Editoriale Corno. Nei primi anni ottanta si assiste ad una crisi del mercato supereroistico che porta alla chiusura di tutte le serie sia \"Marvel\" che \"DC\". Il ritorno della \"DC\" avviene nel 1988 grazie alla Rizzoli a cui fanno seguito la Comic Art e la Play Press la cui gestione va dal 1990 al 2006. Dopo la crisi di quest'ultima la DC in Italia passa all'editore spagnolo Planeta de Agostini con successi altalenanti fino al 2011. Nel 2012 il principale editore italiano per la \"DC Entertainment\" diviene la RW Edizioni e lo rimane fino ai primi mesi del 2020. Il 13 gennaio 2020 Panini Comics e la DC annunciano che dal 2 aprile 2020 sar\u00e0 l'editore di Modena a pubblicare i fumetti DC in Italia, subentrando a RW. Da notare che la Panini \u00e8 gi\u00e0 distributore per l'Italia dei fumetti Marvel Comics dal 1994 e detiene inoltre i diritti per diverse produzioni della Image Comics, terzo polo fumettistico dopo le Big-Two (Marvel e DC). La Panini non \u00e8 l'unica casa editrice in Italia a proporre materiale DC ma vi sono altri due editori minori che la affiancano: sono l'Editrice Il Castoro e l'Editoriale Cosmo. Quest'ultima pubblica (dal 2019) le raccolte delle comic strip della Golden Age e Silver Age con protagonisti Superman, Batman e Wonder Woman. A queste si affianca la collana \"Showcase Presenta\" che raccoglie storie classiche delle serie Silver Age di Superman, Batman e Justice League. Sono volumi in bianco e nero di oltre 500 pagine. L'Editrice Il Castoro pubblica invece materiale recente quali le opere che rientrano nella linea \"DC Graphic Novels for Kids\" e \"DC Graphic Novel for Young Adults\". Le storie non sono in continuity con quelle dell'Universo DC ma vi sono versioni alternative dei suoi personaggi adattati in racconti a fumetti per lettori adolescenti o di tutte le et\u00e0. L'esordio avviene il 27 febbraio 2020 con l'acclamata graphic novel \"Harley Quinn: Breaking Glass\" (titolo per l'edizione italiana \"Gotham arrivo!\") di Mariko Tamaki.\nNel corso degli anni ci sono state in totale 20 differenti case editrici ad occuparsi dell'edizione italiana di albi DC Comics. Ecco l'elenco completo: Edizioni Juventus, Editore Saev-Vecchi, Casa Editrice Vittoria, Societ\u00e0 Editrice Cremona Nuova, Edizioni Milano, Mondadori, Williams, Cenisio, Editoriale Corno, Rizzoli, Comic Art, Play Press, Magic Press, Kappa Edizioni, Planeta de Agostini, BAO Publishing, RW Edizioni, Il Castoro, Editoriale Cosmo e Panini Comics.\nCrisi e eventi crossover.\nCome tutti i grandi editori di fumetti si cerca di sfruttare la popolarit\u00e0 di alcuni personaggi per rilanciarne altri. Anche la DC decide periodicamente di realizzare dei \"crossover\", che coinvolgono alcuni, se non tutti, i personaggi pubblicati ogni mese.\nDurante la Golden Age la DC non adotta lo sviluppo classico dei \"crossover\", che prevede una storia in pi\u00f9 parti che inizia su un albo a fumetti per poi proseguire su quello di un altro personaggio. Questo espediente narrativo viene adottato soprattutto nella Silver Age (introdotto frequentemente sulle serie della rivale Marvel). Per fare incontrare i vari personaggi si utilizza invece una serie apposita intitolata \"All-Star Comics\". Nei primi due numeri sono presenti storie di personaggi differenti ma a partire dal n. 3 si fonda il primo supergruppo della storia del fumetto: la Justice Society of America. Si ha cos\u00ec modo di creare vicende a cui partecipano molti personaggi che appaiono su serie differenti o anche che non hanno una testata a loro dedicata.\nA partire dalla Silver Age si diffonde un particolare tipo di espediente narrativo simile ad un crossover ma che non vede l'incontro di supereroi di diverse serie ma di Terre Parallele (o Multiple). Una minaccia che coinvolge pi\u00f9 universi differenti ma coesistenti prende il nome di \"Crisis\" (crisi in lingua inglese). Tale espediente narrativo porta alla creazione del \"Primo Multiverso DC\" composto da realt\u00e0 parallele dove \u00e8 possibile raccontare le vicende dei personaggi in contesti anche radicalmente differenti. A met\u00e0 degli anni ottanta con la miniserie \"Crisi sulle Terre infinite\" si mette fine al \"Primo Multiverso DC\" per dare origine ad un nuovo universo coerente e facilmente gestibile a livello narrativo e di continuity. Nasce cos\u00ec un nuovo tipo di evento editoriale definito \u00ab\"crossover-event\"\u00bb (o anche \u00ab\"universe-wide crossover\"\u00bb, o \u00ab\"company-wide crossover\"\u00bb), in genere sviluppato su una serie limitata che va ad intrecciarsi con gli albi delle serie regolari (denominati \"tie-in\"), aumentando l'interazione, i personaggi e spesso anche le vendite di tutte le pubblicazioni coinvolte. Il primo evento \"Post-Crisis\" di quest tipo \u00e8 \"Legends\", seguito nei decenni successivi da storie strutturate nello stesso modo e che vengono proposte dalla DC ogni anno.\nElenco delle principali Crisi e \"crossover-event\" realizzati da questa casa editrice:"}
{"id": "16829", "revid": "714058", "url": "https://it.wikipedia.org/wiki?curid=16829", "title": "Carneplastico", "text": ""}
{"id": "16830", "revid": "113530912", "url": "https://it.wikipedia.org/wiki?curid=16830", "title": "Polibibita", "text": "Polibibita \u00e8 il termine col quale i futuristi ribattezzano il cocktail, cos\u00ec come \u00abtramezzino\u00bb traduce sandwich, \u00abperalzarsi\u00bb dessert e \u00abpranzoalsole\u00bb picnic.\nLe polibibite si suddividono in \"decisoni\" (polibibite caldo-toniche per prendere decisioni importanti), \"inventine\" (polibibite rinfrescanti e lievemente inebrianti per trovare idee nuove), \"prestoinletto\" (polibibite riscaldanti invernali), \"paceinletto\" (polibibite sonnifere) e \"guerrainletto\" (polibibite afrodisiache e \"fecondatrici\").\nVarie \"formule\" di polibibite si leggono nel libro di Marinetti e Fillia \"La cucina futurista\"; di Fillia ricordiamo il \u00abDiavolo in tonica [\"sic\"] nera\u00bb (2/4 di succo d'arancia, 1/4 di grappa, 1/4 di cioccolato liquido e il tuorlo d'un uovo sodo)."}
{"id": "16834", "revid": "1318658", "url": "https://it.wikipedia.org/wiki?curid=16834", "title": "Juliette Gr\u00e9co", "text": "Biografia.\nJuliette Gr\u00e9co nacque a Montpellier, nel dipartimento dell'H\u00e9rault (nell'Occitania francese), da padre corso, G\u00e9rard Gr\u00e9co, e da madre francese originaria di Bordeaux, Juliette Lafeychine; a seguito del divorzio dei genitori, venne cresciuta dai nonni materni. Come afferma la biografia riportata nel suo sito ufficiale, ad appena sedici anni fu coinvolta nella Resistenza e, prima della conclusione della seconda guerra mondiale, venne arrestata dalla Gestapo e rischi\u00f2 di essere deportata dalle truppe naziste; si salv\u00f2 per la sua giovane et\u00e0, ma fin\u00ec internata nella prigione di Fresnes.\nNel 1946 si trasfer\u00ec nel quartiere di Saint-Germain-des-Pr\u00e9s a Parigi, dopo che la madre aveva lasciato il paese per l'Indocina assieme alla marina francese. La Gr\u00e9co divenne cos\u00ec un'accanita \"bohemienne\" e venne considerata una musa degli esistenzialisti francesi dell'epoca. Debutt\u00f2, ancora molto giovane, esibendosi come cantante nei caff\u00e8 parigini di Saint-Germain-des-Pr\u00e9s.\nNel 1949 conobbe il trombettista Miles Davis, giunto a Parigi\u00a0\u2013 con una band composta da Tadd Dameron, Kenny Clarke, James Moody e Pierre Michelot \u2013 per una serie di concerti al Paris Jazz Festival. I due ebbero un'intensa relazione, come racconta Davis stesso nella propria autobiografia. Una volta tornato negli Stati Uniti (dopo appena un paio di settimane), anche a causa di questa brusca e non voluta separazione, Davis cadde in una profonda depressione che sfoci\u00f2 negli anni bui dell'eroina. Davis e la Gr\u00e9co, comunque, si incontrarono diverse altre volte nel corso della vita (pur avendo ormai intrapreso strade differenti) e rimasero in buoni rapporti.\nIl repertorio delle canzoni di Juliette Gr\u00e9co \u00e8 incentrato su versi scritti da autori famosi, come Raymond Queneau (\"Si tu t'imagines\"), Jean-Paul Sartre \u2013 amico personale della cantante - (\"La Rue des Blancs-Manteaux\"), Jacques Pr\u00e9vert (\"Les feuilles mortes\"), testi poi messi in musica.\nAttrice di rilievo, seppe distinguersi per interpretazioni notevoli anche presso il pubblico italiano, con il famoso sceneggiato televisivo \"Belfagor\", trasmesso dalla Rai negli anni sessanta. La passione per la saga di Belfagor l'ha accompagnata per tutta la vita, spingendola nel 2001 ad apparire in un breve cameo in \"Belfagor - Il fantasma del Louvre\".\nSi spos\u00f2 tre volte: con l'attore Philippe Lemaire (1953-1956), da cui ebbe una figlia, Laurence-Marie Lemaire, nata nel 1954, con l'attore Michel Piccoli (1966-1977) e col pianista G\u00e9rard Jouannest (dal 1988 al 2018, anno in cui rimase vedova).\nJuliette Gr\u00e9co \u00e8 morta il 23 settembre 2020, all'et\u00e0 di 93 anni, nella sua casa di Ramatuelle, in Provenza."}
{"id": "16836", "revid": "337", "url": "https://it.wikipedia.org/wiki?curid=16836", "title": "Frege", "text": ""}
{"id": "16842", "revid": "287204", "url": "https://it.wikipedia.org/wiki?curid=16842", "title": "Mohammed", "text": ""}
{"id": "16848", "revid": "124874725", "url": "https://it.wikipedia.org/wiki?curid=16848", "title": "Entomologia", "text": "L'entomologia \u00e8 un ramo della zoologia (a sua volta ramo della biologia) dedicato allo studio degli Esapodi (insetti in senso lato, comprendendo anche le forme primitive degli Esapodi). Date le strette relazioni, gli entomologi estendono spesso il loro interesse e il loro ambito di studio anche ad altri raggruppamenti sistematici del \"phylum\" degli Artropodi. \u00c8 ripartita in diverse sottobranche secondo l'ambito di studio.\nAmbiti di studio.\nL\"'entomologia generale\" studia gli insetti in senso lato nei vari aspetti scientifici: morfologia, anatomia, fisiologia, comportamento, filogenesi, ecologia, ecc.\nL\"'entomologia applicata\" studia gli insetti nell'ambito di contesti operativi o applicativi specifici, allacciando strette relazioni anche con varie branche delle scienze delle tecnologie.\nSi occupa degli insetti e delle interazioni dirette o indirette con le piante agrarie e le piante in generale e con i prodotti agroalimentari, studia i mezzi e le tecniche per contrastarne gli effetti negativi o per potenziarne gli aspetti positivi. Ha strette relazioni con le scienze agrarie in generale e, nell'ambito di contesti specifici, con diverse discipline tecnico-scientifiche (scienze forestali, medicina, ecologia, ecc.). A tutti gli effetti \u00e8 considerata una sottobranca della \"Difesa dei vegetali\" assumendo lo stesso rango della patologia vegetale e della parassitologia vegetale.\nConsiderata, a volte ed erroneamente, una sottobranca della scienza delle produzioni animali (zootecnica), l'apicoltura \u00e8 in realt\u00e0 una sottobranca dell'entomologia agraria. Studia gli aspetti biologici e applicativi relativi alle api, le tecniche di allevamento e, per estensione, la trasformazione dei prodotti dell'apicoltura. Ha strette relazioni con l'agronomia, dato il ruolo biologico delle api nella riproduzione sessuata di molte piante.\nStudia le relazioni degli insetti con la specie umana, in qualit\u00e0 di agenti diretti o indiretti di malattie o affezioni. Ha in genere riflessi applicativi nell'ambito dell'igiene e della profilassi.\nHa lo stesso ruolo della disciplina precedente, ma orientato agli animali e, in particolare, agli animali domestici.\nStudia i cicli vitali di quegli insetti che, sviluppandosi sui resti umani in decomposizione, sono utili a determinare la datazione e le cause della morte di una persona. \n\u00c8 un ambito d'interesse che rientra a tutti gli effetti fra gli hobby dell'uomo, dato l'interesse che molti insetti riscuotono per la loro bellezza o per le curiosit\u00e0 associate alla loro etologia. L'entomologia amatoriale pu\u00f2 essere condotta a livelli molto diversi, che possono fondere l'aspetto ricreativo (ad esempio, osservazioni di campagna paragonabili al \"birdwatching\", collezionismo a scopo estetico, allevamento in cattivit\u00e0) e quello scientifico, che si esplica generalmente in campo faunistico e soprattutto tassonomico. Gli entomologi non professionisti hanno infatti un ruolo di primo piano nella scoperta di nuove specie di insetti: oltre il 60% delle specie scoperte negli ultimi anni si devono all'attivit\u00e0 di entomologi amatoriali.\nStoria.\nGli insetti rappresentano una delle pi\u00f9 vaste categorie sistematiche fra gli organismi viventi: a tutt'oggi, sono state classificate o descritte circa un milione e mezzo di specie di insetti, ma la stima delle specie esistenti al mondo e ancora sconosciute ammonta a diversi milioni. Questi organismi occupano quasi tutti gli ambienti compatibili con la vita e hanno strette relazioni con l'uomo e le sue attivit\u00e0, pertanto hanno da secoli stimolato l'interesse dell'uomo.\nI primi studi sistematici di entomologia cominciarono all'inizio del XVI secolo, ma \u00e8 solo dal XIX secolo che si cominci\u00f2 a comprendere l'importanza dello studio degli insetti dannosi all'economia umana, affinando nel corso degli ultimi anni le conoscenze sulle interazioni tra gli insetti dannosi e quelli utili. Pur essendo una scienza in continua evoluzione e con ambiti applicativi ancora giovani, l'entomologia ha raggiunto un livello di conoscenza tale da poter ragionevolmente intervenire, non solo con mezzi chimici (insetticidi) o agronomici, sulle popolazioni di insetti nocivi senza interferire sui delicati equilibri ecologici che ne regolano i rapporti. Le pi\u00f9 recenti acquisizioni dell'entomologia in ambito tecnologico sono le biotecnologie tese a sviluppare metodi di controllo biologico degli insetti dannosi sfruttando i rapporti di antagonismo con altri insetti. La biotecnologia \u00e8 applicata in particolare nelle biofabbriche veri e propri allevamenti finalizzati alla produzione su scala industriale di organismi ausiliari da utilizzare in alternativa agli insetticidi."}
{"id": "16851", "revid": "34971", "url": "https://it.wikipedia.org/wiki?curid=16851", "title": "Phasmoidea", "text": ""}
{"id": "16853", "revid": "125476408", "url": "https://it.wikipedia.org/wiki?curid=16853", "title": "Scienze cognitive", "text": "Con il termine scienze cognitive si definisce l'insieme di discipline che hanno come oggetto di studio scientifico e filosofico la cognizione di un sistema pensante, sia esso naturale o artificiale, e che pur operando in campi differenti coniugano i risultati delle loro ricerche al fine ultimo di giungere alla comprensione del funzionamento cognitivo. Ovvero di quell'insieme di facolt\u00e0 mentali coinvolte nei processi di acquisizione, elaborazione, immagazzinamento e manipolazione delle informazioni (attenzione, percezione, apprendimento, memoria, pensiero ecc.).\nTra le discipline incluse nelle scienze cognitive \u00e8 possibile distinguere la psicologia cognitiva, la neurofisiologia, la neuroscienza cognitiva, l'intelligenza artificiale (IA), la linguistica cognitiva, la filosofia della mente, nonch\u00e9 l'informatica (coinvolta soprattutto nella formazione di modelli simulativi come le reti neurali). Ad ogni modo la scienze cognitive possono anche coinvolgere l'antropologia, la genetica, l'etologia, l'economia (si pensi alla teoria dei giochi), la scienza cognitiva della matematica e persino l'arte.\nIn ogni caso ci\u00f2 che qualifica principalmente le scienze cognitive sin dal loro nascere, al MIT di Boston nel 1956, \u00e8 il loro carattere tipicamente multidisciplinare, in grado di coniugare discipline anche molto differenti tra loro, al fine di giungere alla comprensione del funzionamento cognitivo.\nMultidisciplinarit\u00e0.\nUn'interessante esemplificazione grafica della complessit\u00e0 delle scienze cognitive si ha nel loro \"esagramma\":\nLe scienze cognitive in generale si occupano delle modalit\u00e0 di formazione del pensiero, dell'emozione, dell'immaginazione, dell'intellezione e della creativit\u00e0. Quest'ultimo aspetto \u00e8 messo in evidenza da Paolo Legrenzi, che guarda soprattutto alle capacit\u00e0 di un \"homo\" \"faber\" piuttosto che \"cogitans\". Egli scrive infatti: \u00abLe \"Scienze cognitive\" sono il campo di studio di tutto ci\u00f2 che ha a che fare con le capacit\u00e0 creative dell'uomo e con gli artefatti da lui creati.\u00bb.\nSi deve sottolineare che le \"scienze cognitive\", essendo multidisciplinari, sfruttano orientamenti di ricerca differenti, e che, in quanto tali, \u00e8 difficile definirne a priori le discipline costituenti. Qualunque indirizzo di studio che a esse possa connettersi, sia esso scientifico, psicologico o filosofico, pu\u00f2 fornire utili contributi a questa multi-scienza \"in fieri\". Ogni disciplina che si occupi di neuroni, di psiche o del pensiero, evoca processi mentali, quindi vi rientra di diritto. Pertanto, non si pu\u00f2 escludere che in futuro l'ambito delle \"scienze cognitive\" possa ulteriormente allargarsi, comprendendo nuove discipline che direttamente o indirettamente le riguardino.\nQuadro storico.\nOrigini.\n\u00c8 possibile far risalire l'origine dell'indagine sul funzionamento della mente alla logica matematica, col suo intento di universalizzazione e schematizzazione del ragionamento, e in particolare riconoscere in David Hilbert e nel suo Entscheidungsproblem il primo nucleo cognitivista. La necessit\u00e0 di dimostrare la coerenza della matematica al suo interno richiedeva un'universalit\u00e0 e un'analiticit\u00e0 del ragionamento che \u00e8 stata vista come il movente principale dei successivi sviluppi. In realt\u00e0 le scienze cognitive nascono come multidisciplinari verso l'inizio degli anni ottanta negli USA e si muovono prevalentemente in molte altre direzioni, neurofisiologiche, psicologiche, filosofiche, ecc.\nSotto il punto di vista logico-matematico oltre a Kurt G\u00f6del, anche Alan Mathison Turing ha dato una sua dimostrazione dell'indecidibilit\u00e0 della matematica, ma egli emerge soprattutto per la sua \"macchina pensante\". Essa \u00e8 una macchina ideale che sarebbe in grado di eseguire qualunque algoritmo (in questa fase non ci si preoccupa del tempo necessario a farlo). Essa, nella sua variante pi\u00f9 complessa (la macchina di Turing universale), riunisce pi\u00f9 macchine di Turing, somigliando cos\u00ec parecchio all'attuale computer, che calcola appunto diversi algoritmi (si potrebbe associare ogni macchina di Turing a un programma gestito da un odierno calcolatore). Turing dimostr\u00f2 che non \u00e8 possibile per una siffatta macchina calcolare la veridicit\u00e0 di ogni proposizione matematica. La macchina creata per questa dimostrazione ebbe per\u00f2 molti pi\u00f9 utilizzi: oltre al contributo dato all'informatica, anche gli psicologi e i filosofi iniziarono a interessarsene, convinti che anche la mente potesse operare per algoritmi.\nIn realt\u00e0, oltre a questa importante linea di ricerca, che concerne direttamente l'AI (Artificial Intelligence), l'origine delle \"scienze cognitive\" sta in un indirizzo di ricerca neuroscientifico che vede alla Harvard University un primo gruppo di ricercatori operativi dal 1980-81. A essi si affianca presto il MIT di Boston con altri studiosi, che fanno nascere il \"Journal of Cognitive Neuroscience\". Segue la pubblicazione di opere basilari come \"The Wet Mind. The new cognitive neuroscience\" da parte di Stephen Kosslyn e Oliver Koenig e poi \"The cognitive neuroscience\" di Michael Gazzaniga.\nIl dominio del comportamentismo.\nVennero cos\u00ec letti in quest'ottica risultati come quelli ottenuti in Russia da Ivan Pavlov, portando al legame tra comportamentismo in psicologia e riduzionismo in filosofia, legame che raggiunger\u00e0 il suo apice con la popolarit\u00e0 di Burrhus Skinner. L'idea che la mente operi per algoritmi viene cos\u00ec a intrecciarsi con la convinzione che quello che veniva definito stato mentale altro non fosse che il risultato di una certa conformazione elettrica nel cervello che portava a un particolare comportamento (concezione ancora pi\u00f9 radicale della teoria dell'identit\u00e0). Ogni introspezione viene quindi rifiutata e bollata come illogica e non scientifica (posizione simile a quella del Positivismo), in quanto l'unica cosa reale \u00e8 il comportamento esteriore: famoso \u00e8 in questo senso l'esperimento di Pavlov sulla salivazione del cane, ottenuta facendogli associare il suono di un campanello all'arrivo del cibo, grazie alla somministrazione simultanea di questi due per un gran numero di volte.\nLe critiche a Skinner e la nascita del funzionalismo.\nLe idee meccaniciste di Skinner avevano alcuni difetti: Noam Chomsky dimostr\u00f2 come le definizioni di \"stimolo\", \"risposta\", \"comportamento\" e \"apprendimento\" rimandassero l'una all'altra, senza una definizione indipendente. Anche le grandezze osservate e i metodi per osservarle rinviano le une agli altri in un circolo vizioso. Questo rendeva impossibile distinguere tra lo stimolo condizionante e il comportamento condizionato con il rigore scientifico che proprio i comportamentisti si attribuivano.\nVa inoltre considerato che non sempre gli animali di Pavlov reagivano agli stimoli: il condizionamento si rivelava quindi non scientifico non tanto perch\u00e9 non falsificabile, bens\u00ec perch\u00e9 \"falsificato\".\nUna critica sul fronte opposto del dipolo comportamentismo-riduzionismo (o teoria dell'identit\u00e0, secondo le versioni) venne da Hilary Putnam. Il filosofo statunitense critic\u00f2 la teoria dell'identit\u00e0 servendosi di un famoso gedankenexperiment, l'esperimento dei superspartani.\nQueste (ed altre) critiche contribuirono a demolire l'edificio comportamentista e a spingere verso qualcosa di nuovo, cosa di cui si rese conto George Armitage Miller l'11 settembre 1956, dopo aver lasciato un convegno sull'argomento. Quel \"qualcosa di nuovo\" erano le scienze cognitive.\nLe idee di base.\nLe scienze cognitive prendono le mosse dal comportamentismo abbandonando la teoria dell'identit\u00e0 e passando al funzionalismo che Putnam aveva elaborato proprio in quel periodo: esso reintroduce l'esistenza degli stati mentali da un lato, mentre dall'altro li allontana dal legame con le configurazioni elettriche cerebrali; uno stesso stato mentale pu\u00f2 essere causato da differenti configurazioni cerebrali e anche da differenti apparati: un esempio classico di ci\u00f2 \u00e8 il fatto che OGNI animale prova dolore, dall'insetto al mammifero. Essi avranno anche cervelli profondamente diversi, ma lo stato mentale \u00e8 sempre quello: a variare \u00e8 proprio la configurazione cerebrale che realizza quello stato (ma che \u00e8 quindi qualcosa di meno). Questo punto di vista permette tra l'altro anche di giustificare l'idea che un giorno ci possa essere un'intelligenza artificiale, cio\u00e8 un manufatto capace di avere stati mentali.\nIl pensiero come calcolo.\nViene tuttavia conservata l'idea a monte del comportamentismo, cio\u00e8 che il pensiero possa essere ricondotta in ultima analisi a puro calcolo (quindi alla concezione del cervello come macchina di Turing). Questa tesi \u00e8 vista oggi perlopi\u00f9 come un riduzionismo cognitivo che elimina (eliminativismo) aspetti delle funzioni mentali non riducibili alla meccanicit\u00e0 del calcolo.\nSi vede in questo senso il cervello (cos\u00ec come un computer) come un manipolatore di simboli: ogni informazione \u00e8 un simbolo, e viene elaborata seguendo regole codificate e ben precise. La base della conoscenza quindi \u00e8, come sostiene Noam Chomsky oggi e come disse gi\u00e0 Kant trecento anni fa, formata da regole e, in senso pi\u00f9 moderno, da istruzioni informatizzate.\nUn esempio di questa concezione pu\u00f2 venire dall'informatica: tutti i processi complessi della mente possono essere ridotti alla manipolazione di simboli secondo precise regole (e quindi a \"calcoli\") esattamente come un videogioco dalla grafica fotorealistica \u00e8 formato in ultima analisi da tanti \"zero\" e \"uno\" del codice binario che lo compone. In questi casi il risultato (la grafica fotorealistica) \u00e8 maggiore della mera somma delle sue componenti (gli zero e gli uno del codice binario). Lo stesso vale per la mente.\nLe forme a priori della mente.\nPer giustificare questa concezione si postula l'esistenza di forme a priori simili a quelle kantiane che si fanno garanti della conoscibilit\u00e0 dell'ambiente esterno e della cognizione. Esse sono indipendenti dall'esperienza (poich\u00e9 \u00e8 essa a fondarsi su queste strutture) e sono enti s\u00ec mentali (quindi interiori) ma reali.\nCome si pu\u00f2 notare, le scienze cognitive devono molto all'opera del filosofo tedesco, e infatti Jerry Fodor - le presenta come \"un'indagine sperimentale sulle radici della Critica della Ragion Pura di Kant\".\nChe ci siano processi cognitivi indipendenti dall'esperienza \u00e8 oramai ampiamente documentato: anche le popolazioni primitive che per contare usano solo tre parole (cio\u00e8 \"Uno\", \"Due\" e \"Pi\u00f9 di due\") sono in grado di distinguere fra cinque e sei oggetti, anche se non sanno definire la differenza. Allo stesso modo Chomsky ha mostrato che gran parte della linguistica ha un principio innato. Egli \u00e8 famoso per i suoi studi sui neonati (anche con meno di un'ora di vita), evidenziando come siano gi\u00e0 in grado di ricondurre un'espressione facciale al sentimento che simboleggia (capiscono che un sorriso vuol dire \"felicit\u00e0\" pur non avendone mai visto uno) e come riescano ad acquisire in fretta una lingua (abilit\u00e0 che viene poi persa con la crescita).\nI diversi livelli strutturali.\nDavid Marr sugger\u00ec di dividere l'architettura cognitiva in tre livelli, per spiegare meglio la cognizione. Essi sono:\nSi possono anche rinominare in questo modo, pi\u00f9 chiaro, come fa Massimo Piattelli Palmarini:\nQuesti si differenziano notevolmente, pur restando intrecciati: per esempio, la comprensione nella comunicazione pu\u00f2 risultare anche fortemente alterata a seconda dell'insieme di simboli usati (pensiamo all'utilizzo di una lingua che l'altro non conosce): il passaggio di conoscenza avviene solo mediante un insieme di simboli condivisi dai due interlocutori, insiemi per\u00f2 tutti equivalenti (non cambia niente a spiegare una cosa in inglese o in francese o in tedesco se entrambi gli interlocutori sanno parlare tutte e tre le lingue allo stesso livello).\nUn esempio di ci\u00f2 potrebbero essere i seguenti simboli:\n54, LIV, \"Cinquantaquattro\", \"Fifty-four\" o (5x10)+4.\nEssi rimandano tutti alla medesima conoscenza, ma sono \"simboli\" differenti per rappresentare tale conoscenza. Potrebbero essere distinti anche a livello neurobiologico: fare operazioni con i numeri romani \u00e8 pi\u00f9 arduo che con i numeri arabi, e la differente difficolt\u00e0 potrebbe portare a diverse configurazioni elettriche nel cervello.\nIl livello I \u00e8 solo semantico, mentre il livello II \u00e8 solo simbolico: una frase senza senso ma grammaticamente impeccabile ha problemi solo al livello I, mentre l'inglese di un principiante, pur causando problemi al livello II, pu\u00f2 far comunque arrivare l'informazione che si voleva trasmettere. Bisogna inoltre considerare che possono esistere pi\u00f9 algoritmi per ottenere la medesima soluzione (per esempio per fare una moltiplicazione si pu\u00f2 fare mentalmente con le tabelline, oppure sommare lo stesso numero a s\u00e9 stesso n volte, dove n \u00e8 il secondo numero, o ancora usare una calcolatrice, che fa uso di un algoritmo ancora differente: il risultato sar\u00e0 sempre lo stesso). Non c'\u00e8 quindi una corrispondenza biunivoca tra algoritmi e soluzioni: una sola soluzione, tanti algoritmi.\nAllo stesso modo, in psicologia cognitiva si considera ogni livello indipendente da quelli pi\u00f9 bassi. Cos\u00ec come le conoscenze non dipendono dai simboli, le conoscenze e i simboli insieme non dipendono dal livello materiale, per cui \u00e8 possibile utilizzare gli stessi livelli I e II su un differente livello III (un automa, per esempio). Questa \u00e8 la giustificazione del fatto che la teoria dell'identit\u00e0 \u00e8 erronea e che si pu\u00f2 (e anzi si deve) fare scienza separando i due ambiti.\nFunzioni e modelli.\nL'iniziatore di una modellistica cognitiva delle funzioni mentali pu\u00f2 essere considerato Ulric Neisser, che partendo da premesse di tipo psicologico ha poi elaborato molti fondamenti delle moderne scienze cognitive contro il riduzionismo di alcuni indirizzi neurofisiologici nel suo celebre testo \"Cognitive Psychology\". La sua innovativit\u00e0 consiste in una visione pluralistica delle funzioni mentali, che da un lato nega il dualismo, ma che dall'altro mostra l'inconsistenza dell'approccio riduzionistico.\nAll'inizio degli anni ottanta Jerry Fodor pubblica il suo \"The modularity mind\", col quale propone una nuova modellizzazione delle funzioni mentali in cui vede i meccanismi cognitivi strutturati in maniera \"modulare\". Per Fodor la mente funziona \"per moduli\" derivanti da sistemi di \"input\"; le funzioni mentali per Fodor sono pertanto \"stimoli\" all'operare del cervello in un certo modo o in un altro."}
{"id": "16854", "revid": "1305772", "url": "https://it.wikipedia.org/wiki?curid=16854", "title": "Elisabeth Kopp", "text": "Biografia.\nEsponente del partito liberale svizzero, cresce a Berna e studia giurisprudenza a Zurigo. Nella seconda met\u00e0 degli anni cinquanta entra a far parte della Schweizerische Vereinigung der Freisinnig-Demokratischen Frauen (Associazione svizzera delle donne democratiche liberali). Laureatasi in giurisprudenza nel 1960, presta servizio ausiliario femminile nell'esercito, e sempre nel 1960 sposa Hans W. Kopp (1931-2009), avvocato, presidente della Commissione federale dei media e docente all'Universit\u00e0 di Zurigo, che verr\u00e0 poi condannato per truffa e documenti falsi nel 1991 per la vicenda Trans KB, societ\u00e0 che raccoglieva capitali a rischio promettendo lauti guadagni. La coppia ha una figlia, Brigitt Schai Kopp.\nNel 1974, a Zumikon, Elisabeth Kopp \u00e8 la prima sindaca donna della Svizzera tedesca, e l'anno successivo entra nel Consiglio nazionale. Dopo esser divenuta vicepresidente del PLR, viene eletta membro del Consiglio federale svizzero il 2 ottobre 1984 succedendo a Rudolf Friedrich, ritiratosi per motivi di salute. Durante il suo mandato \u00e8 a capo del Dipartimento federale di giustizia e polizia e nel 1989 \u00e8 per alcuni giorni vicepresidente della Confederazione.. I temi principalmente toccati sono l'uguaglianza tra uomo e donna, la tutela dai licenziamenti e la lotta al riciclaggio di denaro e altre misure.\nPer una telefonata effettuata dal proprio ufficio nella quale esortava il marito a dimettersi dal consiglio di amministrazione di un'azienda sotto inchiesta per riciclaggio di denaro, nella seconda met\u00e0 del 1988 \u00e8 accusata di violazione di segreto d'ufficio. Mantiene la propria carica fino al 12 gennaio 1989, quando \u00e8 costretta a dimettersi per le pressioni mediatiche e politiche. Sebbene la telefonata sia stata ammessa dal ministro, nel 1990 il tribunale federale la assolve dalle accuse di violazione del segreto d'ufficio.\nLasciati gli incarichi politici, svolge attivit\u00e0 di giurista e di conferenziere. Nel 1996 \u00e8 nuovamente al centro di uno scandalo mediatico per aver dichiarato col marito un reddito pari a zero franchi annui, pur avendo apparentemente disponibilit\u00e0 di immobili del valore di vari milioni di franchi. Negli anni seguenti, come membro del partito radical-democratico svizzero, si \u00e8 occupata dell'adesione della Svizzera all'ONU (2002) e dell'assicurazione sulla maternit\u00e0 (2004)."}
{"id": "16858", "revid": "121649619", "url": "https://it.wikipedia.org/wiki?curid=16858", "title": "37 (numero)", "text": "Trentasette (cf. latino \"triginta septem\", greco \"\u1f11\u03c0\u03c4\u1f70 \u03ba\u03b1\u1f76 \u03c4\u03c1\u03b9\u03ac\u03ba\u03bf\u03bd\u03c4\u03b1\") \u00e8 il numero naturale dopo il 36 e prima del 38."}
{"id": "16861", "revid": "895414", "url": "https://it.wikipedia.org/wiki?curid=16861", "title": "Filosofia della mente", "text": "La filosofia della mente \u00e8 lo studio filosofico della mente, degli atti, della coscienza e delle funzioni mentali e delle loro relazioni con il cervello, il corpo e il mondo esterno. La filosofia della mente si addentra nelle questioni di fondo e nei problemi metodologici che stanno dietro la ricerca scientifica sulla mente, usando sia il metodo speculativo (attraverso esperimenti mentali), sia tenendo conto dei risultati ottenuti nella ricerca empirica e strumentale, che oggi pu\u00f2 avvalersi della PET, la \"tomografia ad emissione di positroni\", e della fMRI, la \"risonanza magnetica funzionale per immagini\".\nStoria.\nUn esponente di spicco della prospettiva sostanzialista \u00e8 stato George Berkeley, vescovo anglicano e filosofo del XVIII secolo. Berkeley sosteneva che la materia non esiste, e che ci\u00f2 che gli uomini percepiscono come mondo materiale non \u00e8 nient'altro che un'idea nella mente di Dio, e che quindi la mente umana \u00e8 una pura manifestazione dell'anima. Sono pochi i filosofi disposti oggi ad accettare una prospettiva cos\u00ec estrema, ma l'idea che la mente umana abbia una natura o un'essenza diversa e pi\u00f9 alta del mero insieme delle operazioni del cervello, continua ad incontrare un largo consenso.\nLa dottrina di Berkeley \u00e8 stata attaccata (e secondo molti demolita) da Thomas Henry Huxley, biologo del XIX secolo, allievo di Charles Darwin, che sostenne i fenomeni della mente essere di un unico genere, e spiegabili esclusivamente a partire dai processi cerebrali. Huxley \u00e8 vicino a quella scuola di pensiero materialista della filosofia inglese facente capo a Thomas Hobbes, che sosteneva nel XVII secolo che ogni evento mentale ha il suo fondamento fisico, sebbene le conoscenze biologiche dell'epoca non gli consentissero di individuare con precisione tali basi fisiche. Huxley concili\u00f2 la dottrina di Hobbes con quella di Darwin, dando cos\u00ec luogo alla moderna prospettiva materialista (o funzionalista).\nQuesta linea di pensiero \u00e8 stata rinvigorita dalla costante espansione della conoscenza circa le funzioni del cervello umano. Nel XIX secolo non era possibile affermare con certezza in che maniera il cervello svolga certe funzioni quali ad esempio la memoria, l'emozione, la percezione e la ragione, e ci\u00f2 lasciava ampio spazio alle teorie sostanzialistiche e metafisiche della mente. Ma ogni progresso nello studio del cervello rendeva queste posizioni sempre meno salde, fino al punto in cui \u00e8 diventato innegabilmente chiaro che tutte le componenti della mente hanno la propria origine nel funzionamento del cervello.\nIl razionalismo di Huxley, in ogni caso, \u00e8 stato scosso all'inizio del XX secolo dalle idee di Sigmund Freud, che svilupp\u00f2 una teoria dell'inconscio, sostenendo che i processi mentali di cui gli uomini sono soggettivamente coscienti non costituiscono che una piccola parte dell'intera attivit\u00e0 mentale. Tale teoria pu\u00f2 anche essere considerata come una ripresa dell'idea sostanzialistica in chiave secolare. Sebbene Freud non abbia mai negato che la mente sia una funzione del cervello, sostenne che la mente ha una coscienza sua propria della quale non siamo coscienti, che non possiamo controllare e alla quale \u00e8 possibile accedere solo tramite la psicoanalisi (ed in particolare tramite l'interpretazione dei sogni). La teoria dell'inconscio di Freud, sebbene impossibile da dimostrare empiricamente, e quindi tutt'altro che dimostrata scientificamente, \u00e8 stata ampiamente assorbita nella cultura occidentale ed ha fortemente influenzato la rappresentazione comune della mente.\nIl punto di vista del pensiero indiano.\nMentre in Occidente \u00e8 prevalsa a partire da Cartesio e almeno sino al XIX secolo la prospettiva dualista (con la sola eccezione di Spinoza per il quale \"Dio = Mente\" e \"Mente = Uno-Tutto = Natura), nelle culture dell'Oriente prevale la visione olistica di una mente-anima globale, l'\u0100tman, riflessa nella mente degli uomini come Jivatman. Questa prospettiva della mente nel pensiero filosofico orientale, caratterizza il corso completamente differente del pensiero orientale rispetto a quello occidentale.\nAll'interno di esso spicca il pensiero buddhista, secondo cui la mente non \u00e8 un'entit\u00e0, e nemmeno un sistema che esercita funzioni, ma piuttosto un processo e quindi \u00e8 definita anche come \"mentale\". La mente (o \"il mentale\") secondo tale pensiero \u00e8 un ponte tra anima (parte eterna dell'individuo) e corpo (parte mortale dell'individuo), a questo \u00e8 dovuto il suo \"irrequieto\" movimento per unire due parti impossibili da unire tra loro, ossia l'assoluto e la morte.\nSecondo il Buddhismo, la mente \u00e8 un flusso di singoli istanti di esperienza consapevole e chiara. Nella sua condizione non illuminata, la mente esprime le proprie qualit\u00e0 quali pensieri, percezioni e ricordi grazie alla consapevolezza. La sua vera essenza illuminata \u00e8 libera dall'attaccamento ad un s\u00e9 e si sperimenta inseparabile dallo spazio come consapevolezza aperta, chiara ed illimitata.\nNatura della mente: dibattito attuale.\nI filosofi e gli psicologi restano divisi circa la natura della mente. Alcuni, partendo dalla cosiddetta \"prospettiva sostanzialista\" o \"essenzialista\", sostengono che la mente sia una entit\u00e0 a s\u00e9, avente probabilmente il proprio fondamento funzionale nel cervello, ma essenzialmente distinta da esso. Quindi un'esistenza autonoma e come tale oggetto d'indagine. Questa prospettiva, facente capo a Platone, \u00e8 stata successivamente assunta all'interno del pensiero cristiano e in qualche modo radicalizzata da Cartesio.\nNella sua forma estrema, la prospettiva sostanzialista mette insieme con la prospettiva teologica il fatto che la mente sia un'entit\u00e0 completamente separata dal corpo, una manifestazione fisica dell'anima, e che essa sopravviva alla morte del corpo e ritorni a Dio, suo creatore. Altri ancora assumono la \"prospettiva funzionalista\", facente capo ad Aristotele, la quale sostiene che la mente \u00e8 soltanto un termine utilizzato per motivi di comodit\u00e0 ai fini della rappresentazione di una moltitudine di funzioni mentali che hanno poco in comune tra loro, ma riconoscibili attraverso la \"coscienza\".\nLa consapevolezza di possedere una mente e di poterne cogliere gli effetti percettivi e cogitativi trova in ogni caso il proprio centro nella \"coscienza\". Gli studiosi distinguono una \"coscienza primaria\" o \"nucleare\" a cui competono quelle funzioni-base che si esprimono in \"consapevolezza del mondo esterno\", attraverso la \"percezione\" e in \"consapevolezza del proprio corpo\" attraverso la \"propriocezione\" autocoscienza. Tranne il fatto che gli uomini sono tutti coscienti della propria esistenza, i funzionalisti tendono a sostenere che gli attributi che denominiamo collettivamente la \u201cmente\u201d sono strettamente legati alle funzioni del cervello (la mente come attivit\u00e0 del cervello) e non hanno esistenza autonoma rispetto a questo. In questa prospettiva la mente \u00e8 una manifestazione soggettiva dell'esser coscienti: nient'altro che la facolt\u00e0 del cervello di manifestarsi come coscienza. Il concetto della mente \u00e8 quindi un mezzo tramite il quale il cervello cosciente comprende le sue stesse operazioni.\nDescrizione.\nI problemi tradizionali nella filosofia della mente sono capire e definire \"Cos'\u00e8 l'Io\", il suo funzionamento (spesso in termini di concetti come percezione, appercezione, impressione, sensazione, intuizione, pensiero, rappresentazione, immaginazione, memoria, coscienza, autocoscienza, ragione, intelletto, volont\u00e0, istinto, inconscio, sentimento, emozione, passione ecc.) e il suo rapporto con il corpo: queste problematiche assieme al problema anima-corpo hanno coperto il dibattito filosofico fino al XX secolo, spesso indirettamente compresi all'interno di ambiti come la metafisica e la gnoseologia, originando a partire dal XIX secolo discipline interamente dedicate come la psicologia e la psicoanalisi. Filosofi che si sono occupati della mente nei suoi vari aspetti sono stati Sant'Agostino, Cartesio, Locke, Spinoza, Leibniz, Kant, Hegel ecc...\nOggi, con le nuove scoperte della neurofisiologia e pi\u00f9 in generale delle neuroscienze, tali problematiche si sono specificate nel dualismo mente-cervello ovvero la dicotomia tra una prospettiva soggettiva, intrapersonale relativa alla sfera della coscienza e autocoscienza (studiata dalla psicologia) ed una strettamente empirico-materialista tipica della scienza e del metodo sperimentale (es. neurologia, psichiatria, neuropsichiatria ecc...). Nella filosofia della mente si vorrebbe risolvere questo problema fondamentale ed arrivare ad una scienza efficace ed esauriente delle componenti funzionali della mente (soprattutto della coscienza) e della loro integrazione operativa.\nNegli ultimi due decenni il concetto di mente \u00e8 andato definendosi in tre posizioni principali, pi\u00f9 altre secondarie:\nMa la mente, secondo il parere di illustri neurofisiologi come Gerald Edelman, non opera in maniera riduzionistica, ma complessa ed ogni riduzionismo porta fuori strada. Scrive infatti Edelman: \nMa le tentazioni in tal senso sono forti, perch\u00e9 il ricondurre tutto alla fisiologia o alle analogie con la intelligenza artificiale semplifica enormemente il problema e soprattutto ne permette una visione sistemica ed univoca, cosa ritenuta impossibile dagli avversari del riduzionismo, i \"non riduzionisti\", appunto. Un altro prestigioso neurofisiologo come Joseph LeDoux sottolinea come la mente umana non sia assolutamente concepibile come una macchina perch\u00e9 esprime dei sentimenti: \nContro tale posizione riduzionistica si era gi\u00e0 espresso significativamente John Searle, tendente a vedere la natura della mente biologica priva di alcun rapporto con quella computazionale, n\u00e9 riducibile a fisiologia pura, che sosteneva: \nLa filosofia della mente che tiene conto delle evidenze della ricerca scientifica e sperimentale come dati primari, mette questi in relazione con la riflessione filosofica, in modo tale da fornire sempre nuove indicazioni per la sperimentazione in altre discipline connesse come le scienze cognitive che indicano un approccio multidisciplinare ma prevalentemente neurofisiologico e psicologico-sperimentale.\nIn ogni caso \u00e8 importante tenere conto che la ricerca neurofisiologica pi\u00f9 avanzata resta comunque incapace di andare molto oltre gli aspetti meccanici del pensare e del sentire, quelli che riguardano la generalit\u00e0 del modo di funzionare del cervello del mammifero \"homo sapiens\". L'approccio anti-riduzionista, e che potremmo chiamare olistico tende invece ad occuparsi dello specifico del mentale, ci\u00f2 che si lega all'individualit\u00e0, come i sentimenti e le emozioni intime, restano un campo dove esse, almeno per ora, hanno molto poco da dire all'indagine neurologica. Ci\u00f2 significa che la filosofia della mente deve avvalersi ancora o di concetti propri della filosofia, o di quelli della psicologia, o della psicoanalisi, debitamente interpretati in senso filosofico.\nIl problema mente-corpo, per quanto abbia interessato il pensiero filosofico sin dai primordi, \u00e8 soltanto uno dei tre approcci entro cui si inquadrano le nuove teorie della mente. Esse nascono con il concorso di acute osservazioni attorno alle teorie storiche del funzionalismo, del computazionalismo e dell'intelligenza artificiale. Possiamo dunque individuare le tre seguenti linee di ricerca:\nProblema mente-corpo.\nRispetto al problema mente-corpo si possono individuare due grandi filoni: il Monismo ed il Dualismo. Il primo sostiene che l'organismo umano si presenta come un'unica realt\u00e0, basata su una sola sostanza fondamentale, di cui sia mente che corpo sono parti differenti ma correlate. Il secondo afferma invece che mente e corpo, essendo sostanzialmente differenti come struttura cellulare, vanno considerati separatamente. In altre parole, i neuroni e soprattutto le sinapsi apparterrebbero a un livello di complessit\u00e0 troppo differente dalle cellule somatiche per essere abbracciati in una visione unitaria. In realt\u00e0 anche questa tesi non esclude la coniugazione di corpo e mente, semplicemente ritiene che ai fini gnoseologici la fisiologia del corpo sia una cosa, quella del cervello un'altra.\nTuttavia, da un punto di vista storico, il dualismo corpo/mente \u00e8 stato per lungo tempo visto come un dualismo materia/spirito e il maggior responsabile di ci\u00f2 \u00e8 certamente Cartesio, che lo espresse in quello \"res extensa\"/\"res cogitans\". Quest'errore gnoseologico \u00e8 stato sottolineato praticamente da tutti gli studiosi della mente dell'ultimo secolo, tra i quali Antonio Damasio che ha dedicato a questo argomento un intero libro.\nDa queste due correnti di fondo si \u00e8 evoluto un ampio ventaglio di posizioni, agli estremi del quale stanno la visione scientifica riduzionistica e la visione metafisica. Essendo numerosissime le posizioni filosofiche sul problema mente-corpo tra quelle pi\u00f9 scientifiche appaiono oggi dominare quelle concernenti due tronconi principali: il fisicalismo o materialismo (riduzionista e non riduzionista), e le dottrine non-fisicaliste, tra le quali spicca quella del Premio Nobel per la medicina Gerald Edelman che ha proposto la \"Groups Neuronal Selection Theory\", comunemente indicata come \"darwinismo neurale\".\nI filosofi contemporanei hanno abbandonato il dualismo ontologico in favore di un meno impegnativo dualismo delle propriet\u00e0 o delle funzioni, in base al quale mente e corpo non sono due sostanze separate, ma compenetrate e coniugate funzionalmente. Possono quindi esser visti anche come \"stati esperienziali\" di un organismo polifunzionale, tali da poter fare una distinzione tra due tipi di stati: gli stati fisiologici o cerebrali, legati alle strutture neurologiche della sensibilit\u00e0 corporea, e gli stati mentali, quelli che concernono pi\u00f9 specificamente le emozioni, i sentimenti e l'elaborazione del pensiero. Si \u00e8 occupato di questo problema Edoardo Boncinelli, facendo una distinzione tra \"neurostato\" come fenomeno cerebrale e \"psicostato\" come fenomeno mentale. Ha scritto: \nSchematicamente i quesiti aperti sono i seguenti:\nLe risposte a questi interrogativi variano al variare della concezione che si abbraccia del mondo, della causa, della natura della mente, del cervello, ecc. Edoardo Boncinelli, e numerosi altri con lui, ne fa una questione di tempi e di complessit\u00e0, vedendo il \"cerebrale\" come il semplice e primario, il \"mentale\" come il complesso e secondario. Cos\u00ec lo spiega: \nOrientamenti teorici e correnti.\nGli studi sulla mente e le teorie relative si sono moltiplicati dal 1956, anno in cui si \u00e8 tenuto al Massachusetts Institute of Technology (MIT) di Boston un simposio sulla mente nei suoi aspetti funzionali vista come una possibile struttura informazionale, con ci\u00f2 veniva posto il problema delle analogie tra il funzionamento della mente umana e quello dei computer. Il portare l'attenzione non pi\u00f9 sul \"cos'\u00e8\" la mente ma su \"come funziona\" \u00e8 stato una svolta epocale, che ha portato un ventaglio interpretativo molto vasto nel quale definire orientamenti e correnti non \u00e8 facile per le continue intersezioni tra essi, per cui uno studioso pu\u00f2 venire collocato in una o in un'altra corrente od essere a cavallo di entrambe.\nA parte i fondatori delle varie correnti con conseguente conio di un termine, com'\u00e8 il comportamentismo da parte di John Watson e il funzionalismo da parte di Hilary Putnam, \u00e8 sempre molto difficile cogliere uno stretto nesso tra i precursori e i seguaci, tra antecedenti e conseguenti. Per esempio, \u00e8 indubitabile che il funzionalismo abbia nel comportamentismo un antecedente importante, anche se poi se ne differenzia profondamente, essendo la visione comportamentista semplificata a un meccanismo stimolo-risposta che evocava le risultanze delle ricerche neurofisiologiche di Ivan Pavlov. Quando apparve, nel 1913, il manifesto del comportamentismo da parte di Watson le reazioni furono violente poich\u00e9 la mente umana veniva ridotta a una macchina nervosa agente secondo automatismi. Ci\u00f2 risultava intollerabile per chi si rifiutava di considerare il comportamento umano assimilabile a quello di ogni altro animale.\nSi pu\u00f2 dire che inizia con Watson la divaricazione tra le interpretazioni riduzionistiche della mente e quelle anti-riduzionistiche e che Putnam opera una sorta di conversione del riduzionismo neurofisiologico a quello logico e matematico, che trova poi la sua prosecuzione dalla met\u00e0 degli anni sessanta del secolo scorso in poi nei riduzionismi computazionalistici ispirati alla intelligenza artificiale. Nasce con Putnam l'idea di guardare alle funzioni cognitive umane e alle strutture cerebrali in analogia con un \"software\" supportato da un \"hardware\" e questa idea di \"funzionalismo computazionalista\" avr\u00e0 molti seguaci anche dopo che Putnam l'avr\u00e0 rigettata a met\u00e0 degli anni ottanta.\nSui due fronti, riduzionista e anti-riduzionista, si confrontano almeno quattro indirizzi:\nTeorie riduzionistiche.\nComportamentismo.\nIl comportamentismo rifiuta qualsiasi forma di introspezione, e ritiene che l'unico dato di fatto oggettivo per uno studio scientifico della mente sia il comportamento esteriore. La mente viene effettivamente trattata come una \"scatola nera\".\nFilosofi vicini a questa corrente, anche se non comportamentisti a tutti gli effetti, si possono considerare:\nTeorie anti-riduzionistiche.\nDualismo.\nTeorie dualistiche:"}
{"id": "16865", "revid": "2014155", "url": "https://it.wikipedia.org/wiki?curid=16865", "title": "Macrino", "text": "Biografia.\nMacrino nacque a Cesarea (odierna Cherchell, in Algeria), un importante centro della Mauretania, intorno al 164 circa, in una famiglia romanizzata d'origini miste puniche e berbere, facente parte dell'ordine equestre. Sotto l'imperatore Settimio Severo divenne un importante funzionario ed in seguito, sotto il suo successore Caracalla, ricopr\u00ed la carica di prefetto del pretorio. Questa era la massima carica che un personaggio dell'ordine equestre potesse raggiungere a quei tempi.\nIl prefetto del pretorio, infatti, era secondo in comando all'imperatore e responsabile per le uniche forze militari presenti nella citt\u00e0 di Roma: la guardia del corpo dell'imperatore ovvero i pretoriani. Nei primi anni del suo incarico ebbe certamente la fiducia di Caracalla, tuttavia in seguito cominci\u00f2 a complottare contro di lui.\nNel 217 Caracalla si rec\u00f2 in oriente per preparare una campagna contro l'Impero partico. Macrino era al suo seguito con altri membri della guardia pretoriana. In aprile Caracalla si rec\u00f2 a visitare un tempio, presso il luogo di una precedente battaglia, accompagnato solo dalla sua guardia del corpo, Macrino compreso. Gli eventi non sono chiari, ma \u00e8 certo che Caracalla fu ucciso a questo punto del viaggio. Al ritorno, l'11 aprile, Macrino si autoproclam\u00f2 imperatore.\nFu il primo a divenire imperatore senza essere stato precedentemente membro del Senato. Macrino nomin\u00f2 \"cesare\" e successore il proprio figlio Diadumeniano. I primi mesi di regno non furono fortunati. Alla notizia della morte di Caracalla, i Parti invasero i territori romani che avevano perduto negli anni precedenti. Macrino decise allora di trattenersi in oriente, mentre lo scontento cominciava a manifestarsi a Roma.\nAnche il rapporto con le legioni non era tranquillo, a causa di una riforma del sistema di pagamento che favoriva i veterani rispetto alle reclute. I membri restanti della famiglia imperiale dei Severi, di cui faceva parte Caracalla, ricevettero l'ordine di lasciare il palazzo imperiale e tornare nel luogo di origine della loro famiglia, in Siria: si trattava di Giulia Mesa, sorella di Giulia Domna madre di Caracalla, e le figlie Giulia Soemia Bassiana e Giulia Mamea.\nMacrino tuttavia non riusc\u00ec a consolidare il suo trono, mentre le donne cominciarono a complottare in favore del figlio di Giulia Bassiana, Eliogabalo, spargendo la voce che si trattasse di un figlio naturale di Caracalla. La ribellione cominci\u00f2 il 15 maggio; l'8 giugno del 218 le truppe di Macrino furono sconfitte nella battaglia di Antiochia. Macrino cerc\u00f2 di organizzare la fuga e invi\u00f2 il figlio Diadumeniano come ambasciatore alla corte partica mentre egli stesso si dirigeva a Roma per garantirsene l'appoggio. Catturato in Anatolia, presso la regione costiera della Cappadocia, vi fu giustiziato come usurpatore. Diadumeniano sub\u00ec a sua volta la stessa sorte ad opera dei Parti."}
{"id": "16866", "revid": "106456", "url": "https://it.wikipedia.org/wiki?curid=16866", "title": "Elba (fiume)", "text": "LElba (in tedesco: \"Elbe\", in ceco: \"Labe\", in basso-tedesco: \"Elv\", in lingua soraba superiore e inferiore: \"\u0141objo\", in lingua inglese storicamente \"Elve\") \u00e8 uno dei maggiori fiumi dell'Europa centrale. Sorge dai Monti dei Giganti nel nord della Repubblica Ceca prima di attraversare gran parte della Boemia (la met\u00e0 occidentale della Cechia), la Germania e sfociare nel Mare del Nord presso Cuxhaven, a nord di Amburgo. La sua lunghezza totale \u00e8 di .\nTra i maggiori affluenti dell'Elba ci sono i fiumi Moldava, Saale, Havel, Mulde, Elster Nera e Oh\u0159e.\nIl bacino del fiume Elba, comprensivo dei suoi tributari, ha un'estensione di ,5% del bacino) e la Repubblica Ceca (33,7%, coprendo circa due terzi del territorio ceco). Marginalmente, il bacino si allunga anche in Austria (0,6%) e Polonia (0,2%). Il bacino dell'Elba \u00e8 abitato da 24,4 milioni di persone; le citt\u00e0 principali sono Berlino, Amburgo, Praga, Dresda e Lipsia.\nLa sua valle \u00e8 stata patrimonio dell'umanit\u00e0 UNESCO dal 2004 al 2009.\nGeografia.\nNasce nel nord della Repubblica Ceca, nella catena montuosa dei Monti Sudeti, a circa di altezza. Attraversa quindi la Germania per sfociare poi nel Mare del Nord. La sua lunghezza totale \u00e8 di .\nAffluenti.\nFiumi lunghi oltre 100 km.\nL\ua78caffluente maggiore dell\ua78cElba \u00e8 la Moldava (in lingua ceca \"Vltava\") di 430\u00a0km di lunghezza. Essa confluisce nell\ua78cElba presso M\u011bln\u00edk \"(Melnik)\", 30\u00a0km a nord di Praga, a 279\u00a0km di percorso dalla fonte dell\ua78cElba. Al punto di confluenza la portata normale della Moldava \u00e8 di 150\u00a0m\u00b3/s, maggiore di quella dell\ua78cElba. Il corso della Moldava si estende fino alla Baviera e all\ua78cAustria.\nIl secondo affluente \u00e8 la Saale, lunga 413\u00a0km e con portata media di 115\u00a0m\u00b3/s, che nasce dai Fichtelgebirge in Bavera e sfocia nell\ua78cElba presso Barby nella Sassonia-Anhalt. Il suo bacino comprende il Nordest dell\ua78cAlta Franconia, l\ua78covest della Sassonia, gran parte della Turingia e l\ua78cOstharz.\nL\ua78caffluente maggiore alla destra dell\ua78cElba \u00e8 la Havel con 325\u00a0km (con la Sprea 542\u00a0km). La sua portata allo sfocio presso Havelberg \u00e8 in media di 108\u00a0m\u00b3/s.\nL\ua78caffluente che parimenti nasce nei Fichtelgebirge, l\ua78cEger, \u00e8 lunga 291\u00a0km, segue quasi il percorso dei monti Egergraben, ai piedi dei Monti Metalliferi, che essa bagna a sud, e sfocia nell\ua78cElba nei pressi della citt\u00e0 ceca di Litom\u011b\u0159ice \"(Leitmeritz)\".\nLa Mulde (124\u00a0km, con la Zwickauer Mulde 290\u00a0km) nasce presso Colditz dalla confluenza della Freiberger Mulde (124\u00a0km) e della Zwickauer Mulde (166\u00a0km). Essa raccoglie la maggior parte delle acque della parte settentrionale degli Erzgebirge.\nLa Elde (208\u00a0km) sfocia presso D\u00f6mitz nel Meclemburgo. Gran parte del suo corso \u00e8 regolato come via d\ua78cacqua dall\ua78cElba al Lago di Schwerin e al lago M\u00fcritz.\nLa Elster Nera sfocia dopo 188\u00a0km di lunghezza alla destra orografica dell\ua78cElba. Essa nasce nell\ua78cAlta Lusazia, pochi chilometri a ovest della valle della Sprea. Sul suo corso attraverso terreni sabbiosi o paludosi trascina con s\u00e8 pochi sedimenti \u2013 al contrario dell\ua78cElster Bianco, che sfocia nella Saale e scorre per lunghi tratti su terreni argillosi.\nL\ua78cOste (153\u00a0km) sfocia nell\ua78cestuario dell\ua78cElba. Essa ha un collegamento via canale attraverso le paludi di Teufelsmoor con il corso del Weser, che non sono pi\u00f9 navigabili.\nL\ua78cOhre (110\u00a0km) segna ancora il confine tra le pianure del Magdeburgo e l\ua78cAltmark. Nel suo corso inferiore \u00e8 stato costruito il Canale del Mittelland.\nLa Chrudimka (104\u00a0km), che sfocia a Pardubice, riceve le sue acque da \u017d\u010f\u00e1rsk\u00e9 vrchy \"(Monti Saarer)\", \u017delezn\u00e9 hory \"(Eisengebirge)\" e dal Chrudimer Tafel. La Plou\u010dnice, (lunga 102\u00a0km), bagna la parte meridionale dei monti lusaziani come la parte orientale dei Monti della Boemia centrale e sfocia a D\u011b\u010d\u00edn \"(Czechia)\", pochi chilometri a sud del confine ceco.\nAltri affluenti.\nGli affluenti del corso superiore dell\ua78cElba portano ancora questi nomi (analogamente a quanto succede per il Reno): B\u00edl\u00e9 Labe (\"Acqua Bianca\", tradotto letteralmente \"Elba Bianca\") e Mal\u00e9 Labe (\"Piccola Elba\").\nPresso Bad Schandau scorre l\ua78cElba dai Monti lusaziani presso Kr\u00e1sn\u00e1 L\u00edpa (\"Sch\u00f6nlinde\") e il Kirnitzsch (lingua ceca: \"K\u0159inice\").\nImportanti affluenti dell\ua78cElba nella zona degli Osterzgebirge sono la B\u00edlina (\"Biela\") che sfocia presso \u00dast\u00ed nad Labem (\"Aussig\"), o il M\u00fcglitz, che nasce nella Czechia come \"Mohelnice\"; il Gottleuba, che nasce a Pirna, e il Wei\u00dferitz, che sfocia a Dresda.\nMinori, ma importanti affluenti della Germania settentrionale, sono lo Stepenitz nel Prignitz, la Jeetzel nel Wendland, la Delvenau presso Lauenburg (utilizzato come prima parte dell\ua78cattuale canale Elba-Lubecca), l\ua78cAlster, che compare nell\ua78cimmagine di Amburgo e i Pinnau, Kr\u00fcckau e St\u00f6r, che sfociano nell\ua78cElbmarschen.\nNavigazione.\nDa due secoli un'importante rotta commerciale, l'Elba \u00e8 stato collegato tramite un sistema di canali navigabili col Reno, la Weser e l'Oder. Il fiume stesso \u00e8 navigabile con battelli commerciali fino all'interno del continente europeo, addirittura a Praga, mentre altri sistemi di canali artificiali lo collegano alle aree industriali della Germania e alla capitale Berlino. Il canale Elba-Lubecca collega il fiume al mar Baltico, come anche il canale di Kiel, il cui accesso occidentale \u00e8 nei pressi della foce dell'Elba.\nCitt\u00e0 e municipi sul fiume Elba.\nNella Repubblica Ceca: \u0160pindler\u016fv Ml\u00fdn, Vrchlab\u00ed, Dv\u016fr Kr\u00e1lov\u00e9 nad Labem, Jarom\u011b\u0159, Hradec Kr\u00e1lov\u00e9, Pardubice, Kol\u00edn, Pod\u011bbrady, Nymburk, Lys\u00e1 nad Labem, \u010cel\u00e1kovice, Brand\u00fds nad Labem-Star\u00e1 Boleslav, Neratovice, M\u011bln\u00edk, Roudnice nad Labem, Litom\u011b\u0159ice, Lovosice, \u00dast\u00ed nad Labem, D\u011b\u010d\u00edn, Kranken Vaghenss.\nIn Germania: Bad Schandau, K\u00f6nigstein, Pirna, Heidenau, Dresda, Radebeul, Mei\u00dfen, Riesa, Strehla, Torgau, Lutherstadt Wittenberg, Dessau, Magdeburgo, Tangerm\u00fcnde, Wittenberge, Hitzacker, Boizenburg, Lauenburg, Geesthacht, Amburgo, Wedel, Gl\u00fcckstadt, Brunsb\u00fcttel, Otterndorf, Cuxhaven.\nStoria.\nL'Elba \u00e8 stato un importante delimitatore della geografia europea. I Romani lo conoscevano come \"Albis\". Il fiume rappresent\u00f2 il massimo traguardo raggiunto dalle truppe romane in territorio germanico, anche se tuttavia il tentativo di spostare i confini della provincia Germania dal Reno all'Elba stesso fall\u00ec nell'anno 9 con la battaglia della foresta di Teutoburgo. Un ultimo tentativo di espansione romana verso l'Elba fu tentato da Germanico con la sua spedizione germanica. \nNel medioevo rappresentava il limite orientale dell'impero carolingio. Le sezioni navigabili del fiume furono essenziali allo sviluppo e al successo della Lega Anseatica e numerosi furono i commerci svolti grazie alle sue acque.\nNel 1945, mentre la seconda guerra mondiale stava per concludersi, la Germania nazista si trov\u00f2 accerchiata dagli eserciti degli alleati sbarcati in Normandia e della Francia, che giungevano dall'ovest, e le armate dell'Unione Sovietica, che avanzavano da est. Il 25 aprile queste armate si incontrarono nelle vicinanze di Torgau, sull'Elba, e quindi questo giorno viene ricordato come \"Elba Day\".\nAl termine della guerra, l'Elba divenne parte del confine tra Germania est e Germania ovest. Pare che nel 1970 il direttore del KGB Jurij Andropov abbia gettato i resti della cremazione di Adolf Hitler nel fiume. Nel 2004 la valle dell'Elba, un tratto di 20 chilometri che attraversa la citt\u00e0 di Dresda, \u00e8 stata dichiarata Patrimonio dell'umanit\u00e0 dall'UNESCO."}
{"id": "16869", "revid": "11", "url": "https://it.wikipedia.org/wiki?curid=16869", "title": "Marcus Opellius Macrinus", "text": ""}
{"id": "16870", "revid": "11", "url": "https://it.wikipedia.org/wiki?curid=16870", "title": "Marco Opellio Macrino", "text": ""}
{"id": "16879", "revid": "115309632", "url": "https://it.wikipedia.org/wiki?curid=16879", "title": "Citt\u00e0 del Nicaragua", "text": "Lista delle citt\u00e0 del Nicaragua ordinate per popolazione in base all'ultima stima, del 2016, e con i dati dei precedenti censimenti del 28 maggio 2005, del 20 aprile 1971 e del 25 aprile 1995 forniti dall'Instituto Nacional de Estad\u00edsticas y Censos (INEC), l'istituto nazionale di statistica del Nicaragua.\nLa seguente lista si riferisce non ai comuni ma ai centri urbani rilevati, con popolazione superiore ai 10.000 abitanti. Questo perch\u00e9 i 153 comuni del Nicaragua hanno spesso territori di dimensioni rilevanti (Puerto Cabezas, ad esempio, \u00e8 un comune di 5.984,81\u00a0km\u00b2) e sono formati da pi\u00f9 centri abitati anche molto distanti tra loro."}
{"id": "16882", "revid": "85736694", "url": "https://it.wikipedia.org/wiki?curid=16882", "title": "Laghi del Nicaragua", "text": "La zona orientale del Nicaragua \u00e8 ricca di laghi che si allungano alle pendici della catena dei Marabios, i vulcani attivi che si trovano lungo la catena montuosa del paese.\nI due pi\u00f9 grandi laghi del paese formano un bacino idrico unico in quanto, in passato, dovevano essere un'insenatura della costa dell'Oceano Pacifico che si \u00e8 andata a separare in seguito alle eruzioni e al deposito di materiale lavico. A testimonianza di questa loro natura c'\u00e8 la fauna ittica che ospita specie marine adattatesi alle acque dolci come il \"tiburon\", uno squalo lungo fino a 3 metri.\nI laghi pi\u00f9 importanti sono:"}
{"id": "16883", "revid": "327773", "url": "https://it.wikipedia.org/wiki?curid=16883", "title": "Vulcani del Nicaragua", "text": "La zona del Nicaragua \u00e8 ricca di vulcani a causa della sua morfologia geologica. Il territorio, infatti, \u00e8 attraversato da una catena montuosa nata da un'intensissima attivit\u00e0 vulcanica che port\u00f2 alla separazione del Mar dei Caraibi dall'Oceano Pacifico. Qui si trovano i cosiddetti Marabios, circa una ventina di vulcani sorti in epoca neozoica.\nIl territorio del Nicaragua, quindi, ad est \u00e8 ancora soggetto a un assestamento tettonico e a fenomeni eruttivi e sismici con un arco vulcanico che da Panama arriva al Messico.\nTra i vulcani ricordiamo:"}
{"id": "16886", "revid": "1145044", "url": "https://it.wikipedia.org/wiki?curid=16886", "title": "Consiglio d'Europa", "text": "Il Consiglio d'Europa (CdE) \u00e8 un'organizzazione internazionale il cui scopo \u00e8 promuovere la democrazia, i diritti umani, l'identit\u00e0 culturale europea e la ricerca di soluzioni ai problemi sociali in Europa: fu fondato il 5 maggio 1949 con il trattato di Londra, conta oggi 47 Stati membri e la sua sede istituzionale \u00e8 a Strasburgo, in Francia, nel Palazzo d'Europa. \nLo scopo della sua istituzione nel 1949 era quello di evitare che le atrocit\u00e0 della seconda guerra mondiale si ripetessero; il Consiglio d'Europa esercita la funzione di conseguire questo scopo, intervenendo sul rispetto dei diritti umani, la democrazia e lo Stato di diritto. Il 17 ottobre 1989 gli \u00e8 stato riconosciuto lo status di osservatore dell'Assemblea generale delle Nazioni Unite.\nDistinzione.\n\u00c8 estraneo all'Unione europea e non va confuso con organi di quest'ultima, quali il Consiglio dell'Unione europea o il Consiglio europeo: uno dei fraintendimenti pi\u00f9 diffusi \u00abconsiste nella confusione tra il quadro istituzionale e le fonti del Consiglio d'Europa e quello dell'Unione europea. Parliamo di \u201cgrande Europa\u201d con riferimento al primo soggetto cercando di chiarire definitivamente la fondamentale distinzione con l'altro soggetto, la \u201cpiccola Europa\u201d\u00bb.\nFinalit\u00e0.\nDopo il 1989, il ruolo del Consiglio d'Europa \u00e8 stato quello di:\nIl nuovo mandato politico dell'Organizzazione \u00e8 stato definito durante il Vertice del Consiglio d'Europa, svoltosi a Vienna nell'ottobre 1993. I Capi di Stato e di governo hanno deciso che il Consiglio d'Europa debba essere il garante della sicurezza democratica basata sul rispetto dei diritti dell'uomo, della democrazia e dello Stato di diritto. La sicurezza democratica \u00e8 un complemento essenziale della sicurezza militare, poich\u00e9 da essa dipendono la stabilit\u00e0 e la pace nel continente.\nAl Vertice di Strasburgo, nell'ottobre 1997, i Capi di Stato e di governo hanno adottato un piano d'azione volto a rafforzare le attivit\u00e0 del Consiglio d'Europa in quattro settori: democrazia e diritti dell'uomo, coesione sociale, sicurezza dei cittadini, valori democratici e diversit\u00e0 culturale.\nIl Terzo Vertice dei Capi di Stato e di Governo del Consiglio d'Europa, svoltosi a Varsavia il 16 e 17 maggio 2005, si \u00e8 concluso con l'adozione di una Dichiarazione politica e di un Piano d'Azione che stabilisce i compiti principali dell'Organizzazione per i prossimi anni:\nStrumenti.\nLo strumento principale d'azione consiste nel predisporre e favorire la stipulazione di accordi o convenzioni internazionali tra gli Stati membri e, spesso, anche fra Stati terzi; le iniziative del Consiglio d'Europa non sono vincolanti e vanno ratificate dagli Stati membri. \nTra gli organi istituiti dagli strumenti pattizi, la Corte europea dei diritti dell'uomo \u00e8 stata pi\u00f9 volte definita il \"gioiello della Corona\" del Consiglio d'Europa: ci\u00f2 perch\u00e9 appresta una tutela giurisdizionale alla Convenzione europea per la salvaguardia dei diritti dell'uomo e delle libert\u00e0 fondamentali, la prima e l'ancora pi\u00f9 attuale delle convenzioni che il Consiglio d'Europa ha elaborato, di cui ha propiziato la stipula e di cui controlla l'applicazione (mediante il Comitato dei ministri che chiede conto periodicamente dell'esecuzione data dagli Stati alle sentenze pronunciate dalla Corte).\nStati membri.\nGli Stati membri sono 47, di cui 27 fanno parte dell'Unione europea: i paesi che diedero vita inizialmente al Consiglio d'Europa sono 10, mentre altri 37 Stati hanno aderito successivamente. Gli Stati geograficamente europei che non fanno parte del Consiglio d'Europa sono soltanto due: la Santa Sede (che, comunque, per volont\u00e0 propria partecipa alle attivit\u00e0 dell'Ente con lo \"status\" di osservatore) e la Bielorussia (a cui \u00e8 stato negato l'ingresso per mancanza di democrazia).\nCinque Stati del Consiglio non fanno parte dell'Europa geografica: Georgia, Armenia, Azerbaigian, Cipro, Turchia.\nIn data 25 febbraio 2022 il Comitato dei ministri del Consiglio d\u2019Europa ha deciso la sospensione della Federazione Russa a seguito dell'attacco contro l'Ucraina, che costituisce una violazione dell'art. 8 dello Statuto del Consiglio d'Europa.\nStati candidati.\nLa Saar, in precedenza membro del Consiglio, ha perso la qualit\u00e0 di membro dell'organizzazione il 1\u00ba gennaio 1957 a seguito della sua annessione alla Repubblica Federale Tedesca. La Repubblica Democratica Tedesca non \u00e8 mai stata membro nel Consiglio e i suoi cinque L\u00e4nder vi sono entrati con la riunificazione della Germania nel 1990. Il Kazakistan ha fatto richiesta di diventare membro osservatore all'Assemblea nel 1999. La risposta ufficiale \u00e8 stata quella di fare domanda per diventare membro a pieno titolo; l'ammissione non sar\u00e0 per\u00f2 garantita finch\u00e9 non sar\u00e0 migliorato il livello di democrazia nel Paese, nonch\u00e9 il rispetto dei diritti umani.\nLa Bielorussia ha avuto lo status di invitato all'Assemblea dal settembre 1992 al gennaio 1997, quando gli \u00e8 stato ritirato in conseguenza del referendum costituzionale del novembre 1996 che aveva lo scopo di far rieleggere il presidente Lukashenko. La Bielorussia ha comunque presentato domanda di ingresso il 12 marzo 1993. In seguito alla dichiarazione d'indipendenza del 3 giugno 2006, il Montenegro ha presentato domanda d'ingresso ed \u00e8 stato ammesso l'11 maggio 2007. La Santa Sede ha lo \"status\" di osservatore alla Commissione dal 7 marzo 1970. Il Consiglio d'Europa e la Santa Sede mantengono relazioni ufficiali dal 1962.\nAlcuni Stati non europei sono osservatori al Consiglio d'Europa:\nOrgani.\nI principali organi del Consiglio sono: il Comitato dei Ministri del Consiglio d'Europa, il Segretario generale del Consiglio d'Europa, l'Assemblea parlamentare del Consiglio d'Europa e il Congresso dei poteri locali e regionali. \nComitato dei Ministri del Consiglio d'Europa.\n\u00c8 un organo decisionale, che rappresenta direttamente i governi degli Stati membri. \u00c8 composto dai ministri degli affari esteri dei paesi membri, e si riunisce due volte all'anno. La sua presidenza si alterna ogni sei mesi. Nella logica dei trattati istitutivi e in applicazione \"di una logica di riparto di poteri tra giudiziario ed esecutivo, l'attuazione concreta della sentenza della Corte Edu \u00e8 stata lasciata alla competenza istituzionale del Comitato dei ministri presso il Consiglio d'Europa\"."}
{"id": "16896", "revid": "729019", "url": "https://it.wikipedia.org/wiki?curid=16896", "title": "Seconda guerra anglo-olandese", "text": "La seconda guerra anglo-olandese venne combattuta tra Inghilterra e Repubblica delle Sette Province Unite dal 4 marzo 1665 al 31 luglio 1667.\nPreludio.\nDopo incidenti che coinvolsero la cattura da parte inglese di basi commerciali olandesi e di colonie in Africa occidentale e America del Nord - in seguito riprese dagli olandesi - gli inglesi dichiararono guerra ai Paesi Bassi il 4 marzo 1665. Dopo la prima guerra anglo-olandese gli olandesi erano meglio preparati, avendo ampliato la loro marina, ordinando sessanta navi da guerra nuove.\nLa guerra.\nIl primo scontro tra le due nazioni avvenne in mare, come nella prima guerra anglo-olandese. La guerra inizi\u00f2 con la Battaglia di Lowestoft, dove gli inglesi ottennero la vittoria (13 giugno 1665): gli olandesi persero un gran numero di navi e lo stesso ammiraglio van Wassenaer Obdam, comandante supremo della flotta, mor\u00ec nel corso della battaglia.\nL'11 agosto 1665, fu nominato il nuovo comandante della flotta olandese: il tenente-ammiraglio Michiel de Ruyter.\nQuesti, che aveva precedentemente influenzato l'ammodernamento della flotta come consigliere informale del suo predecessore, van Wassenaer Obdam, continu\u00f2 questo processo dopo la sua nomina. Sotto la sua guida, la flotta fu addestrata a navigare in \"linea di battaglia\" in modo che tutte le navi avessero simultaneamente un campo di fuoco libero verso il nemico, ricopiando le tattiche dell'ammiraglio inglese Robert Blake. Inoltre fu introdotto un sistema di \"bandiere di segnalazione\". Fino ad allora, una battaglia navale era stata principalmente una lotta non coordinata tra nave e nave. \nL'aumento della potenza della flotta olandese fu evidente nella battaglia dei Quattro giorni, dall'11 al 14 giugno 1666. Fu una delle pi\u00f9 lunghe battaglie navali della storia e fin\u00ec con ambo le parti che reclamavano la vittoria; l'ammiraglio olandese de Ruyter si era ritirato per primo, ma aveva causato agli inglesi perdite doppie di quelle subite dagli olandesi.\nDopo questo scontro gli inglesi ottennero la vittoria nella battaglia del Giorno di San Giacomo, ma a causa di problemi finanziari furono costretti a ridurre le loro operazioni. Il re Carlo II d'Inghilterra mise in disarmo la sua flotta e chiese la pace. Gli olandesi, infuriati per la distruzione ingiustificata di oltre 130 navi mercantili da parte degli inglesi durante un'incursione attraverso il canale Vlie, e per il seguente saccheggio della citt\u00e0 di Terschelling, decisero per prima cosa di ripagare l'insolenza.\nRaid sul Medway.\nLa mente dietro il piano era il principale politico olandese, il Gran pensionario Johan de Witt. Suo fratello Cornelis accompagn\u00f2 la flotta in qualit\u00e0 di \"supervisore\".\nNel giugno 1667 l'ammiraglio de Ruyter guid\u00f2 gli olandesi nell'incursione sul fiume Medway, alla foce del Tamigi. Dopo aver catturato il forte di Sheerness, riuscirono a spezzare le enormi catene che proteggevano l'ingresso al Medway e, il 13, attaccarono la flotta inglese che era stata portata in secca a Chatham. La coraggiosa incursione rimane il pi\u00f9 grande disastro militare inglese fin dalla Conquista normanna. Molte delle navi della Marina Reale vennero distrutte, o incendiate dagli olandesi o \"autoaffondate\" allo scopo di bloccare il fiume. L'ammiraglia inglese, \"HMS Royal Charles\", venne abbandonata dal suo equipaggio, fu catturata senza che venisse sparato un colpo e rimorchiata nei Paesi Bassi, come trofeo. Il suo stemma \u00e8 ancora oggi in mostra al Rijksmuseum di Amsterdam. Gli incursori risparmiarono il cantiere navale di Chatham, il pi\u00f9 grande complesso industriale inglese dell'epoca.\nIl successo olandese ebbe un grosso impatto psicologico in tutta l'Inghilterra, con Londra che si sent\u00ec particolarmente vulnerabile, solo un anno dopo il Grande Incendio. Questo, assieme ai costi della guerra, dell'epidemia di peste e delle spese stravaganti di Carlo II, fece s\u00ec che l'Inghilterra fosse contenta di firmare un trattato di pace, cos\u00ec come lo erano gli olandesi, che avevano dovuto gestire al tempo stesso l'invasione francese dei Paesi Bassi spagnoli.\nPace.\nIl 31 luglio 1667, il Trattato di Breda sigl\u00f2 la pace tra le due nazioni. Il trattato permise agli inglesi di mantenere i territori attorno a Nuova Amsterdam (l'attuale New York), gli olandesi ricevettero in cambio il controllo del Suriname.\nLa pace non dur\u00f2 a lungo, con l'Inghilterra che si un\u00ec alla Francia per attaccare i Paesi Bassi nel 1672, dando il via alla Terza guerra anglo-olandese."}
{"id": "16897", "revid": "121567951", "url": "https://it.wikipedia.org/wiki?curid=16897", "title": "Circolo di Vienna", "text": "Il circolo di Vienna (in tedesco \"Wiener Kreis\"), fu un circolo filosofico e culturale, organizzato da Moritz Schlick nel 1922 e animato da numerosi filosofi e scienziati del tempo. L'approccio filosofico del Circolo, noto come positivismo logico (o neopositivismo) o anche fisicalismo, si diffuse nel resto dell'Europa e nei Paesi di lingua inglese.\nLe riunioni del circolo si tennero ogni settimana con regolarit\u00e0 fino all'avvento del nazismo. La morte violenta di Schlick (1936), assassinato sulle scale dell'universit\u00e0 di Vienna da un fanatico nazista, e la fuga dalla citt\u00e0 dei suoi membri per evitare le persecuzioni politiche e razziali del nuovo regime, ne segnarono la fine.\nAlle sedute del circolo parteciparono con assiduit\u00e0: Rudolf Carnap, Otto Neurath, Philipp Frank, Friedrich Waismann (assistente di Schlick), il matematico Hans Hahn, Gustav Bergmann, Carl Menger, Herbert Feigl, Viktor Kraft, Ludwig von Bertalanffy. Ne furono ospiti occasionali Hans Reichenbach, Kurt G\u00f6del, Carl Hempel, Alfred Tarski, Willard Van Orman Quine, Alfred Julius Ayer, Arne N\u00e6ss. Ludwig Wittgenstein e Karl Popper non furono mai presenti alle riunioni del circolo anche se, negli stessi anni, intrattennero rapporti con i suoi membri.\nIl Circolo organizz\u00f2 conferenze internazionali su temi scientifici e filosofici; la prima fu tenuta a Praga nel 1929 ove fu distribuito il manifesto per una \"Wissenschaftliche Weltauffassung\" (concezione scientifica del mondo), composto soprattutto da Neurath, Carnap e Hahn, dedicato a Moritz Schlick."}
{"id": "16898", "revid": "521112", "url": "https://it.wikipedia.org/wiki?curid=16898", "title": "Moritz Schlick", "text": "Fondatore del positivismo logico (o neopositivismo) e del Circolo di Vienna, nacque a Berlino da una famiglia benestante e studi\u00f2 fisica a Heidelberg, Losanna e, infine, a Berlino con Max Planck.\nA Vienna, dove fu assassinato, gli \u00e8 stata dedicata una lapide.\nBiografia e carriera.\nGli studi di fisica e le prime pubblicazioni.\nNel 1904 complet\u00f2 la dissertazione \"Sulla riflessione della luce in un mezzo non omogeneo\". Nel 1908 pubblic\u00f2 \"La saggezza della vita\", un volume breve sull'edonismo, e, nel 1910, \"La natura del vero secondo la logica moderna\", tesi di abilitazione alla docenza. Schlick compose diversi saggi dedicati all'estetica prima di rivolgere definitivamente la sua attenzione alle questioni epistemologiche e ai problemi della scienza. Nel 1915 pubblic\u00f2 uno studio sulla teoria della relativit\u00e0 di Albert Einstein, a breve seguito da un secondo studio sul concetto di \"Spazio e tempo nella fisica moderna\" alla luce degli sviluppi pi\u00f9 recenti della fisica post-newtoniana.\nGli anni venti: il Circolo di Vienna.\nNel 1922 Schlick venne nominato professore di filosofia delle scienze induttive, incarico precedentemente ricoperto da Ernst Mach, presso l'Universit\u00e0 di Vienna. In quegli anni due avvenimenti cambiarono la sua vita: nel 1921 la pubblicazione del \"Tractatus logico-philosophicus\" di Ludwig Wittgenstein e nel 1924 la costituzione del Circolo di Vienna. Il gruppo di filosofi e scienziati che si raccolse attorno a Schlick fece della discussione del testo wittgensteiniano l'argomento centrale degli incontri del Circolo. Bench\u00e9 Wittgenstein abbia incontrato Schlick assieme a Friedrich Waismann e le sue teorie siano state adottate dal Circolo, il filosofo austriaco non prese mai parte alle attivit\u00e0 del gruppo.\nIl principio di verificazione.\nNel 1918 Schlick pubblic\u00f2 la \"Teoria generale della conoscenza\" contro la teoria kantiana dei giudizi sintetici a priori, probabilmente la sua opera principale nel campo della filosofia della scienza. Tra il 1926 e il 1930 scrisse i \"Problemi dell'etica\". Condividendo il pensiero di Wittgenstein, Schlick defin\u00ec la filosofia un'attivit\u00e0 mentale tesa a verificare le procedure, i metodi e gli elementi scientifici. Nello stesso periodo i membri del Circolo di Vienna composero il manifesto antimetafisico del gruppo (\"La concezione scientifica del mondo\") e lo dedicarono a Schlick.\nNegli anni trenta Schlick defin\u00ec la propria concezione del linguaggio e diede la formulazione ufficiale del principio di verificazione, o verificabilit\u00e0, destinato a divenire uno slogan del Circolo di Vienna. Il principio di verificazione \u00e8 un criterio di significato secondo il quale una proposizione ha significato se, e solo se, \u00e8 verificabile. Il neoempirismo si distinse dal quello tradizionale perch\u00e9 propose di analizzare l'espressione anzich\u00e9 le facolt\u00e0 umane. Schlick riconobbe in Socrate il padre della filosofia, in quanto ricerc\u00f2 il significato delle proposizioni fondamentali per la condotta morale dell'uomo, significato che allora come oggi, apparve a Schlick incerto e problematico.\nL'avvento del nazismo.\nCon l'avvento del nazismo, mentre molti membri del Circolo si rifugiavano in Inghilterra e negli Stati Uniti, Schlick decise di rimanere a Vienna dove, nel 1935, ricevette la visita di Herbert Feigl, cui confess\u00f2 tutta la sua preoccupazione per ci\u00f2 che stava avvenendo in Germania. Il 22 giugno 1936, mentre saliva le scale dell'universit\u00e0, Schlick fu avvicinato da tal Johann (o Hans) Nelb\u00f6ck, uno studente che lo contest\u00f2 per le tesi sostenute in un saggio. Quando Schlick fece per obiettare, il contestatore estrasse una pistola e lo colp\u00ec mortalmente. Lo studente fu immediatamente processato, ma il sentimento razzista lo trasform\u00f2 in un \"eroe ariano\" contro la \"filosofia senza anima\" del Circolo (i pi\u00f9 dimenticarono che Schlick era tedesco). L'assassino fu scarcerato nel 1938 e dopo l'Anschluss divenne membro del Partito nazionalsocialista austriaco."}
{"id": "16905", "revid": "5", "url": "https://it.wikipedia.org/wiki?curid=16905", "title": "Sapotacee", "text": ""}
{"id": "16908", "revid": "1652635", "url": "https://it.wikipedia.org/wiki?curid=16908", "title": "Storiografia", "text": "La storiografia \u00e8 una disciplina scientifica che si occupa della \"descrizione della storia\" (in greco \"graphia\", da \"graph\u00e8\", \"descrizione\") e comprende tutte le forme di interpretazione, di trattazione e trasmissione di fatti e accadimenti della vita degli individui e delle societ\u00e0 del passato storico. Con il termine storiografia si indicano anche tutte le opere storiche relative a uno specifico periodo o che si riferiscono a un definito argomento o scritte in osservanza a un determinato metodo\nStoria e storiografia.\nNell'uso corrente il termine storia viene usato indifferentemente per designare due insiemi che in realt\u00e0 hanno significati diversi e per alcuni aspetti opposti. Per non cadere in questo equivoco occorrerebbe distinguere la storia - propriamente detta che \u00e8 un insieme di fatti accaduti (\"res gestae)\" - dalla storiografia, che \u00e8 un insieme di forme di scrittura e interpretazione di quei fatti. Per loro natura la storia \u00e8 oggettiva mentre la storiografia \u00e8 soggettiva, dal momento che di uno stesso fatto si possono dare diverse interpretazioni.\nDefinizione di Storia.\nCon il termine di \"Storia\", nella sua pi\u00f9 ampia accezione, si intende il complesso di tutte le vicende e trasformazioni accadute, note ed ignote, che si sono verificate nell'ultima piccolissima parte del passato. La Storia infatti non corrisponde a tutto il passato compreso tra la supposta origine dell'Universo (o della Terra) e il presente (13, 7 miliardi di anni), ma a quella sua piccola frazione (circa 50.000-100.000 anni) in cui si \u00e8 avuta la presenza umana su questo pianeta. Per capirne le proporzioni, se tutto il passato corrispondesse a 24 ore, la storia occuperebbe solo gli ultimi 6 decimi di secondo. Purtroppo \u00e8 diffusissima la supposizione errata che la Storia inizi con l'invenzione della scrittura, che in realt\u00e0 \u00e8 solo il passaggio tra Preistoria ed Et\u00e0 Antica. In realt\u00e0 quell'evento non ha alcun significato universale, dato che riguard\u00f2 solo le culture che ne furono influenzate nell'area euroasiatica. L'errore deriva da una persistente visione eurocentrica che ha diviso la storia in periodi (periodizzazione) e che ha scelto come evento di passaggio tra la prima parte della Storia (la Protostoria) e l'Et\u00e0 Antica per l'appunto l'invenzione della scrittura. In tal modo si escluderebbero dalla Storia non solo la Preistoria, ma tutti i popoli degli altri contesti e tutti coloro che non hanno utilizzato per millenni la scrittura. In proposito vale ancora la metafora efficace di Marc Bloch: \"Lo storico \u00e8 come l'orco della fiaba: l\u00e0 dove fiuta odore di carne umana, l\u00e0 sa che \u00e8 la sua preda.\"\nLa storia cos\u00ec intesa come insieme di eventi, \u00e8 oggettiva, dato che tutti i fatti, noti e ignoti, che la compongono, cambiano la realt\u00e0 precedente e sono irreversibili e irripetibili.\nVolendo suddividere i fatti che la compongono, si possono individuare:\nLa storia procede per processi di trasformazione, o evolutivi, attraverso una transizione continua, in cui evoluzioni, fenomeni ed eventi, motivazioni e accidentalit\u00e0, fattori ambientali e umani, contrasti e coincidenze si intrecciano, si urtano, rimbalzano, si deformano, scompaiono e riappaiono, influenzati da rapporti di causalit\u00e0, come dalle perturbazioni della causalit\u00e0 e si attuano secondo svolgimenti previsti e imprevedibili. Tutto ci\u00f2 confluisce a formare delle congiunture, in altre parole quelle combinazioni eterogenee di situazioni e di fatti che, proprio per la loro complessit\u00e0 interna sono irripetibili. Ogni periodo della storia pu\u00f2 essere visto come la combinazione di un'ampia gamma di concomitanti condizioni, circostanze, fattori, andamenti e variazioni di origine remota, recente o contemporanea.\nDefinizione di storiografia e di conoscenza storica.\nLa storiografia, cio\u00e8 la descrizione dei fatti nella storia, \u00e8 l'insieme di tutte le forme e maniere di interpretare, trasmettere, studiare e raccontare i fatti accaduti, cio\u00e8 la storia propriamente detta. Dato che ogni considerazione, ricerca ed esposizione su ci\u00f2 che \u00e8 avvenuto deriva da interpretazioni personali, influenzate e condizionate dal clima culturale e politico in cui opera l'interprete, la storiografia \u00e8 soggettiva, parziale e provvisoria. Anzi siccome ogni persona tra i miliardi di quelle viventi dispone di una personalit\u00e0 unica e irripetibile che ricorda, filtra e interpreta i fatti e le notizie in maniera propria e peculiare, si pu\u00f2 affermare che di ogni fatto possono esistere tante interpretazioni storiografiche quanti sono gli esseri pensanti che lo prendano in considerazione, anche se \u00e8 agli storici che si delega il compito di fornire le esposizioni pi\u00f9 fondate e attendibili. La differenza tra storia e storiografia \u00e8 quindi analoga a quella che c'\u00e8 tra un fatto e il suo ricordo, tra vivere una vicenda e raccontarla. Dopo che si \u00e8 attuata nei suoi tempi, nei suoi modi e con i suoi effetti oggettivi, se ne ricorda e se ne riporta solo una sintesi nella quale del reale svolgimento rimangono alcune immagini, sensazioni e prospettive, selezionate e compresse dalla nostra memoria e dalla nostra interpretazione in maniera del tutto personale e soggettiva.\nData la sua relativit\u00e0, la storiografia non pu\u00f2 produrre verit\u00e0 storiche, o meglio storiografiche, inamovibili e assolute, dovendosi parlare sempre di ricostruzioni, interpretazioni e conoscenze pi\u00f9 o meno attendibili, che rimangono comunque sempre parziali e provvisorie.\nDalla storiografia deriva la conoscenza storica che pu\u00f2 essere individuale, quando deriva dalla ricerca, dalla didattica, dall'apprendimento e dalla divulgazione, o collettiva, che deriva dalle capacit\u00e0 del sistema scolastico e dei mass media.\nDalla conoscenza storica dipendono la sensibilit\u00e0 e interesse per il Patrimonio dato dai beni ambientali e storico/artistici.\nLe fonti.\nAlla base della conoscenza della storia ci sono le fonti, cio\u00e8 le impronte lasciate dai fatti sotto forma di manufatti, tracce, testimonianze, documenti e resti. Tutte le azioni umane e tutti i fenomeni naturali producono risultati concreti che ne divengono gli attestati; pertanto ogni essere vivente e ogni oggetto \u00e8 fonte di conoscenza sugli eventi e sulle eventuali volont\u00e0 che l'hanno generato e trasformato e quindi oltre che sulla sua origine, anche sulle sue motivazioni, sulla sua funzione e sui suoi contatti.\nLa denominazione di fonte, col suo richiamo implicito allo sgorgare, al venire alla luce e al manifestarsi dell'acqua, \u00e8 particolarmente efficace per indicare queste impronte del passato. Come l'acqua sorgiva pu\u00f2 scorrere sotterranea prima di apparire, cos\u00ec le fonti delle conoscenze storiche possono rimanere a lungo ignote e occultate prima di rivelarsi o essere ritrovate. Infatti esse non sono sempre rimaste note e; soprattutto tra quelle di origine pi\u00f9 remota molte sono state perdute o nascoste o trascurate e ricompaiono o si manifestano solo in seguito al loro ritrovamento o al loro riconoscimento. A volte e sempre in maggior misura la scoperta di nuove fonti o di loro particolari aspetti prima trascurati \u00e8 frutto dello sviluppo dei metodi e degli strumenti di ricerca e delle tecnologie di analisi.\nLe fonti possono essere considerate le radici e i puntelli delle ricerche storiche, poich\u00e9 la loro disponibilit\u00e0 \u00e8 essenziale, ma non si traduce automaticamente in notizie e informazioni certe. Perch\u00e9 se ne possano dedurre conoscenze affidabili si rende necessaria un'opera di analisi e di decifrazione, dato che spesso si mostrano con un'apparenza ingannevole. Quella di saperle interpretare scoprendo ci\u00f2 che di reale si nasconde dietro la loro facciata \u00e8 una delle sfide pi\u00f9 ardue che chi svolge ricerche storiche deve affrontare. Pertanto ogni oggetto, scritto o traccia pu\u00f2 divenire testimonianza e rivelare informazioni attendibili solo in ragione delle capacit\u00e0 del suo interlocutore di osservarla e di interrogarla. Tale capacit\u00e0 si persegue attraverso la critica, tesa ad accertare cosa la fonte pu\u00f2 o non pu\u00f2 rivelare, e l'esegesi, cio\u00e8 la decodifica, l'interpretazione, l'esposizione e il commento dei suoi contenuti.\nDa quanto affermato appare evidente che sono da considerare fonti non soltanto quelle scritte - come a volte si suppone - ma anche l'infinita variet\u00e0 delle altre impronte del passato. Quelle scritte insieme a quelle cartografiche sono generalmente raccolte negli archivi pubblici e privati, civili ed ecclesiastici. Tra quelle di altra natura, alcuni oggetti e resti di particolare pregio, rarit\u00e0 e valore documentario sono conservati nei musei. Occorre per\u00f2 ricordare che abbiamo continuamente sotto gli occhi fonti ed archivi che non sono racchiusi e delimitati in alcuna sede preposta. Ogni persona e ogni paesaggio \u00e8 un concentrato di fonti della sua storia. Si pu\u00f2 affermare che il mondo intero \u00e8 una grande raccolta di fonti e che pertanto ciascun ambiente, paesaggio e territorio \u00e8 fonte, archivio e museo della sua storia.\nLe indagini storiche possono essere paragonate alle composizioni di mosaici ed essere tanto pi\u00f9 complete e attendibili quanto pi\u00f9 ampia \u00e8 la disponibilit\u00e0 di notizie. Ma dato che le fonti non sono presenti in ugual misura per tutte le epoche della storia, cambia di conseguenza anche il lavoro e l'atteggiamento degli storici nei loro confronti. Per i tempi pi\u00f9 recenti l'abbondanza delle fonti, pur consentendo ricostruzioni pi\u00f9 particolareggiate, obbliga a selezionarle preventivamente con un lavoro di scelta che implica gi\u00e0 un'interpretazione. Man mano si retrocede nel tempo divengono sempre pi\u00f9 rare e oscure lasciando ampi vuoti e crescenti dubbi e costringendo i ricercatori ad attingere a indizi e sintomi, a ricorrere ad analogie, congetture e deduzioni, o addirittura a proporre ricostruzioni prevalentemente ipotetiche e indiziarie.\nMetodologie storiografiche.\nLe metodologie storiografiche sono costituite dai metodi di indagine, di interpretazione e di esposizione delle ricerche storiche. Le grandi discriminanti sono il rapporto con le fonti e il loro uso. Alcuni storici se ne avvalgono in maniera diretta e pertanto sono pi\u00f9 attendibili; altri preferiscono disquisire sulle interpretazioni dei loro colleghi conferendo maggior peso al proprio pensiero.\nStoria nota e ignota.\nLa storia pu\u00f2 essere indagata attraverso le tracce che hanno lasciato i suoi fatti: le fonti. Ogni cosa corporea e incorporea \u00e8 fonte delle vicende che l'hanno generata e pu\u00f2 essere interpretata. Noi stessi siamo fonti storiche. I nostri comportamenti e la nostra cultura sono frutto di una lunga evoluzione che risale ai primi esemplari della nostra specie; se fossimo in grado di interpretare il nostro patrimonio genetico tramandato nelle varie generazioni, vi potremmo leggere moltissime informazioni sul nostro passato.\nSe la storia \u00e8 costituita da quel minimo frammento passato in cui \u00e8 stata presente l'umanit\u00e0, dobbiamo constatare che di questa parte cos\u00ec ridotta conosciamo solo una piccolissima porzione. \u00c8 per questo che \u00e8 utile distinguere la storia nota, che \u00e8 molto limitata, da quella ignota, che \u00e8 invece costituisce la stragrande porzione dell'intera storia. La storia ignota \u00e8 tale o per la perdita delle sue tracce, per occultamenti volontari e involontari, o per la nostra incapacit\u00e0 di leggerne le fonti. Ogni volta che si recupera un reperto archeologico o che si rintraccia un documento perduto o che si utilizzano nuove tecniche per leggere le fonti si ha l'occasione di ampliare le nostre conoscenze su quanto ancora non sappiamo della nostra storia, ma sapendo comunque che non riusciremo mai a riequilibrare il rapporto tra ci\u00f2 che conosciamo e ci\u00f2 che ignoriamo.\nFinalit\u00e0 della storia.\nSi studia la storia per capire il presente e noi stessi. Si studia se stessi per capire la societ\u00e0, lo Stato, la civilt\u00e0 nella quale si vive, anche, e soprattutto, in rapporto con il passato.\nNel momento in cui si nasce si eredita anche quella parte oscura che \u00e8 il nostro passato, con cui mantiene legami tutto il nostro successivo agire. La storia pu\u00f2 e deve integrarsi con le altre materie scientifiche attraverso studi interdisciplinari, allo scopo di illuminare il pi\u00f9 possibile il nostro percorso evolutivo.\n\u00c8 la mancanza d'identit\u00e0, vale a dire il difetto di conoscenza delle proprie radici, a portare l'intolleranza, che \u00e8 alimentata inoltre dalla mancanza di una corretta conoscenza della storia degli altri, dell'altrui punto di vista e dello spirito di accettazione delle alterit\u00e0.\nStoria della storiografia.\nTutte le interpretazioni dei fatti non possono che essere diverse, non solo perch\u00e9 personali e soggettive, ma anche perch\u00e9 a loro volta influenzate dai diversi punti di osservazione o di vista, cio\u00e8 dai contesti culturali che si differenziano nello spazio e nel tempo (ad esempio: nello spazio, per le diverse aree geopolitiche attuali; nel tempo, per le correnti di pensiero e i contesti ideologici che si sono succeduti). Per questo \u00e8 possibile tracciare una storia della storiografia.\nStoriografia antica.\nChi era lo \"storico\" antico? Era uno che descriveva e raccontava quello che aveva visto e sentito personalmente o indirettamente: fatti, vicende e popoli. Il punto di vista della prima storiografia era costituito quindi dal \u201cpresente\u201d: solo successivamente l\u2019attenzione dello storico cominci\u00f2 a orientarsi anche verso il passato, ricostruito in qualche modo attraverso le memorie e i documenti, le tracce.\nNaturalmente la storiografia \u201cscientifica\u201d era cosa ben diversa dalla mitologia, che gi\u00e0 conteneva riferimenti al passato pi\u00f9 o meno lontano: lo storiografo non era il poeta, e quindi cercava di spiegare \u201cperch\u00e9\u201d erano avvenuti determinati fatti, individuando le \u201ccause\u201d remote degli eventi accaduti nel presente.\nLe singole vicende furono dunque inquadrate in un contesto logico-cronologico coerente e interdipendente, fondato soprattutto sul rapporto di causa-effetto. Gli elementi mitici e leggendari furono esclusi dalla trattazione storica. Anche lo strumento espressivo era diverso: gli storici scrivevano solo in prosa, il verso era ormai superato e ritenuto inadeguato allo scopo.\nPer gli antichi scrivere storia significava tramandare fatti realmente accaduti badando non solo a registrare gli eventi, ma a individuare le connessioni, i rapporti di causa, e possibilmente ricavandone un insegnamento. Al di l\u00e0 di questo intento di base abbastanza generico, che pu\u00f2 valere anche per la storiografia di altri periodi, alcuni elementi caratterizzano pi\u00f9 specificamente la storiografia antica:\nLe origini della storiografia: Erodoto e Tucidide.\nSe i primi passi nel campo storiografico avvengono tra la fine del VI e l'inizio del V secolo a.C. dalle ricerche geo-etnografiche o genealogiche dei primi logografi (tra cui il pi\u00f9 famoso fu Ecateo di Mileto), la storiografia greca raggiunse la piena dignit\u00e0 con l'opera di Erodoto di Alicarnasso (V secolo a.C.), fin dall'antichit\u00e0 considerato il vero \"padre della storia\".\nDurante i conflitti con l'Impero Persiano viene a costruirsi dentro l'ecumene greca una identit\u00e0 comune che si basa principalmente su una costruzione politica antitetica a quella delle monarchie orientali. Da ci\u00f2 ne scaturisce una consapevole riflessione sulle vicende del popolo greco, nei suoi rapporti col mondo \"barbarico\" (essenzialmente l'Impero achemenide), ma anche nella dinamica dei suoi rapporti interni.\nIn Erodoto il peso della tradizione logografica si fa ancora sentire, specialmente nella prima parte dell'opera, nell'impostazione per singoli \"l\u00f2goi\", cio\u00e8 per sezioni su base etnica e territoriale, anche se essa appare contemperata dall'esigenza di presentare un evento come le guerre tra Greci e Persiani (combattute fra il 490 ed il 478 a.C.) nel contesto di una visione generale dell'uomo e della storia. Un primo enunciato di metodo si incontra nel proemio delle \"Storie\":\nIn questo breve proemio, la comparsa del termine \"histor\u00eces\" (da connettere con la radice \"id-\" di \"vedere\", il cui perfetto \"\u00f2ida\" assume il significato di \"ho visto\", quindi \"conosco\", \"so\") rende l'idea di una ricerca condotta in preparazione dell'opera: una ricerca che poteva abbracciare\navvenimenti, tradizioni etnografiche, resoconti di viaggi, notizie geografiche, ma che, per il fatto stesso di sussistere, prendeva le distanze dall'oralit\u00e0 dei rapsodi e dei poeti lirici. Anche i rapsodi ed i poeti erano animati dal desiderio di non lasciare che si oscurasse la fama delle gesta compiute, ma la memoria collettiva tramandata da Erodoto \u00e8 frutto di una indagine razionale che, pur non escludendo la dimensione religiosa del mito, pur registrando tradizioni e notizie stravaganti, ha messo in salvo una quantit\u00e0 enorme di preziosi materiali che costituiscono ancora oggi la fonte principale per lo studioso delle guerre persiane.\nDi questa attitudine documentaria apparir\u00e0 consapevole Erodoto stesso, quando, dopo aver presentato le origini mitiche del conflitto tra i greci e popoli dell'Asia, esprimeva una prima professione di imparzialit\u00e0 nel narrare gli avvenimenti:\nIl definitivo superamento della tradizione logografica si ebbe, alla fine del V secolo a.C., con le \"Storie\" che l'ateniese Tucidide dedic\u00f2 ai primi vent'anni alla guerra del Peloponneso (431-411 a.C.), facendovi precedere una breve sintesi della pi\u00f9 antica storia del mondo greco (la cosiddetta \"archeologia\") e un'ampia trattazione delle cause del conflitto, attraverso una dettagliata indagine del cinquantennio precedente. Tucidide si proponeva di ricostruire, attraverso un'indagine molto rigorosa, i fatti nella loro effettiva realt\u00e0, escludendo il favoloso e il soprannaturale e rifiutando programmaticamente ogni abbellimento retorico, fatta eccezione per discorsi fittizi, nei quali cerc\u00f2 di ricostruire il \"senso generale\" delle parole effettivamente pronunciate. In questo modo egli fond\u00f2 la cosiddetta storiografia \"pragmatica\", che non intendeva fornire semplicemente un'interpretazione del passato, ma, pretendendo di avere individuato una serie di costanti nella natura umana e nel suo operato, si autoproclamava un\"'acquisizione per sempre\", ossia un mezzo valido per comprendere ogni realt\u00e0 futura e agire di conseguenza.\nIl V secolo a.C., il secolo della \"rivoluzione culturale\" della Grecia antica, fu il secolo in cui si afferm\u00f2 pienamente lo spirito razionalistico e scientifico della cultura greca. In questo contesto si colloc\u00f2 anche la nascita della scienza storiografica, i cui fondatori sono considerati unanimemente Erodoto e Tucidide.\nGli studiosi successivi hanno colto differenze e affinit\u00e0 tra i due \"padri della storiografia\": ad esempio, era comune a entrambi l\u2019attenzione prevalente verso il presente o verso il passato prossimo e inoltre tutti e due tendevano ad individuare le cause delle vicende storiche nelle volont\u00e0 e nelle passioni degli uomini. Soprattutto i grandi uomini, nel bene o nel male, facevano la storia, che svelava quindi la natura umana. Ci\u00f2 che li differenziava era invece una certa attitudine di Erodoto a servirsi ancora dei racconti e degli elementi poetici e mitologici e a giudicare i fatti sulla base di criteri etici, mentre Tucidide appariva pi\u00f9 \u201cmoderno\u201d, nel senso che mirava a raggiungere una maggiore \u201coggettivit\u00e0\u201d e imparzialit\u00e0 di giudizio. Un merito indiscusso della storiografia greca fu inoltre quello di ampliare le conoscenze etniche, culturali e geografiche dei greci: le ricerche storiche infatti superarono i ristretti confini del mondo greco e rivelarono l\u2019esistenza di altri popoli e civilt\u00e0.\nL'et\u00e0 classica.\nTutta la storiografia successiva si muove nel solco tracciato da Erodoto e Tucidide. A Erodoto (senza peraltro condividerne la curiosit\u00e0 antropologica) si richiamava formalmente, per la presenza di singoli \"excursus\" sui popoli stranieri venuti a contatto con la grecit\u00e0, Eforo di Cuma, autore di una storia generale del mondo ellenico ampiamente basata sulla compilazione di fonti precedenti, della quale possediamo solo frammenti. Diversi autori scrissero storie del mondo greco che si ponevano consapevolmente come continuazione dell'opera storica di Tucidide, bruscamente interrotta al 411, in pieno svolgimento della guerra del Peloponneso: nacquero cos\u00ec le \"Elleniche\" di Senofonte e quelle, per noi perdute, di Teopompo di Chio che narravano rispettivamente gli eventi dal 411 al 362 a.C. e dal 411 al 394 a.C.; di autore anonimo sono le cosiddette \"Elleniche di Ossirinco\" (dal nome della localit\u00e0 egiziana del ritrovamento papiraceo che le ha parzialmente restituite), la cui parte conservata concerne l'anno 396/395 a.C.\nNella sua vasta e poligrafica attivit\u00e0 letteraria, Senofonte diede vita anche ad altri filoni storiografici o di genere affine alla storiografia: con l\u2019\"Anabasi\", resoconto dell'avanzata all'interno dell'Asia, e della successiva avventurosa ritirata, di un esercito di mercenari greci di cui Senofonte stesso si trov\u00f2 ad assumere il comando, egli cre\u00f2 il genere della memorialistica militare, che eserciter\u00e0 un incerto influsso sui \"Commentarii\" cesariani; con la \"Ciropedia\", biografia romanzata e agiografica di Ciro il Grande, fondatore dell'impero persiano, presentato come modello di monarca ideale, diede vita alla storia romanzata e con l\"'Agesilao\", re spartano pure vagheggiato come modello, cre\u00f2 l'archetipo della biografia encomiastica. Con le \"Storie filippiche\" di Teopompo, che esponevano gli eventi del mondo greco dal 359 al 336 a.C. ponendo al centro dell'interesse la figura di Filippo II, re di Macedonia), nasce la monografia storica, incentrata su una singola personalit\u00e0 e di conseguenza su un limitato periodo di tempo. Con il riassunto, dovuto allo stesso Teopompo, delle \"Storie\" di Erodoto, prende corpo il filone dell'epitome, destinato a grande successo:)\nL'et\u00e0 ellenistica.\nLa fase pi\u00f9 antica della storiografia ellenistica concentr\u00f2 la sua attenzione sull'impresa orientale di Alessandro Magno, sul disfacimento del suo impero, sulla conseguente formazione delle monarchie greco-macedoni e successivamente sulla storia dei loro rapporti (per esempio Clitarco di Alessandria, Ieronimo di Cardia, Duride di Samo, Filarco di Atene). La storiografia di questo periodo, in buona parte perduta, appartiene in prevalenza al filone patetico o drammatico: essa mir\u00f2 a suscitare nel lettore intense emozioni attraverso artifici (come gli imprevisti, le peripezie, i colpi di scena) paragonabili a quelli della tragedia classica. Questo tipo di rappresentazione tragica degli avvenimenti caratterizz\u00f2 tanto la storiografia incentrata sulla figura di Alessandro Magno, quanto quella successiva, che andava spostando il proprio baricentro verso Occidente, in quanto diventava ormai inevitabile fare i conti con una nuova potenza e con la sua rapida ascesa: Roma aveva cominciato ad affacciarsi sullo scenario del Mediterraneo.\nStoriografia romana.\nQuando, al volgere del III secolo a.C., a Roma si cominci\u00f2 a sentire l'esigenza di ricostruire (e di esaltare) il proprio passato nelle forme dell'indagine storica, la storiografia greca aveva ormai alle proprie spalle tre secoli di tradizione. Ma gi\u00e0 ai tempi di Polibio, mentre scriveva le sue \"Storie\", a sua volta la storiografia aveva da tempo fatto il suo ingresso nella letteratura latina. Era inevitabile, ad ogni modo, che i primi storici latini si confrontassero con i modelli greci - come del resto accadde negli altri generi letterari, vista la recenziorit\u00e0 della letteratura latina. I cosiddetti annalisti della prima generazione, Quinto Fabio Pittore e Lucio Cincio Alimento, se da un lato cercarono un modello strutturale nella tradizione indigena degli \"Annales pontificum\" (o \"Annales maximi\"), cio\u00e8 nelle cronache annualmente compilate e affisse a cura del pontefice massimo (il presidente del collegio sacerdotale dei pontefici) per informare la comunit\u00e0 sui principali avvenimenti, dall'altro non si limitarono a desumere dagli storici greci l'interesse per la ricerca delle cause o la datazioni per olimpiadi o una serie di notizie sulla storia stessa di Roma, ma si spinsero fino a utilizzarne la lingua. La rinuncia alla creazione di un linguaggio storiografico latino pu\u00f2 essere stata determinata da un senso di frustrazione di fronte al secolare prestigio della storiografia greca, ma anche e soprattutto dal desiderio di farsi capire, attraverso l'uso di una sorta di \"lingua franca\" della cultura, dal consesso internazionale degli intellettuale, e cio\u00e8 in sostanza dal mondo greco o ellenizzato, nel quale proprio sullo scorcio del III secolo a.C. si era fatto sempre pi\u00f9 forte l'interesse per Roma e la sua storia, ma andava anche crescendo la diffidenza verso la nuova potenza. In particolare, Quinto Fabio Pittore nella sua opera intendeva controbattere, secondo Polibio, l'interpretazione filocartaginese della sua prima guerra punica che era stata fornita dallo storico greco Filino di Agrigento.\nQuinto Fabio Pittore e Lucio Cincio Alimento furono entrambi attivi al tempo della seconda guerra punica: dopo la rotta di Canne (216 a.C.), Fabio capeggi\u00f2, forse in ragione della sua dimestichezza col greco, la delegazione inviata a consultare l'oracolo di Apollo a Delfi; Cincio, pretore nel 210 in Sicilia, fu poi catturato da Annibale. Entrambi scrissero in greco una storia di Roma dalle origini leggendarie e dalla fondazione (che posero rispettivamente nel 747 e nel 729 a.C.) fino all'et\u00e0 contemporanea, cio\u00e8 fino alla seconda guerra punica, inserendo anche riferimenti autobiografici (come poi far\u00e0 lo stesso Catone) ed esponendo i fatti anno per anno. L'opera di Fabio, indicata dalle fonti come \"Annales\", trattava pi\u00f9 dettagliatamente il periodo pi\u00f9 antico e quello pi\u00f9 recente della storia di Roma ed era volta ad esaltare, attraverso le figure dei suoi eminenti rappresentanti, il ruolo avutovi dall'antichissima \"gens\" aristocratica dei \"Fabii\", dando vita cos\u00ec a una storiografia individualista e filopatrizia, in cui la storia era vista come il prodotto di singole grandi personalit\u00e0 appartenenti alla \"nobilitas\".\nAll'impostazione cronachistica, individualista e filopatrizia dei primi annalisti, nonch\u00e9 all'uso della lingua greca, si oppose vigorosamente, negli ultimi anni della sua lunga e operosa esistenza, Marco Porcio Catone, cui spetta il merito di aver fondato, con le \"Origines\", una storiografia nazionale in lingua latina, in cui la storia di Roma era inserita nel contesto di quella dei popoli italici e vista come il risultato dell'agire di un'intera comunit\u00e0. Con la storiografia di Catone nasceva un genere di importanza assolutamente fondamentale. Al ruolo di documentazione culturale che \u00e8 proprio di tutti gli altri generi letterari la storiografia aggiunge infatti un valore specifico, nel senso che proprio agli scritti degli storici noi dobbiamo la conoscenza dell'antichit\u00e0. Ebbene, questo filone interrotto che dall'et\u00e0 arcaica giunge alla tarda antichit\u00e0 fa capo proprio a Catone, il cui esempio fu assolutamente determinante sul piano della lingua: dopo i lui, i cosiddetti annalisti della seconda generazione o annalisti di mezzo, attivi nella seconda met\u00e0 del II secolo a.C., rinunciarono infatti definitivamente a scrivere in greco.\nTra la fine del II e la prima met\u00e0 del I secolo a.C., per quanto il tradizionale modello annalistico delle storie generali continuasse a mostrarsi vitale (sono di questo periodo gli \"Annales\" di Claudio Quadrigario e di Valerio Anziate), si manifest\u00f2 una tendenza a ridurre la trattazione entro limiti cronologici o temetici pi\u00f9 ristretti, anche inaugurando nuove forme di narrazione storica, come quella dei \"commentarii\" - a met\u00e0 strada tra autobiografia, memorialistica e storiografia - che trovarono la migliore espressione in Cesare, o come le monografie tematiche di Sallustio.\nStoriografia rinascimentale.\nGli storici rinascimentali, tra i quali furono insigni Flavio Biondo (nel XV secolo), Machiavelli e Guicciardini (nel XVI secolo), abbandonarono la visione medievale legata a un concetto di tempo segnato dall'avvento di Cristo, per sviluppare un'analisi degli avvenimenti concepita laicamente, con un atteggiamento critico verso le fonti. La storia divenne una branca della letteratura e non pi\u00f9 della teologia e si rifiut\u00f2 la convenzionale divisione cristiana che doveva avere inizio con la Creazione, seguita dall'Incarnazione di Ges\u00f9 e dal Giudizio finale. La visione rinascimentale esaltava invece il mondo greco-romano, condannando il Medioevo come un'era di barbarie e proclamando la nuova epoca come era di luce e di rinascita del mondo classico.\nLa storiografia nell'et\u00e0 della Controriforma.\nSe la storiografia rinascimentale mantenne un tono prevalentemente retorico e moralistico-pedagogico, con l'avvento del tacitismo si fece strada un nuovo gusto della storia, dominato da un\u2019intensa meditazione politica. \u00abIl nuovo atteggiamento poneva come fine ultimo alla storia, la \u00abprudenza\u00bb: metteva ossia la lettura delle storie a fondamento di una politica non utopistica, ma induttiva e storica, funzionalizzando totalmente la verit\u00e0 della storia alla verit\u00e0 politica (la conoscenza della vera tecnica di governo dei principi). Di conseguenza, lo storico dovendo narrare \u00abnon verba, sed res gestas, ex quibus oritur prudentia\u00bb, meno gradito riusciva al nuovo gusto l'uso di concioni. Il tacitista Ducci giudicava, infatti, \u00aboziose\u00bb molte orazioni guicciardiniane, \u00abetsi prudentiae policiae plenas\u00bb (ma tosto temperava: \u00abmultas quoque necessarias et valde historice\u00bb); lodava invece incondizionatamente la \u00abdiscussio finium\u00bb delle azioni dei principi, fatta dal Guicciardini, secondo lui, spesso \u00abdiligenter, ac forte melius quam alius historicus\u00bb. L'orientamento storiografico sviluppatosi da questo atteggiamento fece naturalmente gran posto all'insegnamento guicciardiniano, guardando alla \"Storia\", nel fatto, come ad uno dei suoi pi\u00f9 autorevoli modelli. Anticiceroniana, ossia antiletteraria e antiumanistica, caratterizzata da un interesse esclusivo alla \u00abpolitica\u00bb, la nuova storiografia ebbe un senso altissimo della seriet\u00e0 dell'impegno storiografico, del \u00abdecoro\u00bb della storia, da portarla a sdegnare, nelle scritture storiche, la \u00abvoluptas\u00bb, l'elemento pittoresco e romanzesco e ad amare invece lo stile (come quello della \"Storia\") grave e severo, senza inutili eleganze e civetterie rettoriche, stretto tutto ai fatti essenziali.\u00bb\nStoriografia illuministica.\nAttraverso l'esame critico della storia, l'illuminista pu\u00f2 riconoscere la continuit\u00e0 dell'opera della ragione e denunciare gli errori e le contraffazioni con cui erano state tramandate sino ad allora le vicende umane allo scopo di mantenere gli uomini nella superstizione e nell'ignoranza. Nella storia cos\u00ec come sinora veniva presentata\nPierre Bayle per primo si dedicher\u00e0 nel suo \"Dizionario storico e critico\" (1697) alla compilazione di una \u00abraccolta degli errori e delle falsit\u00e0\u00bb da cui deve essere epurata la storia come fino ad allora \u00e8 stata presentata. Egli \u00e8 un minuzioso e preciso raccoglitore di fatti attestati da documenti e testimonianze cos\u00ec numerose che Ernst Cassirer (1874\u20131945) lo considera il fondatore dell'acribia storica.\nIl criterio sommo dunque della ricerca, per lo storico neutrale, \u00e8 quello di scoprire come vera storia quella che segna la vittoria della ragione sull'ignoranza e per questo dall'illuminismo viene condannato in blocco il medioevo come et\u00e0 di fanatismo e oscurantismo religioso mettendo da parte gli aspetti positivamente culturali di quel periodo.\nLa mutevolezza degli avvenimenti storici \u00e8 solo apparente: al di l\u00e0 di queste differenze l'illuminista coglie il lento ma costante emergere sulla superstizione e l'errore l'elemento immutabile della ragione:\nPer Lessing la storia, come ricerca della verit\u00e0 comincia solo con l'Illuminismo, tutto ci\u00f2 che l'ha preceduta \u00e8 una sorta di \"pre-istoria\".\nStoriografia romantica.\nNell'et\u00e0 del Romanticismo si ebbe un superamento della concezione illuminista della storia, a cui fu rimproverato di basarsi su un'idea della ragione astratta e livellatrice, che in nome dei suoi principi generici era giunta a produrre le stragi del Terrore della Rivoluzione francese. A quella i romantici sostituirono una \u00abragione \"storica\"\u00bb, che tenesse conto anche delle peculiarit\u00e0 e dello spirito dei diversi popoli, a volte assimilati a degli organismi viventi, con una loro anima e una loro storia. e una nuova concezione della storia che mettesse in discussione la convinzione illuminista della capacit\u00e0 degli uomini di costruire e guidare la storia con la ragione.\nLe vicende della Rivoluzione francese e il periodo napoleonico avevano dimostrato che gli uomini si propongono di perseguire alti e nobili fini che s'infrangono dinanzi alla realt\u00e0 storica. Il secolo dei lumi era infatti tramontato nelle stragi del Terrore e il sogno di libert\u00e0 nella tirannide napoleonica. Dunque la storia non \u00e8 guidata dagli uomini ma \u00e8 Dio che agisce nella storia. Esiste una Provvidenza divina che s'incarica di perseguire fini al di l\u00e0 di quelli che gli uomini ingenuamente si propongono di conseguire con la loro meschina ragione.\n\u00abLa storia umana appariva perci\u00f2 guidata non dalla mente e dal volere dell'uomo, fosse pure il pi\u00f9 alto genio, non dal caso, ma da una provvidenza che supera gli accorgimenti politici e che drizza a ignote mete la nave dell'umanit\u00e0.\u00bb\nNel complesso, la polemica contro l'ugualitarismo e il cosmopolitismo illuministi assunse aspetti e caratteri diversi a seconda dei contesti, aspetti che tuttavia restarono intrecciati e difficilmente separabili in maniera netta. Vi fu da un lato una tendenza restauratrice, rivolta per\u00f2 non tanto al ripristino anacronista dell'Ancien r\u00e9gime, quanto al recupero di quelle tradizioni, religiose in particolare, ritenute patrimonio della coscienza collettiva. Significativa fu l'opera di De Maistre e altri autori, per i quali \u00abla storia umana \u00e8 diretta da una provvidenza che supera gli accorgimenti politici e che drizza a ignote mete la nave dell'umanit\u00e0.\u00bb\nIn generale \u00abs'identific\u00f2 la storia della civilt\u00e0 con la storia della religione, e si scorse una forza provvidenziale non solo nelle monarchie, ma sin nel carnefice, che non potrebbe sorgere e operare nella sua sinistra funzione se non lo suscitasse, a tutela della giustizia, Iddio: tanto \u00e8 lungi dall'essere operatore e costruttore di storia l'arbitrio individuale e il raziocino logico\u00bb.\nD'altro lato, la stessa concezione provvidenziale della storia diede luogo ad altre tendenze che potremo definire liberali, per le quali i principi proclamati nel 1789 restavano validi, pur essendo da condannare gli esiti giacobini della Rivoluzione Francese. Fran\u00e7ois-Ren\u00e9 de Chateaubriand in una sintesi esprimeva ad esempio l'esigenza di \u00abconservare l'opera politica che \u00e8 scaturita dalla rivoluzione\u00bb e \u00abcostruire il governo rappresentativo sulla religione\u00bb. La libert\u00e0 di religione fu ritenuta in particolare un antidoto basilare sia al dispotismo assolutistico, che all'anarchia rivoluzionaria.\nStoriografia contemporanea.\nVon Ranke e la professionalizzazione della storia.\nLeopold von Ranke fu il fondatore del metodo che fu prevalente nella storia ufficiale sino agli anni sessanta del Novecento. Attenzione per le fonti documentarie, studio rigoroso dei fatti sulla base delle fonti e critica per le visioni positivistiche ed hegeliane furono il suo assetto principale. La dottrina metodologica ha il compito di mostrare i fatti come essi sono effettivamente apparsi, astenendosi dal proporre interpretazioni.\nFu critico nei confronti della filosofia della storia e in particolar modo dell'interpretazione proposta da Hegel, la quale escludeva la componente umana dalla storia, riconducendo al solo manifestarsi dell'idea nel mondo fenomenico il percorso storico, finalizzato al pieno affermarsi dell'idea stessa.\nRanke, invece, si proponeva di ricondurre dal piano delle idee a quello dei fatti, connesse tramite una specifica correlazione. Secondo un legame immanente, l'idea non \u00e8 indagabile a priori slegata dagli eventi, cos\u00ec come nella comprensione della storia non \u00e8 possibile il passaggio dal particolare fenomenico all'universale dell'idea.\nL'oggetto della storia non \u00e8 possibile indagarlo n\u00e9 in senso positivista come somma dei semplici fatti, n\u00e9 per via strettamente speculativa, tramite concetti universali. Per Ranke, le dottrine dominanti in un determinato periodo non possono essere valide in eterno per considerare lo studio di periodi differenti. Le idee forti sono le tendenze dominanti in ciascun secolo, non si pu\u00f2 tramite queste risalire ad un concetto generale della storia.\nLa storia \u00e8 da intendere come una continua tensione tra evento e idea, inscindibile l'uno dall'altro, particolare ed immanente in ciascun periodo essa si attui.\nBurckhardt e la nascita della storia culturale.\nLo studioso svizzero Jacob Burckhardt, critico nei confronti della moderna societ\u00e0 industriale e contrario alle tendenze idealistiche e storicistiche dominanti nel mondo accademico dell'epoca, elabor\u00f2 una particolare disamina storiografica, chiamata \"Kulturgeschichte\" (storia della cultura - \"cultura\" nel senso di civilt\u00e0) nella quale enfatizzava lo studio dell'arte, della cultura e dell'estetica.\nLa sua opera principale fu \"Die Kultur der Renaissance in Italien\", pubblicata nel 1860. L'indagine storica di Burckhardt si presenta come una ricerca di tipo culturale, dal momento che l'autore si impegn\u00f2 a ridurre la storia degli eventi ad un ruolo estremamente marginale, analizzando al contrario soltanto le manifestazioni artistiche e culturali di quel periodo storico. Anche la politica (e ancor di pi\u00f9 l'economia) vennero sostanzialmente trascurate in favore dello studio di fattori esclusivamente culturali. Burckhardt analizz\u00f2 una serie di elementi caratterizzanti quell'et\u00e0 che egli chiam\u00f2 \u00abfattori costanti e tipici\u00bb, ricercandone le varie espressioni che potevano trapelare dalla produzione artistica del periodo.\nLa storiografia marxista.\nLa storiografia marxista prende spunto dalla concezione materialistica della storia di Karl Marx e Friedrich Engels.\nMarx ed Engels esprimono l'esigenza di un sapere che sia prodotto immediatamente dalla realt\u00e0 concreta e positiva, empirica e verificabile, e che non discenda invece da un presupposto e idealistico \u00abSpirito assoluto\u00bb che deduce speculativamente i vari aspetti della realt\u00e0 secondo un non dimostrato e indimostrabile sviluppo di questo stesso presunto \"Spirito\".\nMarx ed Engels intendono muovere da \u00abpresupposti reali, dai quali si pu\u00f2 astrarre solo nell'immaginazione. Essi sono gli individui reali, la loro azione e le loro condizioni materiali di vita, tanto quelle che essi hanno trovato gi\u00e0 esistenti, quanto quelle prodotte dalla loro stessa azione. Questi presupposti sono dunque constatabili per via puramente empirica.\u00bb.\nMarx considera la produzione dei mezzi di sussistenza attivit\u00e0 fondamentale dell'uomo, nonch\u00e9 prima azione storica specificamente umana. Sulla base di questa attivit\u00e0 ne individua altre tre: la creazione e la soddisfazione di nuovi bisogni, la riproduzione (quindi la famiglia) ed infine la cooperazione fra pi\u00f9 individui. Sorge solo ora la coscienza: al contrario di tanti altri, Marx non delinea la coscienza come presupposto dell'uomo, seppur riconoscendole un ruolo fondamentale nella vita, ma come prodotto sociale che si sviluppa in relazione all'evoluzione dei mezzi di produzione e a tutto quello che esse comportano, in una parola alle forze produttive. La coscienza si manifesta quindi in diverse forme a seconda del processo storico. Ma solo con la successiva divisione tra lavoro manuale e mentale la coscienza pu\u00f2 automatizzarsi dal mondo, dando luogo alle forme culturali conosciute. La totalit\u00e0 dell'essere sociale va dunque indagata dalla sfera produttiva.\nLa scuola delle Annales.\nLa \"Scuola delle Annales\" (in francese \"\u00c9cole des Annales\") \u00e8 la definizione data a quello che, probabilmente, \u00e8 il pi\u00f9 importante gruppo di storici francesi del XX secolo e che divenne celebre per aver introdotto molte rilevanti innovazioni metodologiche nella storiografia. Tale gruppo viene di solito indicato semplicemente \"Les Annales\". Il nome deriva dalla rivista, fondata nel 1929 da Marc Bloch e Lucien Febvre, \"Annales d'histoire \u00e9conomique et sociale\", tuttora esistente e pubblicata dal 1994 con il titolo di \"Annales. Histoire. Sciences sociales\". A Febvre e Bloch si aggiunse il belga Henri Pirenne, studioso di storia economica, che supportava l'analisi storica comparata ovvero una disciplina che mette a confronto diversi aspetti della storia.\nL'elemento iniziale di novit\u00e0 nell'approccio di Marc Bloch e Lucien Febvre fu il coinvolgimento nello studio della storia di altre discipline, dalla geografia alla sociologia. Nei primi anni di lavoro presso l'Universit\u00e0 di Strasburgo collaborarono strettamente con studiosi di altre scienze sociali e ne acquisirono parte dei metodi. Un altro elemento innovativo apportato da questa corrente di studio fu lo spostamento dell'attenzione dallo studio della storia degli \"eventi\" (\"histoire \u00e9v\u00e9nementielle\") a favore dello studio della storia delle strutture.\nLa microstoria.\nUn impulso fondamentale alla crescita della nuova storia culturale \u00e8 stato dato dal lavoro di alcuni ricercatori italiani, Carlo Ginzburg, Giovanni Levi e Edoardo Grendi che intorno agli anni settanta hanno dato vita al filone di studio della cosiddetta microstoria. Questo indirizzo storiografico ha proposto la revisione dei metodi quantitativi della storia economica per liberarsi dal determinismo che caratterizzava le ricerche storiche di natura socioeconomica. L'obiettivo \u00e8 stato quello di mettere a fuoco gli individui e le singole personalit\u00e0 storiche, le cui caratteristiche avrebbero permesso di ricostruire le mappe mentali, i costumi e gli atteggiamenti degli uomini del passato.\nLa microstoria ha voluto distanziarsi dalla cosiddetta \u00abgrande narrazione\u00bb del progresso occidentale. Questo significa rifiutare l'immagine di una civilt\u00e0 che, dall'antica Grecia al Cristianesimo,fino all'Illuminismo ed alla rivoluzione industriale, \u00e8 stata descritta nei termini di un grande percorso di costante progresso e sviluppo. Tra le pieghe di questo percorso trionfalistico - questa \u00e8 stata la critica mossa dai microstorici - sono stati dimenticati i contributi di molte culture minori, di gruppi umani e singolarit\u00e0 di vario genere che non hanno partecipato in modo diretto ai grandi eventi storici sopra elencati.\nA partire dagli anni Settanta sono comparse centinaia di ricerche microstoriche, ma indubbiamente il pi\u00f9 importante riferimento bibliografico \u00e8 \"Il formaggio e i vermi\" scritto e pubblicato nel 1976 da Carlo Ginzburg.\nLa New Cultural History.\nCon il termine \"nuova storia culturale\" si intende un preciso filone di studi iniziato nella seconda met\u00e0 del XX secolo che ha sviluppato e approfondito le innovazioni che gli storici culturali ottocenteschi e primo-novecenteschi avevano introdotto.\nL'espressione \u00abnuova storia culturale\u00bb (\"New Cultural History\", da cui l'acronimo NCH) \u00e8 entrata in uso alla fine degli anni ottanta. Era il titolo di un libro, destinato a grande notoriet\u00e0, pubblicato nel 1989 dalla storica americana Lynn Hunt, che raccoglieva i contributi forniti da vari studiosi ad un incontro tenutosi due anni prima a Berkeley, presso l'Universit\u00e0 della California, sul tema \"La storia della Francia: testi e cultura\".\nQuesto settore di studio ha vissuto una crescita spedita a partire dagli anni settanta. Il numero degli storici che si sono dichiarati \"culturalisti\" \u00e8 aumentato in maniera considerevole, sviluppandosi a spese di altre discipline storiche come la storia sociale e la storia economica. Tra il 1992 e il 2006 il numero di storici identificati nella categoria della storia sociale \u00e8 diminuito del 60 per cento, mentre il numero di quanti si riconoscono nella cosiddetta storia culturale \u00e8 aumentato del 78 per cento[1]. Nel 2008 \u00e8 stata inoltre fondata ufficialmente la \"International Society for Cultural History\", con lo scopo di coordinare a livello sovranazionale le molte ricerche nate in grembo a questa disciplina.\nLa World History.\nLa \"World History\" (da non confondere con la storia mondiale o la storia universale), \u00e8 un metodo di insegnamento e di indagine storiografica emerso nel 1980 che vuole esaminare la storia da una prospettiva globale superando le visioni monoculturali e parziali. La world history rileva e analizza schemi e modelli applicabili a tutte le culture umane nell'evoluzione storica. Questa disciplina basa il suo studio su due categorie storiografiche principali: il sincretismo (come i processi storici hanno avvicinato le culture pi\u00f9 disparate) e la discrepanza (la variet\u00e0 e le differenze tra i modelli sociali).\nDal 1936-1954 escono in tre periodi differenti i dieci volumi che compongono \"Study of History\" di Toynbee, questo studioso segue il pensiero comparativo specifico per le civilt\u00e0 indipendenti di Spengler. Toynbee rivela sorprendenti parallelismi ed analogie nelle nove culture organiche definite da Spengler per quanto riguarda la loro origine, lo sviluppo e il loro decadimento. Toynbee rigetta per\u00f2 il determinismo dei cicli di crescita e declino come retti da una legge naturale, la sopravvivenza di una civilt\u00e0 dipende per Toynbee dalla sua risposta ai mutamenti del contesto. Come Sima Qian, Toynbee spiega il declino come dovuto alla loro corruzione morale. Dal primo al sesto volume individua come soluzione a questo degrado morale dell'occidente il ritorno a una qualche forma di cattolicesimo pre riforma, dal settimo all'ultimo volume il suo seguito popolare diminuisce mentre tra gli studiosi prende corpo il dibattito sugli errori contenuti nelle sue teorie.\nMcNeill in \"The Rise of the West\" (1965) partendo dagli studi di Toynbee, dimostra come societ\u00e0 differenti dell'Eurasia abbiano interagito tra di loro fin dall'inizio della loro storia influenzandosi reciprocamente. Lo studio di McNeill si focalizza ampiamente intorno alle relazioni dei popoli mondiali rilevando come queste siano diventate pi\u00f9 consistenti e frequenti negli ultimi tempi. Prima del 1500 circa la rete di comunicazione tra le culture \u00e8 stata l'universo eurasiatico, il termine usato per descrivere queste aree di interazione varia da studioso a studioso, alcuni di questi lo definiscono sistema-mondo o ecumene. Ma indipendentemente da come viene chiamato, l'importanza di questi contatti interculturali ha cominciato ad essere riconosciuta da molti studiosi.\nI caratteri della storiografia moderna.\nAlcuni caratteri della storiografia antica persistono, spesso con adeguamenti, nella storiografia moderna, tuttavia \u00e8 chiaro che, proprio per le leggi della storia stessa, il presente \u00e8 diverso dal passato e cos\u00ec la pi\u00f9 recente concezione storiografica \u00e8 sostanzialmente diversa da quella antica. La differenza pi\u00f9 importante dipende dal fatto che la storiografia moderna \u00e8 figlia del metodo scientifico: essa non \u00e8 una scienza esatta, ma della scienza condivide l'obiettivo di cercare la verit\u00e0 sulla base di un metodo razionale. Una condizione di questa ricerca della verit\u00e0 \u00e8 l'obiettivit\u00e0 dello storico. Anche l'obiettivit\u00e0, come la verit\u00e0 storica, rappresenta una meta a cui tendere pi\u00f9 che un obiettivo sistematicamente raggiungibile.\n\u00c8 gi\u00e0 uno stadio importante del processo che mira all'obiettivit\u00e0 l'onest\u00e0 intellettuale dello storico, che deve mirare veramente alla ricerca della verit\u00e0 e non a somministrare al suo pubblico \"verit\u00e0\" intenzionalmente deformate o stravolte da preconcetti ideologici oppure deturpate dalla volont\u00e0 di offrire un piacevole intrattenimento. I racconti deformati da una storiografia politicamente militante o romanzati da un giornalismo storiografico di carattere commerciale, le notizie a effetto, le accentuazioni arbitrarie di aspetti sensazionali sono sottoprodotti della storiografia che la moderna societ\u00e0 della comunicazione produce incessantemente e che rischiano di contaminare la nostra conoscenza storica. Un importante antidoto per evitare tali deformazioni pu\u00f2 essere garantito dall'autonomia dello storico, che deve poter esercitare la propria ricerca in serenit\u00e0, senza dipendere da \"padroni\" n\u00e9 da poteri forti.\nD'altra parte lo storico deve essere consapevole che la storiografia \u00e8 imprescindibile dall'intervento dello storico. Anche le testimonianze, per quanto abbiano un'esistenza oggettiva, sono comunque selezionate, gerarchizzate, interpretate dallo storico; ancora una volta l'esperienza dell'informazione contemporanea dimostra quanto si possa influenzare l'opinione pubblica semplicemente disponendo i fatti in un certo ordine, cos\u00ec da valorizzarne alcuni a svantaggio di altri.\nAnche lo storico moderno ritiene di esercitare un mestiere utile, ma in un senso diverso da quanto pensavano gli antichi in base alla concezione della storia come \"magistra vitae\". Secondo gli storici moderni la storia ha una duplice utilit\u00e0: innanzitutto permette di conoscere se stessi attraverso la conoscenza del passato spinta fino alle proprie origini; inoltre consente di mettersi in guardia dal ripetere errori che sono gi\u00e0 stati commessi in passato, senza per\u00f2 poter arrivare ad insegnare come effettivamente comportarsi in quanto le circostanze storiche non si ripetono mai uguali in epoche e contesti diversi."}
{"id": "16911", "revid": "124811270", "url": "https://it.wikipedia.org/wiki?curid=16911", "title": "Elettrostatica", "text": "In fisica classica l'elettrostatica \u00e8 una branca dell'elettromagnetismo che studia le cariche elettriche stazionarie nel tempo, generatrici del campo elettrostatico. Fin dai tempi di Talete, nel V secolo a.C., si era notato che una bacchetta di ambra strofinata con un panno era in grado di attirare piume, pagliuzze, fili, definendo il fenomeno \"elettrizzazione dei corpi\".\nIl termine \"elettricit\u00e0\" deriva infatti proprio dalla parola greca \"elektron\", che significa ambra.\nEsistono due tipi di stati elettrici (o cariche):\n+ positivo, come quello che assume il vetro elettrizzato;\n- negativo, come quello che assume l'ambra.\nCariche dello stesso segno si respingono, mentre cariche di segno opposto si attraggono, in entrambi i casi nel rispetto della legge di Coulomb.\nStoria.\nI primi esperimenti e ricerche documentati sull'elettrostatica risalgono alla Grecia antica del 600 a.C. con Talete di Mileto e Teofrasto, scoprirono che strofinando dell'ambra (che appunto in greco antico era chiamata \u1f24\u03bb\u03b5\u03ba\u03c4\u03c1\u03bf\u03bd, \"\u00e9lektron\") con un panno di lana, permetteva di attirare verso s\u00e9 delle pagliuzze, piume, fili e similari. Le diverse forme di questo espediente vennero successivamente nel 1600 chiamate \"fenomeni elettrici\" grazie ad un secondo contributo scientifico riguardo allo studio di tali fenomeni, da parte di William Gilbert, che distinse tali fenomeni da quelli magnetici, in quanto aveva osservato che i fenomeni elettrici avevano un'energia finita (che venne chiamata fluido elettrico) e la forza di attrazione durava fin quanto c'era sufficiente energia, coniando anche il termine forza elettrica.\nIl terzo contributo avvenne da parte di Otto Von Guericke verso la met\u00e0 del XVII secolo, sia per la realizzazione del primo generatore elettrostatico (macchina elettrostatica a strofinio di Guericke), con la quale osserv\u00f2 le scariche elettriche generate durante il suo caricamento e la relativa luminescenza e crepitio (tale fenomeno venne chiamato \"fuoco elettrico\"), ma che dimostr\u00f2 anche come la forza elettrica generata da un corpo carico potesse essere trasportata, applicando a tale corpo carico un filo, che ha le stesse propriet\u00e0 del corpo carico. Guericke fece poi un'altra importante scoperta: studiando l'ambra not\u00f2 infatti come gli oggetti che venivano inizialmente attirati da essa, una volta a contatto con l'ambra caricata, venivano respinti dalla stessa, dimostrando cos\u00ec che la forza elettrica pu\u00f2 essere sia attrattiva che repulsiva.\nSuccessivamente Charles Fran\u00e7ois de Cisternay du Fay, determin\u00f2 l'esistenza di una carica elettrica positiva e di una negativa, che venivano generate da sostanze differenti, che vennero chiamati \"resinosi\" (ambra, gomma dura, ceralacca, sostanze resinose) e \"vetrosi\" (vetro e simili), scoprendo anche che i corpi caricati allo stesso modo e quindi con le stesse cariche elettriche si respingevano (ambra-ambra o vetro-vetro), mentre i corpi caricati con cariche differenti si attraevano (ambra-vetro), allo stesso tempo suppose che i corpi neutri contenessero uguale quantit\u00e0 dei due fluidi elettrici, mentre i corpi carichi avessero un eccesso di un fluido rispetto all'altro.\nSuccessivamente venne definito con pi\u00f9 precisione come l'elettrizzazione avviene per cessione di elettroni (quindi caricandosi positivamente) o per acquisizione di elettroni (caricandosi negativamente), in quanto lo spostamento degli elettroni richiede energie molto esigue rispetto ai protoni.\nDescrizione.\nOrigine dell'elettrizzazione dei corpi.\nSappiamo gi\u00e0 che un atomo \u00e8 elettricamente neutro perch\u00e9 il numero dei protoni, particelle con carica positiva, \u00e8 uguale al numero di elettroni, particelle con carica negativa; quindi una bacchetta di vetro, o una di ambra, costituita da atomi elettricamente neutri, \u00e8 neutra. Quando si strofina la bacchetta di vetro con il panno di lana, alcuni elettroni, che sono le particelle libere di muoversi, lasciano la bacchetta e si trasferiscono sul panno.\nLa bacchetta di vetro perde dunque elettroni e, quindi, ha un numero di protoni maggiore di quello degli elettroni: si dice allora che si carica positivamente; il panno, invece, acquista elettroni e quindi ha un numero di elettroni maggiori di quello dei protoni: ecco perch\u00e9 si dice che si carica negativamente.\nSe invece di una bacchetta di vetro si utilizza una bacchetta di ambra, gli elettroni passano dal panno alla bacchetta.\nIn questo caso la bacchetta di ambra, che acquista elettroni, si carica negativamente e il panno, che perde elettroni, si carica positivamente.\nDunque quando si strofinano due corpi, uno si elettrizza positivamente e uno negativamente.\nL'elettrizzazione di un corpo si pu\u00f2 ottenere anche con tre metodi differenti:\nL'unit\u00e0 di misura della carica elettrica \u00e8 il Coulomb (C), dal nome del fisico francese Charles Augustin de Coulomb (1736-1806), che scopr\u00ec la legge fondamentale dell'elettrostatica, nota appunto come Legge di Coulomb.\nConduttori e isolanti.\nRispetto alle cariche elettriche i materiali non si comportano tutti allo stesso modo e si dividono in \"conduttori\" e \"isolanti\".\nMateriali come i metalli, l'acqua (non deionizzata) e lo stesso corpo umano, in cui le cariche prodotte si muovono liberamente, si dicono conduttori, cio\u00e8 che si lascino attraversare dalle scariche elettriche.\nLa plastica, la gomma, il vetro, il legno, la porcellana si dicono, invece, isolanti, perch\u00e9 le cariche elettriche non li riescono ad attraversare. Si pu\u00f2 dire che l'isolante \u00e8 impermeabile alle scariche elettriche e il conduttore \u00e8 permeabile a esse."}
{"id": "16912", "revid": "21880", "url": "https://it.wikipedia.org/wiki?curid=16912", "title": "Orchidee", "text": ""}
{"id": "16916", "revid": "113157625", "url": "https://it.wikipedia.org/wiki?curid=16916", "title": "Al Hubbard", "text": "Esordio nell'animazione.\nHubbard, come i suoi coetanei Ken Hultgren, Jack Bradbury e Tony Strobl, poco pi\u00f9 che ventenne, cerca di entrare nel mondo dell'animazione: in quel periodo, infatti, questo mezzo artistico ha una forte ripresa grazie al successo di \"Biancaneve e i sette nani\", il primo lungometraggio di Disney del 1937.\nDisney sta reclutando giovani disegnatori per realizzare i suoi \"Pinocchio\", \"Bambi\" e \"Dumbo\", cui sembra che lo stesso Hubbard collabora, nonostante non sia indicato nei credits del film.\nLa via verso i fumetti.\nNel 1941, a causa dello sciopero dei lavoratori del cinema e dell'inasprirsi della seconda guerra mondiale, Hubbard abbandona il settore, in cui ha lavorato per tre anni, per passare ai fumetti. Come tutti gli animatori, anche Al porta in questo nuovo lavoro tutta l'esperienza accumulata nell'animazione: un tratto spigoloso e veloce, molto versatile e adattabile a diversi personaggi e contesti, spesso difficilmente contenibile nei ristretti limiti delle vignette. Infatti, al pari di Walt Kelly, Hubbard non riesce sempre a mantenere i bordi delle vignette in una quadratura classica, ma quando pu\u00f2 li trasforma in svolazzi o linee appena accennate, o addirittura senza nemmeno disegnarli.\nNel 1942, comunque, si stabilisce a Glendale, vicino a Los Angeles, dove per quasi dieci anni lavora presso lo studio diretto da Jim Davis, dove riceve un compenso di 15 dollari a tavola. Principalmente realizza storie su personaggi da noi poco noti, come lo spettro \"Spencer Spook\", il lupo \"Wisby Wolf\", il cagnolino \"Binky\" e molti altri personaggi per i gruppi \"Creston/American Comics Group\". In collaborazione con Hultgern, poi, realizza il suo primo fumetto Disney, \"I figli di Bambi\", su \"Four Color\" n. 30, del 1943.\nNel 1948 Hubbard disegna, quindi, per la National il ciclo \"Tito and His Burrito\", in cui compare un simpatico e vivace ragazzino messicano assieme al suo asinello.\nAlla Western.\nFinalmente nel 1950 inizia assiduamente la sua collaborazione con la \"Western Printing&amp;Litographing Company\", per la quale realizza albi con i personaggi della Warner Bros., della Metro Goldwyn Mayer, di Walter Lantz e vari altri. Tra i vari personaggi disegnati da Hubbard, vale la pena di ricordare Tom &amp; Jerry, Bullo e Birillo (\"Big Spike &amp; Little Tyke\"), Andy Panda, Silvestro e una lunga serie di storie che vedono protagonisti il topolino Dudo (\"Sniffles\"), creato da Chuck Jones, e la bambina Giannina (\"Mary Jane\"), che pu\u00f2 diventare piccola come lui. Inoltre trasporta sui fumetti le avventure di Andy Hardy, personaggio cinematografico portato al successo dal 1937 in poi dall'attore Mickey Rooney.\nGli albi Disney.\nPer gli albi Disney, l'artista statunitense d\u00e0 prova del suo talento realizzando una gran quantit\u00e0 di storie per i pi\u00f9 disparati personaggi, iniziando con Topolino, che disegna sul numero 279 di \"FC\". Da allora realizza storie con Pippo, Pluto, Lupetto, Penna Bianca, il Grillo Saggio, Cip e Ciop e la famiglia dei Paperi.\nIl suo tratto moderno e spigoloso, simile allo stile impresso in quegli anni (intorno al 1953) dallo Studio Disney ai lungometraggi prodotti, ne fa l'ovvia scelta per le riduzioni a fumetti dei prodotti cinematografici che escono da Burbank: disegna cos\u00ec storie con Peter Pan, Campanellino, la Bella Addormentata, i personaggi de \"La carica dei 101\", Mowgli, \"gli Aristogatti\", \"Lilli e il Vagabondo\". Da quest'ultimo deriva la serie dedicata a Lillo, il figlio della coppia.\nNel 1963 con l'avvio di storie destinate solo al mercato estero, Hubbard si concentra sui paperi, con qualche sconfinamento in serie come \"The Swamp Folk\", dove disegna Fratel Coniglietto o personaggi creati appositamente come Comare Orsa o la nonna di Compar Volpone. Imposta poi \"Mickey and the Sleuth\", un ciclo di storie che vedono Topolino spalla di un imbranato Sherlock Holmes, in Italia Ser Lock, ambientata nell'Inghilterra del XIX secolo.\nKinney e Paperoga.\nNel 1965 collabora con Al Taliaferro inchiostrando le strisce quotidiane e le tavole domenicali di \"Donald Duck\". Intanto, l'anno precedente, il 1964, aveva iniziato quella che sarebbe divenuta una proficua collaborazione con Dick Kinney e che porter\u00e0 la coppia a creare Paperoga (\"Fethry Duck\"), cugino di Paperino. Lo sgangherato papero nella prima storia, Paperino e il fanatico igienista, si dimostra cieco appassionato di discipline orientali, nonch\u00e9 praticante di yoga. Lo si rivedr\u00e0, poi, nelle storie successive impegnarsi in folli imprese, spesso guidato dal prezioso aiuto di manuali vari, alla fine sempre interpretati in maniera creativa.\nMa Paperoga non \u00e8 il solo personaggio della coppia: si deve contare anche il gatto di Paperino, Malachia, ispirato al \"Sergente Tibbs\" de \"La carica dei 101\", che mal sopporta il cugino del padrone e le sue stravaganze, sempre ritenute pericolose: in una casa che diventa un \"manicomio\" sembra l'unico in grado di tirare fuori pensieri ragionevoli.\nAltro personaggio di successo \u00e8 01 Paperbond, una parodia del famoso James Bond di Ian Fleming, che affronta, con il solito stile dinamico dei due autori, avventure rischiose e missioni pericolose, sempre zeppe di \"gag\"."}
{"id": "16917", "revid": "124582325", "url": "https://it.wikipedia.org/wiki?curid=16917", "title": "Marguerite Yourcenar", "text": "\u00c8 stata la prima donna eletta alla Acad\u00e9mie fran\u00e7aise; nelle sue opere sono frequenti i temi dell'esistenzialismo, in particolare quello della morte.\nBiografia.\nNacque da una famiglia franco-belga. Il padre, Michel Cleenewerck de Crayencour, di famiglia borghese (era figlio di una ricca proprietaria terriera, Noemi Dufresne) rappresentava la parte francese della famiglia; la madre belga di stirpe nobile, Ferdinande de Cartier de Marchienne, mor\u00ec dieci giorni dopo la nascita di Marguerite, a causa di setticemia e peritonite insorte in seguito al parto. Marguerite studi\u00f2 con tutori privati e crebbe nella villa della nonna Dufresne a Mont Noir nel comune di Saint-Jans-Cappel, nel Nord della Francia. La bambina si dimostra subito una lettrice precoce, interessandosi a soli otto anni alle opere di Jean Racine e Aristofane; a dieci anni impara il latino e a dodici il greco. All'et\u00e0 di diciassette anni, da poco trasferitasi a Nizza, Marguerite pubblica sotto lo pseudonimo di \"Marg Yourcenar\" il suo primo libro di poesie: sceglie questo pseudonimo con l'aiuto del padre, anagrammando il cognome (Crayencour, appunto). Nel 1924, in occasione di un viaggio in Italia, visita per la prima volta Villa Adriana e inizia la stesura dei primi \"Carnets de notes de M\u00e9moires d'Hadrien\" (Taccuini di note di Memorie di Adriano). Nel 1937 a Parigi Marguerite fa un incontro fondamentale per la sua carriera e per la sua vita, quello con Grace Frick, allora insegnante di letteratura inglese, che sar\u00e0 la sua compagna per il resto della vita. Nel 1939, allo scoppio della seconda guerra mondiale, si trasferisce negli Stati Uniti d'America (prender\u00e0 la cittadinanza americana nel 1947), pur continuando sempre a scrivere in francese. Negli Stati Uniti insegna letteratura francese e storia dell'arte dal 1942 al 1950 e dal 1952 al 1953. Inizia cos\u00ec un decennio di privazioni, che ella stessa definir\u00e0 pi\u00f9 tardi come il pi\u00f9 difficile della sua vita. Questo periodo della sua vita si conclude con la pubblicazione delle \"M\u00e9moires d'Hadrien\" (Memorie di Adriano), sicuramente il suo libro di maggior successo. A partire da questo momento Yourcenar comincia una serie di viaggi in giro per il mondo, che conosceranno una pausa solo per l'aggravarsi delle condizioni di salute della sua compagna, che la porteranno alla morte nel 1979. Dopo la morte di Grace Frick la scrittrice conosce Jerry Wilson, che diventer\u00e0 presto una delle sue pi\u00f9 intense passioni. Ma neanche lui le sopravvive. Nel 1980 \u00e8 la prima donna a entrare a far parte della Acad\u00e9mie fran\u00e7aise.\nMarguerite Yourcenar muore presso l'ospedale di Bar Harbor, nell'isola di Mount Desert (Maine) il 17 dicembre 1987.\nCarriera.\nCome accennato, esord\u00ec come autrice in poesia, con la raccolta \"Le jardin des chim\u00e8res\" (\"Il giardino delle chimere\"), pubblicata a proprie spese nel 1921. La prima opera pubblicata da una casa editrice \u00e8 un romanzo pubblicato nel 1929: \"Alexis o il trattato della lotta vana\", dove si affaccia per la prima volta il tema dell'omosessualit\u00e0 vissuta come dramma. Da l\u00ec comincia per la scrittrice una carriera che le procurer\u00e0 la notoriet\u00e0 internazionale.\nNel periodo che va dal 1932 al 1938 pubblica il romanzo \"Moneta del sogno\", ambientato nell'Italia fascista, \"Fuochi\", una raccolta di prose liriche ispirata dal suo amore non corrisposto per Andr\u00e9 Fraigneau e \"Novelle orientali\", una serie di racconti ispirati a miti e leggende dell'Estremo Oriente, della Grecia e dei Balcani.\nAttratta dal romanzo di ambientazione storica, scrive le \"Memorie di Adriano\", il suo capolavoro, in cui alla crisi personale di un imperatore illuminato, giunto alla fine della sua vita, si sovrappone il crepuscolo dell'Impero di Roma avviato verso una fine annunciata.\n\"L'opera al nero\" \u00e8 un altro romanzo di genere storico ambientato nel tardo Rinascimento con protagonista il medico-filosofo Z\u00e9non. Anche qui la storia \u00e8 una cornice disegnata intorno alle tormentate vicende dei protagonisti con sottili risvolti psicologici apparentemente fuori tempo - per troppa modernit\u00e0 - rispetto all'epoca in cui i personaggi vengono fatti agire; \u00e8 ci\u00f2 che verr\u00e0 definito \"la modernit\u00e0 del passato\". Infatti modernissimo \u00e8 il discorso in cui Z\u00e9non enuncia sinteticamente la sua filosofia dicendo:\n\"Come l'acqua che scorre\", pubblicato nel 1982, raccoglie tre racconti storici di ambiente secentesco, ambientati fra l'Italia e le Fiandre. Il primo, \"Anna, soror...\", fu scritto nel 1925 dopo un soggiorno a Napoli, dove si svolge il racconto intimo e delicato della passione incestuosa di Anna per il fratello Miguel. Il secondo, \"Un uomo oscuro,\" ci fa seguire le peregrinazioni di Nathanael (un altro dei grandi personaggi yourcenariani), il suo amore per la prostituta Sarai, il servizio presso una nobile famiglia e la silenziosa fine nella solitudine di un'isola. L'ultimo racconto, \"Una bella mattina,\" si ricollega alla vicenda di \"Un uomo oscuro\" narrando la storia di Lazaro, figlio di Sara\u00ed e Nathanael, e della sua vocazione di attore.\nNella trilogia \"Il labirinto del mondo\", Yourcenar passa dalla storia del mondo a quella pi\u00f9 ristretta nel microcosmo della sua famiglia attraverso le generazioni.\nScrive anche numerosi saggi e racconti di viaggio, confluiti nelle raccolte \"Con beneficio d'inventario, Il tempo, grande scultore, Pellegrina e straniera\" e \"Il giro della prigione.\""}
{"id": "16919", "revid": "125801273", "url": "https://it.wikipedia.org/wiki?curid=16919", "title": "La Repubblica (quotidiano)", "text": "la Repubblica \u00e8 un quotidiano italiano, con sede a Roma, appartenente a GEDI Gruppo Editoriale a sua volta parte del gruppo Exor.\n\u00c8 il secondo quotidiano d'Italia per diffusione totale (cartacea pi\u00f9 digitale) e per quantit\u00e0 di lettori, dopo il \"Corriere della Sera\".\nStoria.\nFondazione.\nIl quotidiano nasce dall'iniziativa di Eugenio Scalfari, gi\u00e0 direttore del settimanale \"L'Espresso\". Il nome viene scelto in omaggio al piccolo giornale portoghese che nel 1974 aveva dato voce alla \"rivoluzione dei garofani\". Scalfari chiama con s\u00e9 alcuni colleghi fidati: Gianni Rocca, caporedattore centrale, poi Amedeo Massari direttore amministrativo, Giorgio Bocca, Sandro Viola, Mario Pirani, Rosellina Balbi, Miriam Mafai, Barbara Spinelli, Natalia Aspesi, Corrado Augias, Enzo Golino, Edgardo Bartoli, Fausto De Luca, Paolo Filo della Torre, Enzo Forcella, Orazio Gavioli, Giuseppe Turani. Del gruppo iniziale doveva far parte anche Andrea Barbato con il ruolo di vicedirettore, ma il giornalista lascia alla vigilia del primo numero, essendo stato chiamato alla direzione del TG2 post-riforma. Le vignette satiriche sono affidate alla matita di Giorgio Forattini. La redazione occupa appena quattro stanze, in via Po 12 a Roma, sede anche dell\"Espresso\".\nDagli inizi all'affermazione (1976-1986).\nLa nuova testata di Eugenio Scalfari sceglie di collocarsi nell'area della sinistra laica e riformista. Alla sua sinistra, i quotidiani pi\u00f9 letti nell'Italia di met\u00e0 anni 1970 sono \"l'Unit\u00e0\" e \"Paese Sera\". Inizialmente \"la Repubblica\" non intende scontrarsi frontalmente con essi, ma differenziarsi. Vuole infatti essere visto come un \"secondo giornale\": un quotidiano di approfondimento, per un pubblico che ha gi\u00e0 letto altrove i fatti del giorno.\n\"la Repubblica\" debutta in edicola mercoled\u00ec 14 gennaio 1976. Si presenta al pubblico con un formato berlinese, pi\u00f9 piccolo di quelli usualmente adottati all'epoca dagli altri giornali nazionali: sei colonne invece delle tradizionali nove; \u00e8 composto di 20 pagine ed esce dal marted\u00ec alla domenica. Al posto della terza pagina tradizionale, la cultura \u00e8 collocata nel paginone centrale.\nQuando il giornale nasce, la messa in pagina non \u00e8 ancora definita compiutamente; dopo numerosi assestamenti, la griglia raggiunge un'impostazione standard. La pagina, che inizialmente conteneva soltanto testi e titolazioni, inizia a essere movimentata con l'aggiunta di illustrazioni, fotografie e disegni. Il grafico, Franco Bevilacqua, inventa i blocchi prefigurati: l'articolo della \"Repubblica\" si compone di testo e fotografie insieme.\nDurante i primi due anni di vita il quotidiano crea il proprio pubblico, ondeggiando tra la sinistra extraparlamentare e quella riformista. Scalfari coglie la novit\u00e0 rappresentata dal movimento giovanile nelle universit\u00e0; \"la Repubblica\" lo aggancia e lo segue da vicino. Il punto di forza del quotidiano sono i commenti, sempre incisivi e schierati: anche le cronache hanno un taglio politico. Alla schiera dei collaboratori si aggiunge Giampaolo Pansa, proveniente dal \"Corriere della Sera\", nel ruolo di inviato speciale a Milano. La sede di \"Repubblica\" occupa un piano di un palazzo in piazza Indipendenza di propriet\u00e0 della famiglia Amodei, editore del \"Corriere dello Sport - Stadio\", che ha sede e redazione nello stesso edificio.\nIl 1978 \u00e8 l'anno della svolta. All'inizio, la vendita media \u00e8 di copie. In marzo l'Italia \u00e8 sconvolta dal rapimento di Aldo Moro, presidente della Democrazia Cristiana, a opera delle Brigate Rosse: durante i cinquantacinque giorni del sequestro la testata di Scalfari appoggia incondizionatamente la linea della fermezza contro le richieste dei brigatisti, mentre segue con attenzione nettamente critica la scelta \"trattativista\" del PSI di Bettino Craxi. La linea di opposizione al segretario socialista, che sar\u00e0 il \"leitmotiv\" del quotidiano per i successivi dieci anni, \u00e8 gi\u00e0 tracciata. Nello stesso anno appare l'inserto \"Satyricon\": \u00e8 il primo inserto di un quotidiano italiano dedicato interamente alla satira. Sul finire del 1978 \"la Repubblica\" arriva a toccare le copie.\nNel 1979, con una tiratura media di copie, il quotidiano raggiunge il pareggio di bilancio. La foliazione aumenta da 20 pagine a 24. Il giornale decide, per la prima volta, di coprire gli eventi sportivi; a dirigerne l'apposita redazione viene chiamato Gianni Brera. Tra il '79 e il 1980 appare poi la rubrica a disegni \"Tutti da Fulvia sabato sera\", di Pericoli e Pirella. Sempre nell'80 il terrorismo colpisce da vicino \"la Repubblica\": il 7 maggio il cronista Guido Passalacqua viene gambizzato dallo stesso gruppo che il 28 uccider\u00e0 Walter Tobagi.\nNel 1981 uno scandalo travolge il quotidiano nazionale pi\u00f9 venduto, il \"Corriere della Sera\", che si scopre essere di fatto controllato, sia finanziariamente che editorialmente, dalla loggia P2. Ci\u00f2 consente alla \"Repubblica\" di aumentare il numero dei lettori e di strappare al giornale concorrente alcune firme prestigiose, tra cui quelle di Enzo Biagi e Alberto Ronchey. Scalfari intravede l'opportunit\u00e0 di portare il suo giornale ai primi posti e lancia nuove iniziative per allargarne il bacino d'interesse; tra gli altri, porta la foliazione a 40 pagine, per dare pi\u00f9 spazio alla cronaca varia, agli spettacoli e allo sport. La sua testata diventa un \"giornale omnibus\", ovvero un quotidiano per tutti i tipi di lettori.\nPer quanto riguarda la linea politica, il giornale continua ad appoggiare la sinistra riformista; cambiano invece i termini del confronto con i partiti al governo: da una parte permane l'opposizione a Craxi, mentre si registra una maggiore apertura verso Ciriaco De Mita, principale esponente della sinistra democristiana. I risultati non si fanno attendere: nel 1985 \"la Repubblica\" vende in media copie, circa in pi\u00f9 della media del 1981. Il quotidiano di Scalfari supera \"La Stampa\" divenendo cos\u00ec il secondo quotidiano italiano.\nNel 1986, data del suo decimo compleanno, il giornale romano decide il varo di un settimanale finanziario, un dorso che esce come supplemento tutti i luned\u00ec: \"Affari &amp; Finanza\", diretto da Giuseppe Turani. Il \"Corriere\" \u00e8 sempre pi\u00f9 vicino; finalmente, nel dicembre 1986 \"la Repubblica\" riesce per la prima volta a superare la testata milanese: copie contro le del concorrente.\nLa gara con il \"Corriere della Sera\".\nNel gennaio 1987 il quotidiano lancia un gioco a premi: si chiama \"Portfolio\", ed \u00e8 in pratica una lotteria che si basa sulla Borsa. I lettori sono quindi invogliati a comprare il giornale tutti i giorni per controllare i valori delle azioni. Il gioco si rivela molto pi\u00f9 redditizio dei supplementi (che aumentano le vendite solo per uno o due giorni alla settimana): il quotidiano romano guadagna in tre mesi quasi copie, sfiorando le di vendita media. \"la Repubblica\" consolida la sua posizione come primo giornale d'Italia.\nIl \"Corriere della Sera\" non sta a guardare e risponde colpo su colpo, offrendo un rotocalco in omaggio al sabato (\"Sette\"). La replica della \"Repubblica\" \u00e8 \"Il Venerd\u00ec\", il cui primo numero esce il 16 ottobre, nello stesso giorno in cui gi\u00e0 offre \"Affari &amp; Finanza\". Anche nel 1988 \"la Repubblica\" rimane saldamente il primo quotidiano italiano, con una vendita media di copie, duecentomila in pi\u00f9 del \"Corriere\", fermo a . La testata di via Solferino riprender\u00e0 il primato solo nel 1989 con \"Replay\", un altro gioco a premi.\nCon gli anni 1990, nuove iniziative editoriali arricchiscono l'offerta informativa del quotidiano di Scalfari, che inaugura il numero del luned\u00ec acquisendo per 50 milioni di lire il marchio \"Luned\u00ec di Repubblica\", rivista satirica, primo giornale vero/falso edito da Vincenzo Sparagna, gi\u00e0 autore di \"Frigidaire\". Il lancio avviene il 10 gennaio 1994: in questo periodo il quotidiano si attesta su una tiratura media di copie. Il 1995, oltre a essere l'anno dell'introduzione dei due supplementi \"Musica! rock &amp; altro\" e \"Salute\", \u00e8 anche quello della rivoluzione grafica: viene infatti introdotto il colore per la prima pagina e le inserzioni pubblicitarie.\nIl 2 ottobre 1994, durante la fase di passaggio dall'MSI ad AN (iniziata nel gennaio di quell'anno e conclusasi con la svolta di Fiuggi del gennaio 1995), il direttore Eugenio Scalfari pubblic\u00f2 un articolo di fondo intitolato \"Lo sdoganamento della destra\". Sempre Scalfari schiera il proprio quotidiano su posizioni antitetiche a quelle di Silvio Berlusconi, magnate dei \"media\" che entra in politica nello stesso '94; il quotidiano critica in special modo il suo conflitto d'interessi come imprenditore e politico.\nLa direzione di Ezio Mauro.\nNell'aprile 1996, dopo le elezioni politiche, la direzione della testata passa di mano: Eugenio Scalfari dopo vent'anni lascia il timone a Ezio Mauro (che firma \"la Repubblica\" dal 6 maggio), pur continuando a rimanere presente tra le pagine del giornale come editorialista. Il quotidiano mantiene una linea vicina allo schieramento politico del centro-sinistra, anche se non risparmia critiche ai suoi rappresentanti politici e ai partiti che lo compongono (con riguardo sia alla \"questione morale\" che alla frammentazione delle forze politiche). Con la direzione di Mauro il quotidiano si trasferisce nella nuova sede di via Cristoforo Colombo, all'EUR. Tra le prime novit\u00e0 editoriali vi \u00e8 l'inserto settimanale femminile \"D - la Repubblica delle donne\" (21 maggio). Sempre in maggio, il quotidiano incappa in un infortunio giornalistico: il 30 maggio 1996 viene infatti annunciata e commentata la vittoria di Shimon Peres alle elezioni israeliane, quando ancora lo spoglio non era terminato; alla fine risulter\u00e0 vincitore Benjamin Netanyahu.\nIl 1996 \u00e8 un anno elettorale. Il 5 aprile viene aperta la versione sperimentale del quotidiano sul \"web\", in occasione delle consultazioni politiche del 21 aprile. Il sito conta 16- contatti al giorno. La notte delle elezioni pi\u00f9 di persone cercano di collegarsi (quando gli utenti Internet in Italia erano tra i 3 e i 4 milioni). In agosto iniziano i lavori per la realizzazione dell'edizione \"on-line\" definitiva. Il 14 gennaio 1997 viene lanciato il sito web del quotidiano (repubblica.it), che si affermer\u00e0 come principale sito d'informazione italiano con oltre 10 milioni e utenti unici: attualmente, il sito contiene tutti gli articoli a partire dal 1984. Sempre nel 1997 nasce l'edizione cartacea locale di Palermo, seguita, tre anni dopo, da quella di Bari.\nNel 2004, attraverso un processo graduale, il quotidiano inserisce il colore in ogni sua pagina. La decisione smuove tutto il mercato dei quotidiani italiani, spingendo la concorrenza ad adottare delle contromosse; in breve, anche gli altri maggiori quotidiani passano al colore. L'edizione della domenica \u00e8 arricchita da un'ampia sezione culturale (\"La Domenica di Repubblica\", dal 28 novembre 2004). Nel settembre 2005 viene lanciato il supplemento mensile \"XL\" (dedicato al pubblico giovane); nel dicembre 2006 nasce poi \"Velvet\" (indirizzato a chi segue la moda).\nNel 2007 accade un fatto insolito nella vita del giornale: la redazione proclama uno sciopero. Insoddisfatti per le condizioni contrattuali e per le relazioni con l'editore, i giornalisti bloccano l'uscita del quotidiano per sette giorni. \"La Repubblica\" non pu\u00f2 raccontare ai propri lettori il congresso dei Democratici di Sinistra che approva la fondazione del Partito Democratico (19-21 aprile 2007).\nIl 19 settembre 2007 il quotidiano si rinnova profondamente, nella grafica e nell'impaginazione. Di fatto, \"Repubblica\" si sdoppia in due giornali: uno dedicato alle notizie e un altro (denominato \"R2\") contenente approfondimenti, inchieste e reportage sui principali temi dell'attualit\u00e0. Il quotidiano, che \u00e8 sempre stato uno dei maggiori critici di Berlusconi, il \"leader\" dello schieramento del centro-destra, accentua la sua avversione nel 2008, anno della sconfitta elettorale del centro-sinistra a opera della coalizione avversaria.\nA partire dall'aprile 2008, il sito online viene arricchito da un nuovo motore di ricerca, tramite il quale \u00e8 possibile ricercare e consultare gli articoli cartacei pubblicati dal 1984 in poi. Sono disponibili anche gli articoli usciti in rete, la cui consultazione \u00e8 gratuita. Per le pubblicazioni presenti anche sul giornale, \u00e8 invece richiesto un pagamento prima che essi diventino di pubblico dominio (solitamente nei giorni immediatamente successivi all'uscita dell'articolo).\nNella primavera 2009 \"la Repubblica\" ospita una lettera aperta di Veronica Lario al marito Silvio Berlusconi. Nella missiva la Lario accusava l'allora premier italiano di frequentare ragazze minorenni. Per il quotidiano \u00e8 un clamoroso \"scoop\", cui segue una campagna, durata tutta la primavera, sulle frequentazioni segrete di Berlusconi. I risultati sono lusinghieri: aumento delle vendite di copie e aumento della pubblicit\u00e0. Il 2009 \u00e8 anche l'anno delle \u00ab10 domande che non si possono fare a Berlusconi\u00bb: Giuseppe D'Avanzo raccoglie un elenco di 10 quesiti, cui il premier evita di rispondere; a fine agosto il premier fa causa alla testata, tuttavia il quotidiano continua a pubblicare l'elenco per i successivi sei mesi.\nA inizio 2010 il quotidiano si riavvicina nelle vendite allo \"storico\" concorrente, il \"Corriere della Sera\": dalle copie del marzo 2009 il divario \u00e8 sceso a nel marzo 2010. Nel 2011 \"la Repubblica\" diventa il primo quotidiano per lettorato, con una quota stimata di 3 milioni e lettori, superando il rivale lombardo (3 milioni e lettori).\nNel 2015 il giornale \u00e8 tra i fondatori, assieme ai tedeschi di \"Die Welt\", agli spagnoli di \"El Pa\u00eds\", ai francesi di \"Le Figaro\", ai belgi di \"Le Soir\", a \"Tages-Anzeiger\" e a \"Tribune de Gen\u00e8ve\", della Leading European Newspaper Alliance (LENA), un accordo di collaborazione tra testate europee.\nLa direzione di Mario Calabresi.\nMario Calabresi subentra a Ezio Mauro come direttore il 15 gennaio 2016, il giorno dopo il 40\u00ba anniversario della fondazione quotidiano. \nIl 22 novembre 2017 viene avviata una ristrutturazione del giornale: la veste grafica viene ampiamente rinnovata. Inoltre viene adottato un nuovo carattere, denominato \"Eugenio\" (basato sul Bodoni), il cui nome si rif\u00e0 a quello del fondatore del giornale, Eugenio Scalfari. Viene modificata anche l'organizzazione dei contenuti del giornale cartaceo. Ogni giorno i due argomenti pi\u00f9 importanti vengono trattati in prima pagina, seguono la politica e la cronaca.\nLa direzione di Carlo Verdelli.\nIl 5 febbraio 2019 Mario Calabresi annuncia la fine della sua direzione per scelta degli editori. Il 19 febbraio 2019 si insedia come nuovo direttore Carlo Verdelli, il quale ottiene la fiducia della redazione il giorno seguente con 296 s\u00ec, 13 no, 6 schede bianche e 1 nulla.\nL'11 aprile 2019 muore il vice-direttore Angelo Aquaro. Il 25 maggio 2019 muore il celebre editorialista Vittorio Zucconi.\nIl 21 marzo 2020 muore il celebre giornalista sportivo Gianni Mura.\nLa direzione di Maurizio Molinari.\nIl 23 aprile 2020 la newco Giano Holding diviene proprietaria del 60,9% del Gruppo editoriale GEDI e il Consiglio di Amministrazione nomina Maurizio Molinari nuovo direttore del quotidiano al posto di Carlo Verdelli. Il giorno successivo \"la Repubblica\" non esce in edicola a seguito di uno sciopero, indetto come protesta per la decisione del CdA. In seguito alla rimozione di Verdelli, Gad Lerner e Pino Corrias interrompono la loro collaborazione con il quotidiano, mentre Enrico Deaglio interrompe la sua collaborazione con \"Il Venerd\u00ec di Repubblica\". Lerner e Corrias inizieranno successivamente a collaborare con \"Il Fatto Quotidiano\", mentre Deaglio passa a \"Domani\".\nMolinari il 29 aprile ottiene la fiducia della redazione con 220 favorevoli, 36 contrari, e 44 astenuti. \nSotto la direzione di Molinari iniziano a collaborare con \"la Repubblica\" Oscar Giannino (ex giornalista de \"La Voce Repubblicana\", \"Cronache di Liberal\", \"Libero\", Radio 24 e Radio Capital ed ex leader di Fare per Fermare il Declino), Giancarlo Mazzuca (ex giornalista de \"Il Giornale\" e \"Il Giorno\" ed ex deputato de Il Popolo della Libert\u00e0), Domenico Siniscalco (ex Ministro dell'Economia e delle Finanze nel Governo Berlusconi II), Sharon Nizza (ex assistente parlamentare della deputata del PdL Fiamma Nirenstein e, a sua volta, candidata non eletta dello stesso PdL) e Paolo Cond\u00f2 (che lascia \"La Gazzetta dello Sport\" e \"SportWeek\") Il quotidiano abbandona cos\u00ec la storica linea di sinistra in favore di una collocazione moderata e centrista.\nIl 20 agosto 2020 \"la Repubblica\" si schiera ufficialmente per il NO al referendum costituzionale del 2020.\nNei mesi successivi continuano le uscite di firme eccellenti: lasciano Bernardo Valli, Attilio Bolzoni (che passa a \"Domani\"), Luca Bottura (che rimane a \"L'Espresso\"), Irene Bignardi, Roberto Saviano (che passa al \"Corriere della Sera\"), e Stefano Balassone (che passa a \"Domani\"). Nel 2021 l'esodo di firme eccellenti continua: il 27 ottobre Federico Rampini abbandona il quotidiano diretto da Molinari per passare al \"Corriere della Sera\"; il 29 ottobre lascia Curzio Maltese, annunciando nella sua longeva rubrica su \"Il Venerd\u00ec\" il suo congedo dai lettori. L'11 novembre lascia il giornale il vicedirettore Sergio Rizzo, dichiarando di essere stato costretto ad andare in pensione insieme ad altri 53 giornalisti della testata.. In controtendenza, negli stessi giorni Luca Ricolfi inizia a collaborare al quotidiano.\nVariazioni dell'assetto proprietario.\nFondazione.\nI padri de \"la Repubblica\" sono quattro: Eugenio Scalfari, Carlo Caracciolo, editore dell'\"Espresso\", Mario Formenton e Giorgio Mondadori, rispettivamente amministratore delegato e presidente dell'Arnoldo Mondadori Editore. Per fondare il quotidiano, Caracciolo e la Mondadori investono 2 miliardi e 300 milioni di lire (met\u00e0 per ciascuno): il patto \u00e8 firmato il 30 luglio 1975, il punto di pareggio \u00e8 calcolato a copie. Il consiglio d'amministrazione della societ\u00e0 editrice del quotidiano (Gruppo Editoriale L'Espresso) \u00e8 inizialmente composto da dieci membri: cinque in quota Mondadori e cinque espressi da Caracciolo.\nDurante i primi anni la gestione del quotidiano e del settimanale sono unificate. Il 1976 si chiude per \"la Repubblica\" con una vendita media di copie. Il risultato deludente \u00e8 compensato dalla tiratura dell'\"Espresso\", che si avvicina a quota . Nel 1979 si aggiunge ai quattro soci originari la Compagnie Industriali Riunite (CIR) di Carlo De Benedetti, che investe cinque miliardi di lire, corrispondenti a una quota di poco inferiore al 10% del capitale sociale.\nLa \"guerra di Segrate\".\nDurante gli anni 1980, la CIR di De Benedetti incrementa sempre pi\u00f9 la sua quota nel capitale della societ\u00e0 editrice della \"Repubblica\", fino a raggiungere il 50%. Nel 1989, convinti che per la crescita del gruppo occorra ampliare il sostegno finanziario, Carlo Caracciolo ed Eugenio Scalfari (principali azionisti del Gruppo Editoriale L'Espresso) vendono tutte le loro quote a Carlo De Benedetti. Questi, gi\u00e0 importante azionista della Mondadori, porta il Gruppo L'Espresso in dote alla casa editrice milanese, di cui punta a diventare azionista di maggioranza acquistando i pacchetti in mano agli eredi di Arnoldo Mondadori. Gli sbarra la strada Silvio Berlusconi, aprendo quella che passer\u00e0 alla storia come la \"guerra di Segrate\" (dall'omonimo comune alle porte di Milano dove ha sede la Mondadori).\nTra Berlusconi, nuovo patron della Mondadori, e De Benedetti nasce un contenzioso giudiziario che si conclude, dopo oltre due anni di battaglie finanziarie e legali, nel 1991 con la separazione fra il settore libri e periodici (che va alla Fininvest di Berlusconi), e quello della \"Repubblica\", dell'\"Espresso\" e dei quotidiani locali (che va invece al Gruppo Editoriale L'Espresso, di cui la CIR di De Benedetti \u00e8 azionista di maggioranza).\nNegli anni successivi tale controversa operazione finisce al centro di una causa giudiziaria che vede come protagonista Berlusconi, accusato di corruzione in atti giudiziari con riferimento al giudizio sull'impugnazione del c.d. lodo Mondadori, col quale gli arbitri nominati dai gruppi Fininvest e CIR avevano deciso la controversia in primo grado. Con sentenza del Tribunale civile di Milano del 3 ottobre 2009 viene statuito che la Fininvest deve risarcire alla CIR la complessiva somma di circa 750 milioni di euro per il \u00abdanno patrimoniale da perdita di opportunit\u00e0 di un giudizio imparziale\u00bb connesso al succitato lodo; il pagamento del risarcimento viene in seguito sospeso fino alla fine del processo d'appello, venendo comunque garantito da una fideiussione bancaria. Il 9 luglio 2011 la Corte civile d'appello di Milano, che aveva ordinato un'ulteriore perizia al fine di stabilire l'importo del risarcimento, condanna la Fininvest al pagamento della sanzione in favore della CIR, che in base alla nuova perizia ammonta a 560 milioni di euro.\nIn GEDI.\nNel 1998 avviene la fusione per incorporazione della Societ\u00e0 Editoriale La Repubblica SpA nel gruppo editoriale l'Espresso, che nel 2016 si fonde con il Itedi - Italiana Edizioni divenendo GEDI Gruppo Editoriale Spa.\nNel 2020 la CIR vende le sue azioni del Gruppo GEDI a Exor, di propriet\u00e0 della famiglia Agnelli, tramite la Giano Holding; nei mesi successivi la Giano porta a termine un'offerta pubblica di acquisto sulle restanti azioni del Gruppo, divenendo proprietaria del 100% delle azioni e procedendo al delisting di GEDI dalla Borsa Italiana.\nEdizione cartacea.\nEdizioni locali.\n\"La Repubblica\" realizza in dieci diverse citt\u00e0 italiane un'edizione locale: a Bari, Bologna, Firenze, Genova, Milano, Napoli, Palermo, Parma (solo online), Roma e Torino.\nInoltre l'inserto locale ligure \u00e8 lo storico quotidiano socialista genovese \"Il Lavoro\".\nInserti e supplementi.\nLa domenica, inoltre, il quotidiano esce in abbinamento col settimanale L'Espresso, appartenente allo stesso gruppo editoriale.\nServizi multimediali.\nOltre al sito web, alla versione digitale del giornale e alla web tv, il quotidiano \u00e8 presente con un proprio account automatico su WhatsApp dal 9 gennaio 2015, ma ha raggiunto il limite delle utenze a cui pu\u00f2 inviare gli aggiornamenti. La Repubblica ha pure creato il canale su Telegram il 12 marzo 2016; ha poi reso pubblico il canale sul sito il 16 marzo 2016.\n\"La Repubblica\" ha aperto un sito web per le scuole, Repubblica@Scuola, dedicato allo sviluppo del giornalismo giovanile.\nIl 27 luglio 2018 viene lanciata una nuova applicazione mobile per smartphone che raggruppa: \"Repubblica.it\" (le cui pagine sono aggiornate continuamente); \"Rep.video\" (i video della redazione); \"Rep:\" (il nuovo servizio di approfondimento); \"Repubblica+\" (il servizio su abbonamento per leggere il giornale online)."}
{"id": "16920", "revid": "125430540", "url": "https://it.wikipedia.org/wiki?curid=16920", "title": "Dick Kinney", "text": "Biografia.\nAnimazione.\nNel campo dell'animazione, un ruolo importante lo rivestono i \"gagmen\", ruolo nel quale fu maestro Carl Barks, ovvero figure preposte all'ideazione delle situazioni comiche da far vivere ai personaggi, generalmente molto abili nel produrle a getto praticamente continuo.\nUno di questi fu Kinney, che, come il fratello maggiore, Jack (1909-1992), era destinato a lavorare presso lo Studio Disney di Burbank in California.\nIl giovane Dick vuole seguire le orme del fratello, animatore dal 1931, e sul finire degli anni trenta inizia a lavorare come intercalatore presso lo studio di Walter Lantz, che in quegli anni produce soprattutto cortometraggi con protagonista il coniglio Oswald.\nDick, comunque, si dimostra pi\u00f9 abile nelle sceneggiature e intorno al 1945 si presenta agli studi di Burbank per lavorare a fianco del fratello regista. La loro prima collaborazione, con Jack direttore di sequenza e Dick sceneggiatore, \u00e8 per \"Musica maestro\" (1946), ma subito dopo Dick inizia a ideare una serie di esilaranti gag per i cortometraggi di Pippo e si impegner\u00e0 su questo personaggio fino alla met\u00e0 degli anni cinquanta. Nel frattempo, per\u00f2, sceneggia anche corti per altri personaggi, come Paperino, alle prese con Cip e Ciop, diretti da Jack Hannah.\nLasciata, contemporaneamente al fratello, la Disney, nel 1957 Dick ritorna con Lantz, dove per un anno circa lavora sulla serie \"Cartune\" e su Picchiarello (Woody Woodpecker). Subito dopo lavora con Jack su \"1001 Arabian Nights of Mr.Magoo\", parodia delle Mille e una notte del 1959, prodotta dalla UPA, con protagonista il personaggio di Mr.Magoo.\nNei due anni successivi (1960-61), Dick \u00e8 il principale scrittore dei corti di Popeye per il King Features Syndicate. Poi nuovamente per la UPA sceneggia i corti di Dick Tracy. Negli anni successivi, poi, lavora presso lo studio \"Terrytoons\" e quindi per Hanna-Barbera.\nFumetti.\nTra il 1963 e il 1977 Dick Kinney si dedica anche ai fumetti, diventando uno dei principali sceneggiatori dello Studio Disney per i prodotti d'oltreoceano, ovvero storie che erano destinate al mercato internazionale e non a quello americano.\nCollabora con il disegnatore Al Hubbard creando una serie di personaggi di successo come Paperoga, lo stramb\u00f2 cugino di Paperino, che debutta nel 1964 insieme al gatto di quest'ultimo, Malachia. Nella terza storia della coppia, poi, fa il suo esordio Dinamite Bla, rozzo campagnolo, schivo e diffidente nei confronti dei cittadini e della tecnologia, che sar\u00e0 molto utilizzato all'estero, soprattutto dagli artisti brasiliani. I due inventano anche Prospero Chiacchiera, papero occhialuto e ciarliero, sempre pronto a imbrogliare Paperone. Nel 1965, poi, ideano il personaggio dell'agente segreto 01 Paperbond (\"00Duck\"), parodia di James Bond, che con l'aiuto dell'assistente \"Mata Harrier\", combatte il crimine e affronta missioni pericolose e letali, soprattutto a causa delle esilaranti gag disseminate per le storie. Nello stesso anno fa infine il suo esordio Bella Quack, vecchia conoscenza di Paperone.\nDopo che l\u2019hanno gi\u00e0 usato una volta i fratelli Barosso in Italia per la storia \"Zio Paperone e il kiwi volante\" (1963), Kinney \u00e8 il primo americano che, nel 1964, recupera il personaggio di Rockerduck dopo che era stato ideato da Barks; il papero sar\u00e0 poi molto utilizzato nelle storie italiane, e anche questa storia di Kinney (\"Il giro del mondo in 80 stati d\u2019animo\") nasce come collaborazione internazionale visto che le matite sono di Romano Scarpa.\nIdea anche una lunga serie di storie ambientate nella redazione del Papersera, con i soli Paperino e Paperoga, e disegnate tra gli altri da Tony Strobl, Jim Fletcher, Jack Bradbury e dagli artisti argentini dello studio di Jaime Diaz."}
{"id": "16922", "revid": "228587", "url": "https://it.wikipedia.org/wiki?curid=16922", "title": "Repubblica (disambigua)", "text": ""}
{"id": "16926", "revid": "73843", "url": "https://it.wikipedia.org/wiki?curid=16926", "title": "Filatelia", "text": "Filatelia \u00e8 il termine con cui si identifica il collezionismo di francobolli. Tale termine \u00e8 stato coniato nel XIX secolo unendo i termini greci \"filos\" (\"amante\") e \"atelia\" (\"franchigia\"), dove \"franchigia\" \u00e8 un termine usato per indicare la tassa dovuta per il recapito della posta. Il termine origina il sostantivo \"filatelista\" e l'aggettivo \"filatelico\". Con filatelista si intende dunque la persona che si interessa di filatelia, mentre gli oggetti utili al filatelista sono detti filatelici.\nStoria.\nIl primo francobollo (il famoso \"Penny Black\") venne emesso dalla Gran Bretagna nel 1840 e gi\u00e0 nel 1856 ebbero luogo negli Stati Uniti le prime riunioni di filatelisti. Ai primordi della storia postale le emissioni di francobolli erano infrequenti e limitate a poche nazioni, e pertanto i primi collezionisti si dedicavano alle raccolte generali o mondiali di francobolli, cosa oggi impensabile da farsi vista l'enorme quantit\u00e0 di francobolli che vengono emessi ogni anno. Inizialmente i francobolli venivano recuperati dalla corrispondenza e utilizzati anche a scopo decorativo. Nei primi anni abitualmente i francobolli venivano incollati ai fogli d'album. Successivamente si diede pi\u00f9 importanza alla conservazione e i francobolli venivano applicati all'album con l'ausilio di una linguella nella parte retrostante. Con l'avvento delle materie plastiche e quindi delle taschine da collezione l'uso della linguella venne progressivamente abbandonato e l'attenzione dei collezionisti si concentr\u00f2 prevalentemente sui valori nuovi con gomma integra (senza la traccia di linguella).\nNel 1861 venne stampato il primo catalogo di francobolli ad opera del francese Alfred Potiquet, che si era basato sul lavoro svolto qualche mese prima dal connazionale Oscar Berger Levrault. Avendo ora a disposizione album e cataloghi l'attenzione dei collezionisti si spost\u00f2 verso la ricerca dei valori mancanti alle proprie collezioni e apparve chiara la difficolt\u00e0 di reperimento di alcuni valori. Tale difficolt\u00e0 spost\u00f2 l'attenzione della maggior parte dei collezionisti sulla ricerca delle rarit\u00e0 filateliche. Con il concetto di rarit\u00e0 veniva a concretizzarsi la caratteristica tipica di bene economico in seguito alla quale nasceva il mercato finanziario-filatelico con lo stabilirsi di quotazioni riportate sia sui cataloghi specializzati.\nIl 15 dicembre 1862 usc\u00ec la prima copia del \"Monthly Advertiser\": prima rivista specializzata in campo filatelico ad avere un futuro duraturo. Fu preceduta dall'effimero \"British Monthly Intelligence\". Sempre nel 1862 fu stampato il primo catalogo filatelico inglese; \u201cHand Catalogue of Postage Stamps\u201d di J. E. Gray edito a Londra da R. Hardwicke ed ancora nel 1862 fu prodotto il primo album per la conservazione dei francobolli ad opera del commerciante francese Justin Lallier. Nel 1864 il collezionista francese Gustave Herpin ide\u00f2 il termine \"filatelista\", neologismo di etimologia greca che significa \"amante dell'assenza di tassa\": che si impose rapidamente in moltissime lingue del mondo. Sempre nel 1864 apparve il primo catalogo filatelico dei francobolli italiani: la \u201cGuida di tutti i francobolli emessi dal 1840 alla fine di giugno 1864\u201d; opera di G. Brecker.\nNel 1866 fu fondata negli U.S.A. la \"Excelsior Stamp Association\"; prima associazione filatelica del mondo. Il 18 marzo 1872 ad opera di J. W. Scott venne compilato il primo catalogo d'asta filatelica. Nel 1890 il filatelista John Nicholas Luff fu considerato il pi\u00f9 autorevole esperto di filatelia statunitense e fu il primo ad usare un metodo sistematico per studiare i francobolli. Nel 1915 l'italiano Emilio Diena pubblic\u00f2 per la casa editrice Yvert &amp; Tellier il primo \u201cCatalogo descrittivo dei francobolli d'Italia\u201d, monumentale pietra miliare nella filatelia, che pone le basi della classificazione sistematica dei francobolli. Il 30 ottobre 1919 Percy C. Bishop, membro del London Stamp Club, propose l'istituzione del \"Filatelic Order of Merit\" per onorare gli scrittori filatelici. L'iscrizione in questo ordine rappresentava uno dei pi\u00f9 importanti premi filatelici internazionali. Nel marzo del 1920, una giuria composta da cinque elementi pubblic\u00f2 la prima lista di venticinque nomi da inserire nel \"Filatelic Order of Merit\", selezionati tra le associazioni britanniche, Nel 1921 durante il congresso di Harrogate, sotto la supervisione di Re Giorgio V fu cambiato nome in Roll of Distinguished Philatelist e tale \u00e8 rimasto fino ai giorni nostri. A partire dal 1922, la selezione dei firmatari \u00e8 annuale e nel 1981 appose la propria firma sul Roll anche l'italiano Giulio Bolaffi.\nGrandi collezionisti.\nFilippo De Ferrari meglio noto come \"Philippe la Renoti\u00e8re Von Ferrary\" \u00e8 tuttora considerato il pi\u00f9 grande collezionista di tutti i tempi. Nato nel 1850 aveva trovato nella filatelia la sintesi di tutti i suoi studi e la grande passione della sua vita. Eredit\u00f2 un'immensa fortuna e destin\u00f2 tre stanze del suo Palazzo Galliera di Parigi ad accogliere la sua grandiosa collezione. Come curatore della sua collezione aveva assunto Pierre Mah\u00e9 uno dei pi\u00f9 quotati commercianti di Parigi. Ogni luned\u00ec Mahe riceveva la somma di 50.000 franchi che dovevano servire agli acquisti filatelici della settimana. Tra i suoi acquisti vi fu, ad esempio, l'unico esemplare noto del 1 cent magenta di Guyana del 1856. Alla sua morte la collezione venne donata al Museo Postale di Berlino ma il governo francese la sequestr\u00f2 mettendola all'asta tra il 1921 ed il 1925 realizzando pi\u00f9 di 26.000.000 di franchi di allora. \nMeno noto ma non secondo al Ferrari fu Thomas Keay Tapling. Tapling nacque nel 1855 in Inghilterra, ma non ebbe la stessa notoriet\u00e0 Filippo De Ferrari in quanto la sua collezione, se pure di inestimabile valore e completa dei pi\u00f9 rari \"classici\", alla sua morte fu donata al British Museum che ancora la detiene. Alla morte dei due grandi filatelici europei, il pi\u00f9 importante collezionista divenne poi l'americano Arthur Hind. Quest'ultimo, fu anche il maggior acquirente alle \"aste Ferrari\" ma ben presto, nel 1934, la sua collezione venne messa in vendita. Dal momento che il mondo stava ancora risollevandosi dalla grande crisi economica del 1929, alcuni pezzi realizzarono somme inferiori a quelle dell'acquisto. I maggiori compratori furono gli ultimi tre grandi collezionisti del primo periodo: Maurice Burrus, Alfred Caspary ed Alfred Lichtenstein.\nGrandi rarit\u00e0 filateliche.\nNormalmente le grandi rarit\u00e0 filateliche attraggono il grande pubblico per l'elevato valore commerciale che le accompagna. In realt\u00e0 non \u00e8 possibile stabilire quale sia il francobollo pi\u00f9 costoso del mondo in quanto questa caratteristica \u00e8 riservata a pochi esemplari rarissimi che richiedono non una valutazione annuale come succede per i valori normalmente presenti in un catalogo, ma una valutazione in base alla quotazione raggiunta dall'asta che ne ha eseguito la transazione o dal prezzo di vendita spuntato da un acquirente privato (in genere questa informazione non \u00e8 accessibile). La storia commerciale di uno dei francobolli pi\u00f9 rari al mondo \u00e8 in grado di far luce su questi concetti: il \"One Cent\" magenta della Guyana del 1856. Di questo francobollo \u00e8 noto un solo esemplare al mondo (difettoso) e derivante dalla grande collezione De Ferrary. Nella sua penultima comparsa ad un'asta nel 1985 spunt\u00f2 la cifra di $ mentre all'ultima asta del 14 giugno 2014 venne aggiudicato per 9.500.000 $ quindi con un incremento di valore di circa 10 volte in 29 anni.\nAltro esemplare famoso \u00e8 lo \"Z Grill\" da 1 centesimo che raffigura Benjamin Franklin. Emesso negli Stati Uniti d'America \u00e8 cos\u00ec denominato poich\u00e9 al verso presenta una griglia in rilievo di mm 11 x 14 che serviva a far assorbire di pi\u00f9 l'inchiostro dei timbri per evitare le frodi postali. In un'asta del 2005 negli USA \u00e8 stato aggiudicato per . Se ne conoscono solamente due esemplari; uno \u00e8 conservato in una collezione privata mentre l'altro \u00e8 custodito presso la New York Public Library.\nTristemente famosi sono i valori da 2 centesimi azzurro del 1851 emessi dalle Hawaii e di cui solo tre esemplari sono perfettamente conservati: uno nuovo e due usati; ogni esemplare venne stampato su carta sottilissima con la scritta \u201cHawaiian postage\u201d su due righe. Nel giugno del 1882 il collezionista Gaston Leroux fu trovato assassinato nel suo appartamento parigino e la polizia fu in grado di stabilire che il movente era proprio il furto di un valore da 2 centesimi del 1851. Dopo qualche mese un poliziotto rintracci\u00f2 l'esemplare rubato da un vecchio amico di Leroux, anche lui collezionista, che confess\u00f2 di aver ucciso Leroux in quanto si era rifiutato di vendergli l'esemplare consentendo il completamento della sua collezione.\nTra i francobolli italiani compresi in questa ristretta cerchia di rarit\u00e0 vi \u00e8 senza dubbio il famosissimo \"3 Lire di Toscana Faruk\". Si tratta di una busta contenente il valore da 3 Lire emesso dal Governo Provvisorio della Toscana nel 1860 e recapitata in Egitto. Ne sono note due soltanto; una di queste fu battuta a un'asta Bolaffi del 1991 realizzando un prezzo di vendita di oltre 450.000 Euro.\nDiverso \u00e8 il discorso per i francobolli rari e molto costosi ma normalmente catalogati ed aggiornati annualmente dai cataloghi. Con una quotazione tra le pi\u00f9 elevate vi \u00e8 l'80 centesimi del Governo Provvisorio del Ducato di Parma emesso nel 1859. Rappresenta la cifra del valore in una cornice ottagonale ed \u00e8 di colore ocra. Allo stato di usato \u00e8 quotato 500.000 \u20ac. Il record viene condiviso dal francobollo denominato \"Trinacria\" emesso nel 1860 dalla breve dittatura di Garibaldi nel Regno di Napoli, allo stato di \"nuovo linguellato\" nel 2009 era quotato 500.000 Euro.\nTipologia delle collezioni filateliche.\nLa filatelia propriamente detta si interessa del collezionismo dei francobolli ma esistono numerosi rami collezionistici specializzati molto diversi tra loro.\nNe elenchiamo solo alcuni:\nTra la filatelia propriamente detta, la storia postale e la marcofilia, esiste un tipo di collezione comune che \u00e8 quello delle buste primo giorno (o \u2018\"first day cover' FDC\"). Queste sono buste speciali prodotte da varie case editrici che presentano il francobollo applicato ed annullato con un timbro speciale celebrativo nel primo giorno di emissione.\nGli interi postali, sono invece cartoline, buste, biglietti o aerogrammi preaffrancati, con vignette e scritte indicanti il valore. Nei caso dei biglietti e degli aerogrammi essi sono dei fogli ripiegati con lembi gommati e talvolta perforati. L'affrancatura, che somiglia tutto e per tutto ad un francobollo, \u00e8 stampata su di essi.\nFilatelia classica.\nLa filatelia classica ha per oggetto lo studio ed il collezionismo del francobollo allo stato di nuovo o di usato. I francobolli vengono in genere classificati e raccolti come segue:\nFilatelia tematica.\nLa filatelia tematica nasce grazie alle intuizioni dell'abate Lucien Braun che diffuse in Francia e Germania un collezionismo che alla logica della cronologia di emissione contrapponeva quella del tema intrinseco alla vignetta del francobollo. Diversi fattori hanno poi contribuito alla crescente popolarit\u00e0 di questo collezionismo ma \u00e8 pesato in maniera determinante il generale minor impegno finanziario richiesto. Si pu\u00f2 definire la filatelia tematica come una componente della filatelia in cui le collezioni sono ordinate secondo un tema, un soggetto o un motivo di emissione. Per evitare fraintendimenti sulle definizioni di filatelia tematica la Federazione internazionale di filatelia ha patrocinato l'iniziativa di regolamentarne la materia. Fatto salvo il diritto di collezionare secondo un proprio gusto personale, in base al regolamento approvato dalla Federazione le collezioni vengono suddivise in tre categorie: tematiche, per scopo di emissione ed a soggetto. La tematica propriamente detta sviluppa un tema accompagnato da testi esplicativi, la collezione per scopo di emissione \u00e8 un insieme filatelico che ha come filo conduttore la scopo di emissione dei francobolli e la collezione a soggetto ha come scopo la raccolta dei francobolli con lo stesso soggetto rappresentato sulla vignetta.\nStoria postale.\nI francobolli possono essere collezionati insieme al documento cartaceo sul quale sono stati applicati; in questo caso il collezionismo viene definito di storia postale in quanto lo scopo \u00e8 lo studio degli annulli impressi e del percorso effettuato dalla busta. Non rientrano in questo collezionismo gli annulli detti \"di favore\" in quanto non effettuati con lo scopo di spedire il documento postale ma soltanto a scopo collezionistico. Altra modalit\u00e0 \u00e8 la conservazione dei francobolli \"su frammento\" ottenuto dal ritaglio di una piccola porzione del documento sul quale i valori sono applicati. I collezionisti di frammenti in genere conservano anche l'annullo presente senza rovinarlo. Pi\u00f9 diffuso ai giorni odierni \u00e8 il collezionismo di francobolli su buste \"primo giorno\" (dette in inglese First Day Cover \u2013 FDC) che riportano un annullo speciale riservato al solo giorno di emissione; spesso anche la busta o cartolina riservata a tale TIPO DI collezionismo riporta immagini e didascalie relative all'emissione.\nNegli ultimi anni, in Italia ha preso piede anche il collezionismo di \u201cfolder\u201d ossia di speciali confezioni contenenti vari oggetti filatelici preparati dall'ente emittente tra cui: francobolli nuovi, tessere filateliche e FDC.\nOggetti di studio della storia postale.\nQuesti documenti vengono a loro volta suddivisi per epoca, territorio, e modalit\u00e0 di inoltro. L'esame del documento postale affrancato avviene attraverso 3 diverse fasi:\nMarcofilia.\nLo studio degli annulli e dei timbri \u00e8 detto \"marcofilia\" ed ha lo scopo di osservare e catalogare i bolli usati durante un servizio postale per annullare i francobolli e inoltrare la corrispondenza. Esistono casi di annulli molto ricercati in quanto legati a particolari eventi storici come ad esempio il noto \"Ferro di cavallo\"; cos\u00ec chiamato per la sua forma studiata per non deturpare l'effigie di Ferdinando di Borbone del Regno delle due Sicilie.\nStoria filatelica.\nSi tratta della ricostruzione degli eventi storici, politici e sociali di una nazione attraverso i documenti storico-postali. \u00c8 una nuovissima branca della filatelia nata dall'unione della passione per la storia con i francobolli e il materiale storico-postale. \u00c8 molto pi\u00f9 economica della storia postale poich\u00e9 si pu\u00f2 ricostruire le vicende di una nazione con francobolli e materiale storico-postale molto comune.\nIl francobollo per la collezione filatelica.\nScelta dell'esemplare da collezione.\nTutti i francobolli possono essere collezionati: ogni singolo francobollo \u00e8 un vero e proprio frammento di storia unica ed irripetibile indipendentemente dallo stato di conservazione. Va per\u00f2 fatto notare che in filatelia (commercio, scambio, esposizioni) i francobolli difettosi o in pessimo stato di conservazione non hanno praticamente valore ad eccezione dei francobolli frazionati per l'uso postale e delle grandi rarit\u00e0 che una bassa percentuale di valore (5 - 10%) la conservano ugualmente.\nLo stato di conservazione.\nPer \"Stato di Conservazione\" si intende la modalit\u00e0 alla quale un francobollo \u00e8 stato conservato nel tempo. La prima distinzione va fatta tra \u201cfrancobolli nuovi\u201d e \u201cfrancobolli usati\u201d. Per francobolli nuovi si intendono quelli che non hanno assolto il loro compito di pagamento verso un servizio postale e dunque presentano al verso la loro gomma originale. Tra i francobolli nuovi occorre distinguere quelli la cui gomma presenta traccia di una linguella (MH - Mint Hinged) e quelli che non sono mai stati linguellati quindi con gomma integra (MNH - Mint Never Hinged). I cataloghi per quotare gli esemplari MNH, usano come simbolo due stelline o asterischi e mentre per quotare gli esemplari MH usano una sola stellina o asterisco. I francobolli senza gomma invece si utilizza come simbolo una sola stellina racchiusa tra due parentesi.\nPer francobolli usati si intendono quelli che presentano al recto un timbro postale e l'assenza della gomma. Nel gergo filatelico ci si riferisce ai francobolli usati anche come \"passati per posta\". Se l'annullo non presenta la data leggibile o \u00e8 particolarmente deturpante si determina un deprezzamento del valore. Alcuni particolari annulli che testimoniano eventi o date storiche spesso determinano un plus valore.\nLa quotazione del francobollo da collezione.\nLa rarit\u00e0.\nIn linea di principio il fattore fondamentale che determina la quotazione ed il relativo prezzo di un francobollo \u00e8 rappresentato dalla rarit\u00e0. La rarit\u00e0 pu\u00f2 dipendere da vari fattori: la durata della validit\u00e0 postale, la tiratura, la distruzione parziale, la data dell'annullo. Quanto pi\u00f9 questi fattori contribuiscono ad aumentare la rarit\u00e0 di un francobollo, tanto pi\u00f9 alta sar\u00e0 la sua quotazione e dunque il prezzo commerciale.\nLa qualit\u00e0.\nAccertata la rarit\u00e0, il parametro fondamentale per determinare il valore di un francobollo \u00e8 la qualit\u00e0. Due esemplari simili e quindi di uguale rarit\u00e0 possono avere quotazione differente in base alla loro differente qualit\u00e0. Per determinare la qualit\u00e0 occorre esaminare vari aspetti del francobollo:\nTecniche della filatelia.\nReperimento degli esemplari.\nUna collezione di francobolli pu\u00f2 essere allestita con francobolli usati, nuovi o linguellati. Tutti hanno comunque un loro valore commerciale e la scelta dipende molto dai gusti personali, dalle capacit\u00e0 economiche del collezionista e dalla disponibilit\u00e0 del mercato filatelico. Tuttavia, dal punto di vista del valore della collezione, presentano un valore maggiore le collezioni omogenee cio\u00e8 composte da esemplari tutti dello stesso tipo. Ad esempio collezioni costituite tutte da francobolli nuovi o tutte da francobolli usati. Le collezioni miste sono sempre notevolmente deprezzate in caso di vendita. I francobolli contemporanei vengono venduti dagli sportelli filatelici presenti in oltre 400 citt\u00e0 italiane. I francobolli pi\u00f9 vecchi di 2 o 3 anni possono invece essere acquistati presso le ditte specializzate, presso le case d'asta oppure su internet sui siti filatelici specializzati o le note piattaforme di vendita generalista.\nAmmollo.\nL'ammollo \u00e8 l'operazione che consente di staccare un francobollo dal supporto cartaceo che lo sostiene. Tale operazione deve essere eseguita solo dopo essersi accertati che il francobollo conservato sul suo supporto originale non rappresenti un maggior valore rispetto all'esemplare sciolto (per i francobolli dell'800). Per eseguire il lavaggio viene usata una bacinella o anche il lavabo. Per la fase successiva di asciugatura \u00e8 indispensabile utilizzare la carta assorbente. Non utilizzare mai la carta di giornale perch\u00e9 rilascia la stampa a contatto con il francobollo bagnato. I francobolli vanno immersi nelle vasche avendo cura di rivolgere la vignetta verso l'alto.\nPer staccare in modo corretto un francobollo usato dal suo frammento cartaceo \u00e8 opportuno procedere in questo modo:\nClassificazione.\nLa classificazione \u00e8 quell'operazione che consente di ordinare i francobolli in base a caratteristiche omogenee. Per tale operazione \u00e8 utile l'uso di apposite pinzette che consentano di maneggiare i francobolli senza toccarli direttamente con la mano e una lente di ingrandimento per osservare meglio i particolari della vignetta e ovviamente dell'album detto anche classificatore.\nClassificazione in base allo stato di conservazione.\nIn base allo stato di conservazione si distinguono: nuovi, usati, linguellati, su frammento cartaceo e su lettera. Di fronte ad esemplari di notevole valore allo stato di nuovo con gomma integra ma fortemente deprezzati dall'applicazione della linguella, sono stati scoperti moltissimi casi di manipolazione ai fini di truffa nei quali i francobolli avevano subito un processo di riapplicazione della gomma detto \u201crigommatura\". I francobolli rigommati possono essere riconosciuti da un perito filatelico e non possono essere commercializzati al fine di interrompere la catena della truffa. Per varie ragioni vi sono anche alcuni francobolli nuovi ma privi di gomma. Alcuni francobolli antichi o di periodi di guerra possono essere senza gomma in quanto cos\u00ec venduti dagli uffici postali. Un esempio per tutti sono i francobolli della Cina durante il periodo della \"Rivoluzione Culturale\" che sono stati emessi quasi sempre senza gomma.\nClassificazione in base alla data di emissione.\nSu questa base si raccolgono i francobolli in ordine cronologico di emissione i francobolli di uno stesso paese. Della stessa emissione possono poi essere classificate anche le possibili variet\u00e0 di filigrana, di dentellatura, di carta, di gomma, ecc.. Per la classificazione \u00e8 indispensabile l'uso del catalogo. La disamina va rivolta prima di tutto alla vignetta in quanto spesso evidenzia piccoli particolari che differenziano il francobollo dal resto della tiratura (ad esempio le variet\u00e0 di riporto o delle tavole di stampa). Altro caso \u00e8 le differenze di \"dentellatura\" che pu\u00f2 essere determinata utilizzando uno strumento denominato odontometro, per scoprire se due esemplari apparentemente identici possano invece essere stati perforati in modo diverso. Un'attenzione maggiore va prestata per valutare la differenza dei francobolli prodotti da diverse stamperie, come accadeva in passato prima dell'affermarsi delle tipografie di stato. Attualmente, in Italia i francobolli vengono stampati dall'Istituto Poligrafico e Zecca dello Stato, fondato nel 1928. Altre tipografie note sono la austriaca \"\u00d6sterreichische Staatsdruckerei\", attiva dal 1850 anche per altri paesi e la inglese \"Thomas DeLaRue\", una delle pi\u00f9 grandi in assoluto al mondo nel settore delle stampe di sicurezza. Un'altra differenza, \u00e8 il diverso \"tipo di stampa\". In questo caso bisogna distinguere la calcografia, l'offset, il rotocalco, la litografia e la stampa tipografica. Inoltre, a volte francobolli apparentemente identici sono stati emessi in periodi diversi con differenti \"filigrane\". Allo scopo si utilizza uno strumento denominato filigranoscopio.\nClassificazione in base tematica.\nSu questa base si raggruppano i francobolli che rappresentano nella vignetta uno stesso soggetto (ad esempio: animali, treni, aerei, fiori, navi, calcio, sport, olimpiadi, automobili, ecc.) indifferentemente dalla cronologia e dal paese di emissione.\nStrumentazione per il collezionismo filatelico.\nGli strumenti indispensabili per la filatelia sono: la lente di ingrandimento, le pinzette, l'odontometro, il filigranoscopio, gli album e il catalogo.\nCataloghi filatelici.\nIl catalogo \u00e8 lo strumento di base indispensabile per il collezionismo perch\u00e9 rappresenta la bussola di riferimento per classificare i francobolli in base allo stato emittente, all'anno di emissione, ai colori, alle dentellature, alle filigrane e alle variet\u00e0 presenti per quel determinato tipo di emissione. Inoltre, consente la corretta collocazione economica stabilendo la quotazione per l'esemplare nuovo, per quello linguellato, per quello usato e per quello su busta. Esistono in commercio numerosi cataloghi, che vengono aggiornati in genere annualmente. A puro scopo divulgativo, segue l'elenco delle pi\u00f9 importanti pubblicazioni attive e di rilevanza internazionale con l'indicazione delle aree trattate:\nUtile al collezionista \u00e8 anche la consultazione dei cataloghi d'asta e dei listini di vendita per verificare il reale valore dei francobolli sul mercato e per potersi regolare all'atto di un'eventuale compra-vendita. Alcune valutazioni infatti possono essere soggette a speculazioni momentanee. Anche i cataloghi sono soggetti a oscillazioni nelle quotazioni e per questo motivo hanno generalmente revisioni annuali. \u00c8 importante sottolineare che \u00e8 necessario utilizzare queste fonti come puramente indicative, nello stabilire un prezzo di vendita, poich\u00e9 molte sono le variabili da applicare per ogni singolo esemplare (ad esempio la centratura e lo stato di conservazione dell'esemplare).\nAlbum filatelici.\nSono numerose le ditte che producono album di francobolli con fogli mobili e con taschine trasparenti, cos\u00ec come i classificatori. La differenza tra i primi ed i secondi consiste nel fatto che un album \u00e8 personalizzato per la collezione che deve ospitare, in quanto contiene didascalie relative a nome dell'emissione, anno e caratteristiche tecniche (filigrana, dentellatura) e inoltre le tasche protettive in materiale trasparente sono delle dimensioni dei pezzi da ospitare; gli album vengono prodotti industrialmente ma possono essere anche realizzati artigianalmente, partendo da idonei materiali\nInvece un classificatore consiste in fogli con strisce di materiale trasparente (generalmente pergamino) a tutta larghezza di pagina, per ospitare pi\u00f9 o meno provvisoriamente una collezione. Essi sono di varie fogge e presentano diverse caratteristiche. Il materiale utilizzato per gli album ed i classificatori per l'ottimale conservazione nel tempo dei propri francobolli. Elenchiamo qui di seguito a puro scopo divulgativo i nomi di alcune ditte italiane e straniere di album filatelici:\nPeriti filatelici.\nIl perito filatelico rappresenta un'importante figura di professionista della filatelia. Tali professionisti svolgono principalmente un'attivit\u00e0 di verifica e di controllo di tutti gli oggetti di interesse della filatelia (francobolli, aerogrammi, buste affrancate, cartoline postali, ecc.) al fine di accertarne l'autenticit\u00e0. Per tale scopo, rilascia appositi certificati fotografici riportanti l'immagine dell'oggetto esaminato. In genere i certificati vengono poi firmati ed autenticati con il timbro a secco personale del perito che lo rilascia.\nI periti iscritti al CNPFI (Collegio Nazionale Periti Filatelici Italiani) appongono sulle loro certificazioni anche il timbro a secco dell'associazione con il proprio numero di iscrizione al CPI (Collegio Periti Italiani).\nAltre attivit\u00e0 svolte dal perito filatelico sono: la stima di collezioni filateliche per la vendita o per effettuare una divisione ereditaria, l'assistenza presso le case d'aste filateliche, l'emissione di perizie legali qualora vengano richiesti da un tribunale per usi civili o penali, perizie assicurative, ecc.\nAltro requisito importante \u00e8 che essi non svolgano attivit\u00e0 commerciali filateliche ad ulteriore conferma della loro professionalit\u00e0 ed imparzialit\u00e0 di giudizio.\nEmissioni filateliche in Italia.\nOgni anno Poste Italiane emette circa 60/70 francobolli diversi, la maggior parte ordinari da 1,10 euro (corrispondente alla tariffa per la spedizione con posta ordinaria per l'interno del territorio nazionale la POSTA4). Essi raffigurano vari temi e celebrano personalit\u00e0, eventi storici, luoghi, folclore, arte, ecc."}
{"id": "16930", "revid": "466539", "url": "https://it.wikipedia.org/wiki?curid=16930", "title": "Bar", "text": ""}
{"id": "16937", "revid": "2139626", "url": "https://it.wikipedia.org/wiki?curid=16937", "title": "Disambiguazione", "text": "La disambiguazione (in inglese Word Sense Disambiguation o, abbreviato, WSD) \u00e8 il processo con il quale si precisa il significato di una parola o di un insieme di parole (frase), che denota significati diversi a seconda dei contesti, per evitare che sia ambigua.\nIl problema della disambiguazione, mediante appositi algoritmi, riveste particolare importanza nelle ricerche sull'intelligenza artificiale e, in particolare, sull'elaborazione del linguaggio naturale. Specificamente, si prevedono benefici della disambiguazione in programmi di traduzione automatica, recupero dell'informazione, estrazione automatica di informazioni, ecc.\nI due esempi seguenti riguardano significati distinti della parola \"rombo\":\nSebbene per un essere umano sia ovvio che la prima frase si riferisce al significato di \"pesce\" e la seconda a quello di \"figura geometrica\", sviluppare algoritmi per replicare questa capacit\u00e0 umana \u00e8 tipicamente difficile.\nProblematiche.\nUn problema fondamentale della disambiguazione riguarda l'identificazione dei significati delle parole (\"inventari di senso\"). Quando una parola assume pi\u00f9 significati, essa \u00e8 detta polisemica. In casi quali la parola \"rombo\", alcuni dei significati appaiono chiaramente distinti. Tali significati sono detti omonimi. Tuttavia, esistono altri casi di significati differenti strettamente correlati. Un esempio \u00e8 quello di un significato correlato a un altro significato mediante metafora (ad esempio, \"divorare\" un patrimonio) o metonimia (bere un \"bicchiere\"). In tali casi, la suddivisione dei significati \u00e8 molto pi\u00f9 difficile: diversi dizionari forniscono suddivisioni differenti di significati per le parole.\nUna soluzione adottata dai ricercatori \u00e8 stata quella di scegliere un particolare dizionario della lingua inglese, WordNet, e utilizzare il suo insieme di significati. Ricerche sono state effettuate anche utilizzando gli equivalenti di WordNet in altre lingue (per l'italiano, esistono BabelNet, ItalWordNet e MultiWordNet). Sfortunatamente, WordNet codifica distinzioni di significato troppo raffinate, portando a prestazioni di disambiguazione deludenti. Ultimamente, sono state create distinzioni di significato meno raffinate che hanno portato a prestazioni di disambiguazione per la lingua inglese tra l'80% e il 90%."}
{"id": "16938", "revid": "394", "url": "https://it.wikipedia.org/wiki?curid=16938", "title": "Disambiguare", "text": ""}
{"id": "16949", "revid": "106456", "url": "https://it.wikipedia.org/wiki?curid=16949", "title": "Dresda", "text": "Dresda (: ; in tedesco \"Dresden\", , in sorabo: \"Drje\u017ed\u017aany\") \u00e8 una citt\u00e0 extracircondariale di abitanti della Germania, capitale del \"Land\" della Sassonia. Fondata dagli slavi Polabi e chiamata Drezdno, il nome della citt\u00e0 proviene direttamente dalla parola slavica \"drezga\" (pol. drzazga). Drezd'ane significa \"insediamento della gente che abita nel bosco\" o la \"gente del bosco\". Il nome tedesco \"Dresden\" \u00e8 la forma germanizzata alto-soraba.\nSorge sul fiume Elba, la cui valle era inserita nella lista dei patrimoni dell'umanit\u00e0 dell'UNESCO, per poi esserne tolta nel 2009, in seguito alla costruzione del ponte Waldschl\u00f6sschen, e sul suo affluente, il Wei\u00dferitz. Centro d'arte di importanza internazionale, ha sub\u00ecto durante la seconda guerra mondiale (13-15 febbraio 1945) un terribile bombardamento con migliaia di vittime (le stime ufficiali oscillano fra 18\u00a0000 e 25\u00a0000). Dresda \u00e8 sede di un'universit\u00e0 (la \"Technische Universit\u00e4t Dresden\") e di una diocesi cattolica (diocesi di Dresda-Mei\u00dfen).\nStoria.\nI primi insediamenti nella zona di Dresda risalgono al neolitico. Il guado che attraversava l'Elba, all'altezza dell'odierno centro storico, \u00e8 probabilmente esistito gi\u00e0 nell'antico Medioevo e probabilmente fu la causa dell'iniziale insediamento che, nonostante la favorevole posizione ed i fertili terreni, rimase problematico per via delle estese zone forestali di quei luoghi. La citt\u00e0 stessa ha avuto origine dall'unione di un antico insediamento slavo sulla riva settentrionale del fiume con un centro sassone abitato sulla riva meridionale (dove ora si trova il centro dell'attuale Altstadt).\nIl primo riferimento documentato sulla citt\u00e0 risale al 1206 e si tratta dei protocolli di un procedimento giudiziario riguardante lo smantellamento di un castello medioevale, il \"Burg Thorun\". A quel tempo il nome della citt\u00e0 era \"Dresdene\", probabilmente derivato dal termine slavo \"Dre\u017e\u010fany\" (abitanti della foresta lungo il fiume). Manca anche un documento sull'assegnazione del diritto civico a Dresda, che viene gi\u00e0 citata quale citt\u00e0 in un altro documento del 1216, mentre dal 1270 \u00e8 stata la sede dei Langravi di Mei\u00dfen. Un documento del 1350 definisce per la prima volta la parte di Dresda ubicata sulla sponda destra dell'Elba, l'odierno centro cittadino, quale insediamento autonomo (Antiqua Dressdin), che ottenne il 21 dicembre 1403 il diritto civico da Guglielmo I, il Guercio, margravio di Mei\u00dfen. Il principe elettore Moritz decise l'unione dei due insediamenti, a destra ed a sinistra dell'Elba, ed assegn\u00f2 il 29 marzo 1549 alla nuova comunit\u00e0 il diritto civico.\nDal 1485 \u00e8 stata la sede dei duchi di Sassonia e dal 1547 anche dei principi elettori. Durante la guerra dei trent'anni Dresda non venne mai saccheggiata o devastata, ma peste e indigenza, oltre alla generale stagnazione economica, ne frenarono lo sviluppo. Dopo la conclusione del conflitto la sorte di Dresda fu alquanto altalenante: a periodi di pace, durante i quali sorsero i notissimi edifici e i magnifici parchi, si alternarono altri di devastazione, dovuti alla partecipazione di Dresda a quasi tutte le guerre europee.\nDurante il regno di Augusto II di Polonia e Augusto III di Polonia nel XVIII secolo, Dresda fu la residenza dei re di Polonia. A quel tempo furono creati i famosi monumenti della citt\u00e0, tra cui lo \"Zwinger\", la cattedrale della Santissima Trinit\u00e0, la \"Frauenkirche\", il Palazzo giapponese e il Palazzo Taschenberg. La prima porcellana europea venne sviluppata a Dresda nel 1710. Dresda era collegata da rotte postali con Varsavia, Breslavia, Pozna\u0144 e Toru\u0144. La zecca di Dresda produsse monete d'argento polacche. Con la decisione del re Augusto II, nel 1717 e nel 1720 furono create nuove collezioni museali, nel 1720 un nuovo cimitero cattolico e nel 1709 una scuola latina (oggi St. Benno-Gymnasium). In virt\u00f9 della decisione del re Augusto II di Polonia del 1729, fu fondata a Dresda la prima scuola degli ufficiali polacchi. Aleksander Jakub Lubomirski ne divenne il comandante. Nel 1730, la scuola fu trasferita a Varsavia. Nel 1747, il re Augusto III di Polonia cre\u00f2 la \"Gem\u00e4ldegalerie Alte Meister\" e nel 1748 apr\u00ec la prima scuola di medicina a Dresda. Augusto III mor\u00ec a Dresda nel 1763 e fu sepolto nella cattedrale della Santissima Trinit\u00e0 come uno dei pochi re polacchi che furono sepolti al di fuori della cattedrale del Wawel a Cracovia. Durante il declino della Polonia, Dresda fu sede di preparativi per l'insurrezione polacca di Ko\u015bciuszko.\nTra il 1806 ed il 1918 \u00e8 stata la capitale del regno di Sassonia (che dal 1871 fece parte dell'Impero tedesco), e la popolazione della citt\u00e0 si quadruplic\u00f2 dai abitanti del 1849 ai del 1900.\nUna storia sfortunata.\nLa citt\u00e0 \u00e8 stata pi\u00f9 volte devastata: dal fuoco nel 1491, dai bombardamenti prussiani nel 1760, durante la repressione di sollevazioni per la richiesta della costituzione nel 1849 e dai bombardamenti aerei degli Alleati sul finire della seconda guerra mondiale.\nI bombardamenti del 1945.\nNella seconda guerra mondiale la citt\u00e0 di Dresda, divenuta verso la fine del conflitto un importante centro economico, militare e di trasporto, era stata bombardata gi\u00e0 dall'agosto del 1944, ma nonostante ci\u00f2 erano stati creati solo pochi rifugi antiaerei. Fra il 13 e il 15 febbraio 1945 la citt\u00e0 sub\u00ec tre terribili bombardamenti a tappeto ad opera dei bombardieri alleati (Inglesi), che sganciarono sulla citt\u00e0 tonnellate di bombe, di cui molte incendiarie, allo scopo preordinato di sterminare la popolazione, e fu nuovamente bombardata dalla USAAF, con tonnellate di bombe, il 2 marzo e il 17 aprile del 1945.\nParticolarmente danneggiato fu il centro storico della citt\u00e0, con aree completamente rase al suolo. A causa dell'empio uso di ordigni incendiari non si \u00e8 mai potuto stabilire il numero esatto delle vittime, che secondo le stime pi\u00f9 recenti furono fra e persone. Altri osservatori hanno per\u00f2 ipotizzato un numero di vittime molto maggiore. Tutti i numeri proposti, antichi e recenti, tuttavia sono soggetti al dubbio di strumentalizzazioni interessate.\nIl periodo postbellico.\nDresda \u00e8 stata uno dei pi\u00f9 importanti centri industriali della Repubblica Democratica Tedesca, tra il 1949 ed il 1990, anno della riunificazione tedesca (\"Wiedervereinigung\").\nIl 1\u00ba gennaio 1999 vennero aggregati alla citt\u00e0 di Dresda i comuni di Langebr\u00fcck e Weixdorf.\nNel 2002, l'Elba ha avuto una piena di altezza superiore a quella del suo precedente record del 1845. L'alluvione ha causato molti danni che in gran parte non sono pi\u00f9 visibili per via della rapidit\u00e0 della ricostruzione. \u00c8 stata effettuata la ricostruzione della \"Frauenkirche\", distrutta durante il bombardamento del 1945. La ricostruita chiesa, uno dei pi\u00f9 caratteristici edifici in stile barocco di Dresda, \u00e8 stata inaugurata il 30 ottobre 2005.\nA partire dagli anni Duemila, l'intera piazza del Neumarkt ha visto l'inizio di un importante intervento di recupero e di ricostruzione degli edifici distrutti dai bombardamenti alleati. Il primo edificio ad essere completamente ricostruito fu la Frauenkirche, per gli altri edifici storici pi\u00f9 importanti \u00e8 prevista la ricostruzione fedele rispetto a come erano prima della guerra, mentre per gli edifici residenziali \u00e8 prevista anche una edificazione in chiave moderna .\nCultura.\nUniversit\u00e0 e ricerca.\nLa pi\u00f9 importante universit\u00e0 di Dresda \u00e8 l'Universit\u00e0 tecnica di Dresda, considerata d'eccellenza, che, nonostante il nome, \u00e8 una universit\u00e0 generalista.\nFra le istituzioni di ricerca, nella capitale sassone ha sede l'Istituto Max Planck per la biologia cellulare e la genetica.\nPer gli studi artistici \u00e8 presente l'Accademia di belle arti.\nBiblioteche e archivi.\nLa principale biblioteca della citt\u00e0 \u00e8 la \"S\u00e4chsische Landesbibliothek\".\nL\u2019Archivio centrale di Stato di Dresda \u00e8 il principale dei tre archivi che compongono l'Archivio di Stato della Sassonia, quello che custodisce l'archivio ministeriale dello Stato libero di Sassonia e l'archivio degli organi centrali del Regno di Sassonia e dell'Elettorato di Sassonia.\nTeatri e musica.\nL'edificio della \"Semperoper\" \u00e8 la sede sia della \"S\u00e4chsische Staatsoper Dresden\" (\"Opera statale sassone di Dresda\") sia della \"S\u00e4chsische Staatskapelle Dresden\" (\"Orchestra statale sassone di Dresda\").\nInfrastrutture e trasporti.\nIl trasporto pubblico cittadino \u00e8 gestito dalla Dresdner Verkehrsbetriebe.\n\"S-Bahn\".\nLa Deutsche Bahn esercisce una rete di \"S-Bahn\" costituita di 4 linee:\nAeroporti.\nLa citt\u00e0 \u00e8 servita dall'Aeroporto di Dresda.\nSport.\nLa Dinamo Dresda \u00e8 la societ\u00e0 calcistica cittadina. Attualmente milita in 2.Liga, la seconda serie del calcio tedesco."}
{"id": "16963", "revid": "1543377", "url": "https://it.wikipedia.org/wiki?curid=16963", "title": "Neuroscienze", "text": "Le neuroscienze (o neurobiologia) sono l'insieme degli studi scientificamente condotti sul sistema nervoso. Essendo un ramo della biologia, le neuroscienze richiedono conoscenze di fisiologia, biologia molecolare, biologia cellulare, biologia dello sviluppo, biochimica, anatomia, genetica, biologia evoluzionistica, chimica, fisica, matematica e statistica, ma, a differenza di altre discipline biologiche, attingono anche da ambiti di studio quali psicologia e linguistica.\nL'ambito delle neuroscienze si \u00e8 ampliato per includere diversi approcci utilizzati per studiare gli aspetti molecolari, cellulari, dello sviluppo, strutturali, funzionali, evoluzionistici, cognitivi, computazionali e patologici del sistema nervoso. Si sono ampliate enormemente anche le tecniche utilizzate dai neuroscienziati, che sono attualmente in grado di studiare dagli aspetti molecolari delle singole cellule nervose, fino al funzionamento complessivo dei fenomeni emergenti del cervello tramite l'utilizzo di tecniche di \"neuroimaging\" funzionale, il tutto mediante la collaborazione di modellizzazioni teoriche, simulazioni computazionali ed approcci sperimentali.\nStoria.\nLo studio del sistema nervoso risale all'Antico Egitto. Prove della trapanazione, delle pratiche chirurgiche della foratura o della raschiatura di un foro nel cranio per curare il mal di testa o i disturbi mentali risalgono al neolitico e sono state ritrovate in varie culture in tutto il mondo. Manoscritti risalenti al 1700 a.C. indicano che gli egiziani avevano qualche conoscenza circa i sintomi del danno cerebrale.\nLe prime opinioni sulla funzione del cervello lo consideravano come un \"ripieno cranico\" di qualche sorta. In Egitto, dalla fine del Medio Regno in poi, il cervello veniva regolarmente rimosso in preparazione della mummificazione. Al tempo si riteneva che la sede dell'intelligenza fosse il cuore. Secondo Erodoto, il primo passo della mummificazione era \"prendere un pezzo storto di ferro, e con esso estrarre il cervello attraverso le narici, eliminandone cos\u00ec una porzione, mentre il resto veniva ripulito dal teschio tramite risciacquo con droghe\".\nL'opinione che il cuore fosse la fonte della coscienza non fu contestata fino all'epoca del medico greco Ippocrate. Egli credeva che il cervello non solo fosse coinvolto con la sensazione - in quanto organi specializzati per ci\u00f2 (ad esempio, occhi, orecchie, lingua) si trovano nella testa, vicino al cervello - ma che fosse anche la sede dell'intelligenza. Anche Platone ipotizz\u00f2 che il cervello fosse la sede della parte razionale dell'anima. Aristotele, tuttavia, riteneva che il centro di intelligenza fosse il cuore e che il cervello regolasse la quantit\u00e0 di calore proveniente dal cuore.\nTale opinione fu generalmente accettata fino al medico romano Galeno, seguace di Ippocrate e medico di gladiatori, il quale osserv\u00f2 che i suoi pazienti perdevano le loro facolt\u00e0 mentali quando subivano danni al cervello.\nAbulcasis, Averro\u00e8, Avenzoar e Maimonide, attivi nel mondo islamico medievale, descrissero una serie di problemi medici correlati al cervello. Nell'Europa del Rinascimento, Vesalio (1514-1564) e Ren\u00e9 Descartes (1596-1650) diedero anch'essi diversi contributi alle neuroscienze.\nGli studi sul cervello diventarono pi\u00f9 sofisticati dopo l'invenzione del microscopio e lo sviluppo di una procedura di colorazione da parte di Camillo Golgi, verso la fine degli anni 1890. La procedura utilizzava un sale cromato d'argento per rivelare le strutture complesse del singolo neurone. La sua tecnica venne utilizzata da Santiago Ram\u00f3n y Cajal e port\u00f2 alla formazione della dottrina del neurone, l'ipotesi che l'unit\u00e0 funzionale del cervello fosse il neurone. Golgi e Ram\u00f3n y Cajal condivisero il Premio Nobel per la medicina nel 1906 per le loro ampie osservazioni, descrizioni e categorizzazioni dei neuroni in tutto il cervello. Mentre il lavoro pionieristico di Luigi Galvani alla fine del 1700 aveva posto le basi per lo studio della eccitabilit\u00e0 elettrica dei muscoli e dei neuroni, \u00e8 stato alla fine del XIX secolo che Emil du Bois-Reymond, Johannes Peter M\u00fcller e Hermann von Helmholtz dimostrarono che l'eccitazione elettrica dei neuroni influenza prevedibilmente gli stati elettrici dei neuroni adiacenti.\nParallelamente a queste ricerche, il lavoro con i pazienti cerebrolesi di Paul Broca suggeriva che alcune regioni del cervello fossero responsabili di determinate funzioni. A quel tempo, le scoperte di Broca furono viste come una conferma della teoria di Franz Joseph Gall, secondo cui il linguaggio \u00e8 localizzato e che certe funzioni psicologiche sono localizzate in aree specifiche della corteccia cerebrale. L'ipotesi di localizzazione delle funzioni \u00e8 supportata dalle osservazioni su pazienti epilettici condotte da John Hughlings Jackson, che ha correttamente dedotto l'organizzazione della corteccia motoria osservando la progressione delle convulsioni attraverso il corpo. Carl Wernicke svilupp\u00f2 ulteriormente la teoria della specializzazione di specifiche strutture cerebrali nella comprensione del linguaggio e nella produzione. La ricerca moderna utilizza ancora la mappa cerebrale citoarchitettonica di Brodmann (in riferimento allo studio della struttura cellulare) nel dimostrare che l'esecuzione di compiti specifici viene attivata in aree specifiche della corteccia.\nNel 1952, Alan Lloyd Hodgkin e Andrew Huxley presentarono un modello matematico per la trasmissione dei segnali elettrici nei neuroni dell'assone gigante di calamaro, per i potenziali d'azione, e per come essi vengono avviati e propagati, conosciuto come modello di Hodgkin-Huxley. Nel 1961-2, Richard FitzHugh e J. Nagumo semplificarono il modello di Hodgkin-Huxley, in quello che viene chiamato il modello di FitzHugh-Nagumo. Nel 1962, Bernard Katz modell\u00f2 la neurotrasmissione attraverso gli spazi tra i neuroni conosciuti come sinapsi. Nel 1981 Catherine Morris e Harold Lecar combinarono questi modelli nel modello di Morris-Lecar. Nel 1984, J. L. Hindmarsh e R.M. Rose hanno ulteriormente modellizzato la neurotrasmissione.\nA partire dal 1966, Eric Kandel e collaboratori hanno esaminato i cambiamenti biochimici nei neuroni connessi con l'apprendimento e la memoria.\nLe neuroscienze moderne.\nLo studio scientifico del sistema nervoso \u00e8 aumentato significativamente nel corso della seconda met\u00e0 del XX secolo, principalmente grazie ai progressi nella biologia molecolare, dell'elettrofisiologia e delle neuroscienze computazionali. Questo ha permesso ai neuroscienziati di studiare il sistema nervoso in tutti i suoi aspetti: come \u00e8 strutturato, come funziona, come si sviluppa, il suo cattivo funzionamento, e come quest'ultimo possa essere cambiato. Per esempio, \u00e8 diventato possibile comprendere, in molti dettagli, i complessi processi che si verificano all'interno del singolo neurone.\nI neuroni sono cellule specializzate per la comunicazione. Essi sono in grado di contattare altri neuroni e altri tipi di cellule attraverso le giunzioni specializzate chiamate sinapsi, mediante le quali segnali elettrochimici o elettrici possono essere trasmessi da una cellula all'altra. Molti neuroni estrudono lunghi filamenti sottili di protoplasma chiamati assoni, che possono giungere a parti distanti del corpo e sono in grado di portare rapidamente segnali elettrici, influenzando l'attivit\u00e0 di altri neuroni, muscoli o ghiandole presso i loro punti terminali. Un sistema nervoso emerge dall'assemblaggio di neuroni che sono collegati tra loro.\nNei vertebrati, il sistema nervoso pu\u00f2 essere suddiviso in due parti, il sistema nervoso centrale (cervello e midollo spinale), e il sistema nervoso periferico. In molte specie - compresi tutti i vertebrati - il sistema nervoso \u00e8 il sistema organico pi\u00f9 complesso del corpo, con la maggior parte della complessit\u00e0 che risiede nel cervello. Il cervello da solo contiene circa cento miliardi di neuroni e 100.000 miliardi di sinapsi, si compone di migliaia di sottostrutture distinguibili, collegate tra loro in reti sinaptiche i cui meandri hanno cominciato solo adesso ad essere svelati. La maggioranza dei circa 20-25.000 geni appartenenti al genoma umano sono espressi specificatamente nel cervello. A causa della plasticit\u00e0 del cervello umano, la struttura delle sue sinapsi e le funzioni risultanti cambiano durante la vita. Cos\u00ec, la sfida di dare un senso a tutta questa complessit\u00e0 \u00e8 formidabile.\nNeuroscienze molecolari e cellulari.\nLo studio del sistema nervoso pu\u00f2 essere fatto a pi\u00f9 livelli, che vanno dal livello molecolare e cellulare ai sistemi e livelli cognitivi. A livello molecolare, le questioni fondamentali affrontate nelle neuroscienze molecolari comprendono i meccanismi con cui i neuroni si esprimono rispondendo ai segnali molecolari e come gli assoni formino configurazioni complesse di connettivit\u00e0. A questo livello, vengono utilizzati gli strumenti della biologia molecolare e della genetica per capire come i neuroni si sviluppano e come i cambiamenti genetici influenzino le funzioni biologiche. La morfologia, l'identit\u00e0 molecolare e le caratteristiche fisiologiche dei neuroni, e come queste siano connesse a diversi tipi di comportamento, sono inoltre argomenti di notevole interesse.\nLe domande fondamentali affrontate nelle neuroscienze cellulari comprendono i meccanismi di come i neuroni processino i segnali fisiologicamente ed elettrochimicamente. Queste questioni includono come i segnali vengano elaborati dalle neuriti - estensioni sottili del corpo cellulare neuronale, composte da dendriti (specializzate nel ricevere gli ingressi sinaptici da altri neuroni) e assoni (specializzati nel condurre gli impulsi nervosi chiamati potenziali d'azione) - e dai soma (i corpi cellulari dei neuroni contenenti il nucleo), e come segnali da neurotrasmettitori e elettrici vengano utilizzati per elaborare le informazioni in un neurone. Un altro importante settore delle neuroscienze \u00e8 rivolto alle indagini sullo sviluppo del sistema nervoso. Tali questioni comprendono la regionalizzazione del sistema nervoso, le cellule staminali neurali, la differenziazione di neuroni e glia, la migrazione neurale, lo sviluppo assonale e dendritico, le interazioni trofiche e la formazione di sinapsi.\nCircuiti neurali e sistemi.\nA livello sistemico, le questioni affrontate nelle neuroscienze sistemiche riguardano come i circuiti neurali vengano formati ed utilizzati anatomicamente e fisiologicamente per la produzione di funzioni come i riflessi, l'integrazione sensoriale, la coordinazione motoria, i ritmi circadiani, le risposte emotive, l'apprendimento e la memoria. In altre parole, le neuroscienze sistemiche si indirizzano su come questi circuiti neurali funzionano e sui meccanismi attraverso i quali vengono generati i comportamenti. Per esempio, l'analisi a livello di sistemi affronta questioni riguardanti specifiche modalit\u00e0 sensoriali e motorie: come lavora la visione? Come fanno gli uccelli canori a imparare nuove canzoni e i pipistrelli a localizzarsi con l'ecolocazione? Come fa il sistema somatosensoriale a processare le informazioni tattili? I campi correlati della neuroetologia e neuropsicologia indirizzano la questione su come i substrati neurali sottintendano a specifici comportamenti animali e umani. La Neuroendocrinologia e la psiconeuroimmunologia esaminano le interazioni tra il sistema nervoso e i sistemi endocrino e immunitario, rispettivamente. Nonostante i molti progressi, il modo in cui le reti di neuroni producano cognizione e comportamenti complessi \u00e8 ancora poco conosciuto.\nNeuroscienze cognitive e comportamentali.\nA livello cognitivo, le neuroscienze cognitive affrontano la questione di come le funzioni psicologiche sono prodotte dai circuiti neurali. L'emergere di nuove e potenti tecniche di misurazione, come quelle della neuroimaging (es. fMRI, PET, SPECT), dell'elettrofisiologia e dell'analisi genetica umana combinate con sofisticate tecniche sperimentali della psicologia cognitiva, permette a neuroscienziati e psicologi di affrontare questioni astratte come ad esempio il modo in cui la cognizione umana e l'emozione sono mappate da substrati neurali specifici.\nLe Neuroscienze sono alleate anche con le scienze sociali e comportamentali, nonch\u00e9 con campi interdisciplinari emergenti come la neuroeconomia, la teoria della decisione e le neuroscienze sociali come la neurosociologia per affrontare questioni complesse sulle interazioni del cervello con il suo ambiente.\nIn ultima analisi i neuroscienziati vorrebbero comprendere ogni aspetto del sistema nervoso, compreso come funziona, come si sviluppa, il suo cattivo funzionamento, e come pu\u00f2 essere modificato o riparato. Gli argomenti specifici che costituiscono i principali focolai di ricerca cambiano nel tempo, guidati da una base in continua espansione di conoscenze e dalla disponibilit\u00e0 di mezzi tecnici sempre pi\u00f9 sofisticati. Nel lungo termine, i miglioramenti nella tecnologia sono stati i volani principali del progresso. Sviluppi in microscopia elettronica, computer, elettronica, nell'imaging funzionale del cervello, e pi\u00f9 recentemente nella genetica e nella genomica, sono stati tutti fattori determinanti per il progresso.\nRicerca traslazionale e medicina.\nNeurologia, psichiatria, neurochirurgia, psicochirurgia, anestesiologia, neuropatologia, neuroradiologia, neurofisiologia clinica e medicina della dipendenza sono le specialit\u00e0 mediche che riguardano le malattie del sistema nervoso. Questi termini si riferiscono anche alle discipline cliniche che coinvolgono la diagnosi e il trattamento di queste malattie. La neurologia lavora con malattie del sistema nervoso centrale e periferico, come ad esempio la sclerosi laterale amiotrofica (SLA) e l'ictus, e con il loro trattamento medico. La psichiatria si concentra sui disturbi affettivi, comportamentali, cognitivi e percettivi. L'anestesiologia si concentra sulla percezione del dolore, e sull'alterazione farmacologica della coscienza.\nLa neuropatologia si concentra sulla classificazione e sui meccanismi patogenetici alla base delle malattie del sistema nervoso centrale e periferico e dei muscolari, con particolare attenzione alle alterazioni morfologiche, osservabili al microscopico e chimicamente. La neurochirurgia e la psicochirurgia lavorano principalmente con il trattamento chirurgico delle malattie del sistema nervoso centrale e periferico. I confini tra queste specialit\u00e0 si stanno recentemente confondendo in quanto sono tutte influenzate dalla ricerca di base nel campo delle neuroscienze. L'imaging cerebrale consente dati oggettivi, biologici sulle malattie mentali, che possono portare a diagnosi pi\u00f9 veloci, prognosi pi\u00f9 accurate, e contribuir\u00e0 a valutare i progressi del paziente nel corso del tempo. Ogni area del cervello va tuttavia analizzata singolarmente. Un accurato imaging cerebrale permette di capire su che livello un eventuale lesione pu\u00f2 avere ripercussioni o provocare danni. Inoltre offre un\u2019accurata prognosi e permette di identificare se tali danni siano di natura cognitiva o motoria. \nLo studio e la comprensione delle neuroscienze possono essere utili non solo in svariate discipline mediche, ma anche nell\u2019ambito della comunicazione e marketing. In relazione al processo decisionale, viene presa in considerazione l\u2019integrazione tre le varie aree cerebrali, la conduzione di impulsi efferenti, cio\u00e8 fare qualcosa, e l\u2019abilit\u00e0 del cervello umano di processare ed integrare gli impulsi afferenti sotto forma di feedback, quindi sentire e capire qualcosa. Il processo decisionale pu\u00f2 essere allenato, permettendo al paziente non solo di migliorare le performance motorie in ambito sportivo e riabilitativo, ma di prendere delle decisioni pi\u00f9 consapevoli e apparentemente meno dannose. \nLe neuroscienze integrative mettono a fuoco le connessioni tra queste aree specializzate. \nMaggiori branche delle neuroscienze.\nLe moderne educazioni e attivit\u00e0 di ricerca neuroscientifiche possono essere molto approssimativamente suddivise nei seguenti rami principali, sulla base del soggetto e della scala del sistema in esame, cos\u00ec come su approcci sperimentali o curricolari distinti. I singoli neuroscienziati, tuttavia, lavorano spesso su questioni che abbracciano vari sottocampi distinti.\nLe organizzazioni per le neuroscienze.\nLa pi\u00f9 grande organizzazione professionale neuroscientifica \u00e8 la Society for Neuroscience (SFN), che ha sede negli Stati Uniti, ma include molti membri di altri paesi. Sin dalla sua fondazione nel 1969 la SFN \u00e8 cresciuta costantemente: a partire dal 2010 ha registrato 40.290 membri provenienti da 83 paesi diversi. Incontri annuali, tenuti ogni anno in una diversa citt\u00e0 americana, traggono la partecipazione da parte dei ricercatori, borsisti post-dottorato, dottorandi e laureandi, cos\u00ec come da istituzioni educative, agenzie di finanziamento, editori, e centinaia di aziende fornitrici di prodotti utilizzati nella ricerca.\nAltre organizzazioni importanti dedicate alle neuroscienze comprendono la International Brain Research Organization (IBRO), che si riunisce in un paese di una parte diversa del mondo ogni anno, e la Federation of European Neuroscience Societies (FENS), che tiene una riunione in una diversa citt\u00e0 europea ogni due anni. La FENS comprende una serie di 32 organizzazioni a livello nazionale, tra cui la British Neuroscience Association, la \"German Neuroscience Society\" (\"Neurowissenschaftliche Gesellschaft\"), e la francese \"Soci\u00e9t\u00e9 des Neurosciences\".\nNel 2013, \u00e8 stata annunciata negli Stati Uniti la BRAIN Initiative.\nIstruzione pubblica e sensibilizzazione sull'argomento.\nOltre a condurre la tradizionale ricerca in laboratorio, i neuroscienziati sono stati anche coinvolti nella promozione della consapevolezza e della conoscenza del sistema nervoso tra il pubblico in generale e tra i funzionari governativi. Tali promozioni sono state fatte sia da singoli neuroscienziati che da grandi organizzazioni. Ad esempio, i singoli neuroscienziati hanno promosso l'educazione neuroscientifica tra i giovani studenti, organizzando l'International Brain Bee (IBB), che \u00e8 un concorso scolastico per gli studenti delle scuole superiori o secondarie di tutto il mondo. Negli Stati Uniti, le grandi organizzazioni come la Society for Neuroscience hanno promosso l'educazione sulle neuroscienze sviluppando un primer chiamato Brain Facts, collaborando con gli insegnanti della scuola pubblica nello sviluppo del Neuroscience Core Concepts per insegnanti e studenti K-12, e cosponsorizzando una campagna con il Dana Foundation chiamata Settimana del Cervello (\"Brain Awarness Week\") per la sensibilizzazione dell'opinione pubblica sui progressi e sui benefici della ricerca sul cervello.\nInfine, i neuroscienziati hanno anche collaborato con gli esperti di educazione per studiare e perfezionare le tecniche didattiche per l'apprendimento tra gli studenti, un settore emergente chiamato \"educational neuroscience\". Agenzie federali degli Stati Uniti, come la National Institute of Health (NIH) e la National Science Foundation (NSF), hanno anch'esse finanziato la ricerca che riguarda le migliori pratiche per l'insegnamento e l'apprendimento dei concetti delle neuroscienze."}
{"id": "16967", "revid": "1652635", "url": "https://it.wikipedia.org/wiki?curid=16967", "title": "17 (numero)", "text": "Diciassette (cf. latino \"septendecim\", greco \"\u1f11\u03c0\u03c4\u03b1\u03ba\u03b1\u03af\u03b4\u03b5\u03ba\u03b1\") \u00e8 il numero naturale dopo il 16 e prima del 18."}
{"id": "16970", "revid": "1997481", "url": "https://it.wikipedia.org/wiki?curid=16970", "title": "31 (numero)", "text": "Trentuno (cf. latino \"triginta unus\", greco \"\u03b5\u1f37\u03c2 \u03ba\u03b1\u1f76 \u03c4\u03c1\u03b9\u03ac\u03ba\u03bf\u03bd\u03c4\u03b1\") \u00e8 il numero naturale dopo il 30 e prima del 32."}
{"id": "16972", "revid": "1543377", "url": "https://it.wikipedia.org/wiki?curid=16972", "title": "Stella binaria", "text": "Si definisce stella binaria un sistema stellare formato da due stelle che orbitano intorno al loro comune centro di massa; la stella pi\u00f9 luminosa viene chiamata \"primaria\", mentre l'altra viene chiamata \"compagna\" o \"secondaria\". \nLe osservazioni compiute sin dall'Ottocento fanno pensare che siano molte le stelle a far parte di sistemi binari o di sistemi multipli, composti da pi\u00f9 di due stelle. Il termine stella doppia \u00e8 a volte utilizzato quale sinonimo di stella binaria, ma talvolta indica sia le stelle binarie fisicamente legate fra loro sia le \"binarie ottiche\", ovvero coppie di stelle che appaiono vicine se osservate dalla Terra, ma che non hanno alcun legame gravitazionale fra loro. Si pu\u00f2 verificare se una stella doppia \u00e8 ottica qualora le due componenti abbiano valori di moto proprio o velocit\u00e0 radiale sufficientemente distinti, oppure quando le misurazioni della parallasse rivelano che esse hanno distanze differenti dalla Terra. Esistono per\u00f2 molte stelle doppie per le quali non \u00e8 stato ancora possibile determinare se si tratti di binarie fisicamente legate oppure solo di doppie apparenti.\nSpesso le due componenti che formano una stella binaria sono visibili a occhio nudo o tramite l'ausilio di strumenti osservativi; una binaria di questo tipo viene chiamata \"visuale\". Molte binarie visuali hanno lunghi periodi orbitali, dell'ordine di centinaia o migliaia di anni, e perci\u00f2 le loro orbite sono note solo con incertezza. Altre binarie invece presentano un'orbita cos\u00ec stretta che non sono risolvibili neppure con le strumentazioni ottiche, ma sono riconoscibili come tali soltanto tramite tecniche indirette quali la spettroscopia (\"binarie spettroscopiche\") o l'astrometria (\"binarie astrometriche\"). Se una binaria presenta un piano orbitale parallelo alla linea di vista della Terra, le sue componenti si eclisseranno a vicenda; queste binarie vengono chiamate \"a eclisse\" o, quando sono riconoscibili dai cambiamenti di luminosit\u00e0 prodotti dalle eclissi, \"binarie fotometriche\".\nSe le componenti di un sistema binario sono abbastanza vicine (\"binarie strette\"), esse possono distorcere reciprocamente le loro atmosfere e, in alcuni casi, possono pure scambiarsi materiale cos\u00ec da modificare la loro normale evoluzione. Una variet\u00e0 di binarie strette sono le cosiddette binarie a contatto, le quali sono talmente vicine tra loro da condividere una considerevole percentuale di materia. Le binarie possono originare anche delle nebulose planetarie e sono all'origine delle variabili cataclismiche, in particolare delle novae e delle supernovae di tipo Ia. Le stelle binarie rivestono inoltre un importante ruolo in astrofisica, in quanto il calcolo delle loro orbite permette di stimare le masse delle due componenti e, indirettamente, altri parametri come il raggio e la densit\u00e0.\nOsservazione.\nPoich\u00e9 la distanza che separa le due componenti di una stella binaria \u00e8 sempre molto inferiore alla distanza della coppia dalla Terra, sono molto poche le stelle binarie che possono essere osservate a occhio nudo: esse, al contrario, ci appaiono come un'unica stella in quanto sono troppo vicine per essere separate dall'occhio umano. Una notevole eccezione \u00e8 la coppia Mizar-Alcor, appartenente alla costellazione dell'Orsa Maggiore, che appare separata da 11,8 minuti d'arco e che pu\u00f2 essere distinta a occhio nudo se si ha una buona vista. Le due stelle sono fisicamente distanti fra loro circa un quarto di anno luce e distano da noi circa 80 anni luce. Tuttavia, nella maggior parte dei casi per separare le due componenti di una stella binaria \u00e8 necessario l'ausilio di una strumentazione: infatti, quanto minore \u00e8 la distanza fra le due componenti e quanto maggiore \u00e8 la distanza della coppia dalla Terra, tanto maggiore deve essere il potere risolvente angolare dello strumento necessario a separarle. La luminosit\u00e0 delle stelle \u00e8 un altro fattore importante: le stelle brillanti, a causa del loro riverbero, sono infatti pi\u00f9 difficili da separare rispetto a quelle pi\u00f9 deboli. Alcune stelle binarie presentano una separazione sufficientemente piccola e sono sufficientemente distanti dalla Terra da non poter essere risolte neppure dai telescopi pi\u00f9 potenti; la costruzione di telescopi sempre pi\u00f9 grandi e potenti permette comunque l'osservazione diretta di un crescente numero di stelle binarie.\nUno degli aspetti pi\u00f9 suggestivi dell'osservazione delle binarie \u00e8 il contrasto fra colori fra le loro componenti che alcune di esse mostrano; una delle binarie in questo senso pi\u00f9 spettacolari \u00e8 Albireo, una stella di terza magnitudine appartenente alla costellazione del Cigno. Essa \u00e8 una delle binarie visuali pi\u00f9 facili da osservare a causa della larga separazione fra le due componenti e della loro differenza di colore: la stella pi\u00f9 luminosa della coppia \u00e8 di colore azzurro, mentre la compagna \u00e8 di colore arancione; la componente pi\u00f9 luminosa \u00e8 in realt\u00e0 essa stessa una binaria stretta. Tuttavia i colori che gli osservatori riportano sono spesso molto discordanti fra loro; queste discordanze possono essere dovute a una pluralit\u00e0 di fattori, quali il tipo di telescopio utilizzato, le condizioni atmosferiche, la differenza di luminosit\u00e0 fra le componenti della coppia, gli effetti di colore contrastante e la percezione dei colori da parte dell'osservatore. In campo amatoriale i telescopi pi\u00f9 piccoli sono avvantaggiati rispetto a quelli pi\u00f9 grandi in quanto i piccoli strumenti forniscono un livello di luce ottimale per distinguere i colori delle binarie pi\u00f9 brillanti: troppa illuminazione (cos\u00ec come troppo poca) rende la percezione dei colori difficile e incerta.\nQuando si osserva una stella doppia, si cerca innanzitutto di accertare se si tratti di una vera binaria o solo di una coppia ottica; uno dei modi pi\u00f9 semplici per farlo \u00e8 osservare il moto orbitale delle due stelle intorno al loro comune centro di massa. Questo metodo pu\u00f2 essere utilizzato se il periodo orbitale non \u00e8 eccessivamente lungo, in modo tale che il moto relativo delle due stelle possa essere osservato nel tempo. Si procede in questo caso misurando l'angolo di posizione della stella meno luminosa rispetto a quella pi\u00f9 brillante e la loro distanza angolare e queste misurazioni vengono ripetute nel tempo. Dopo un sufficiente numero di osservazioni, esse sono raccolte in un sistema di coordinate polari, dove la stella pi\u00f9 luminosa occupa l'origine e dove viene disegnata l'ellisse pi\u00f9 probabile passante per i punti in cui la meno brillante \u00e8 stata osservata; in realt\u00e0 questa ellisse non coincide con l'orbita reale della secondaria, ma con la sua proiezione sul piano del cielo. A partire da tale ellisse apparente \u00e8 comunque possibile calcolare i parametri dell'orbita, dove il semiasse maggiore \u00e8 espresso in unit\u00e0 angolari, a meno che la parallasse, e quindi la distanza, del sistema non sia conosciuta. Il calcolo dei parametri orbitali \u00e8 di fondamentale importanza in astronomia, dato che costituisce l'unico metodo diretto per la valutazione della massa delle stelle. Quando il periodo orbitale \u00e8 troppo lungo per poter apprezzare cambiamenti nella posizione delle due stelle, si ricorre alla misurazione delle distanze, delle velocit\u00e0 radiali e del moto proprio delle stelle della coppia: se queste misurazioni danno valori uguali o simili, allora la coppia \u00e8 probabilmente legata da vincoli di gravit\u00e0. Infatti se due stelle sono fisicamente legate, allora si troveranno pi\u00f9 o meno alla stessa distanza da noi e saranno accomunate dallo stesso moto proprio nel cielo.\nStoria delle osservazioni.\nIl termine \"binaria\" fu usato per la prima volta per designare una coppia di stelle dall'astronomo anglo-prussiano William Herschel, il quale nel 1802 scriveva:\nNella moderna terminologia astronomica si definisce dunque \"stella binaria\" una coppia di stelle che orbitano intorno a un comune centro di massa; le stelle binarie che possono essere risolte tramite un telescopio o tramite un interferometro vengono chiamate \"binarie visuali\". Per la maggior parte delle binarie visuali conosciute, non \u00e8 stata ancora osservata un'intera rivoluzione, ma solo una parte della curva dell'orbita, a causa del lungo periodo orbitale che un'ampia orbita comporta.\nIl termine pi\u00f9 generale \"stella doppia\" \u00e8 utilizzato per le coppie di stelle che appaiono vicine nel cielo. Le stelle doppie possono essere o stelle binarie o semplicemente due stelle che appaiono vicine, ma che possiedono in verit\u00e0 distanze molto differenti dal Sole. In quest'ultimo caso vengono chiamate \"binarie ottiche\"; tuttavia questa distinzione fra i significati di \"stella binaria\" e \"stella doppia\" viene di solito operata fra i corrispondenti termini inglesi (\"binary star\" e \"double star\"), mentre nelle altre lingue si tende spesso a considerarli sinonimi.\nDall'invenzione del telescopio \u00e8 stato individuato un gran numero di stelle doppie. La prima a essere individuata come tale fu Mizar, nel Grande Carro dell'Orsa Maggiore: la sua natura di stella doppia fu scoperta da\nGiovanni Battista Riccioli nel 1650, anche se \u00e8 probabile che tale scoperta sia stata effettuata in precedenza da Benedetto Castelli e Galileo. Nel 1656 l'olandese Christiaan Huygens vide la stella , situata all'interno della celebre Nebulosa di Orione, risolta in tre componenti; nel 1664 l'inglese Robert Hooke scopr\u00ec la duplicit\u00e0 di , mentre nel 1678 l'italiano Giovanni Cassini, astronomo a Parigi presso la corte di Luigi XIV, rilev\u00f2 la duplicit\u00e0 di e Castore (); Acrux, nella costellazione della Croce del Sud, fu riconosciuta quale stella doppia da padre Fontenay nel 1685. Inizialmente molte delle coppie furono interpretate come sistemi planetari, costituiti da un pianeta orbitante intorno a una stella centrale; presto per\u00f2 ci si rese conto che questa ipotesi non poteva essere corretta in quanto non veniva percepito alcun moto di rivoluzione del presunto pianeta intorno alla stella.\nNella prima met\u00e0 del Settecento alcuni astronomi ritenevano che le stelle doppie apparissero vicine solo per ragioni di prospettiva. Nel 1767 John Michell fu il primo a suggerire che le stesse doppie potessero essere fisicamente legate fra loro, basandosi sul fatto che la probabilit\u00e0 che due stelle potessero apparire casualmente vicine fosse molto bassa. William Herschel cominci\u00f2 a osservare le stelle doppie nel 1779 e ne compil\u00f2 un catalogo contenente circa 700 astri; nel 1803 egli aveva osservato la posizione relativa di molte stelle doppie nel corso dei precedenti 25 anni e pot\u00e9 concludere che doveva trattarsi di sistemi gravitativamente legati. Fu per\u00f2 necessario attendere il 1827 perch\u00e9 per la prima volta venisse determinata l'orbita di una stella binaria, quando F\u00e9lix Savary calcol\u00f2 quella di ; da allora molte stelle doppie sono state catalogate e studiate. Il Washington Double Star Catalog, un database di doppie visuali compilato dallo United States Naval Observatory, raccoglie pi\u00f9 di 100.000 stelle doppie e comprende sia stelle doppie ottiche che stelle binarie. Sono conosciute le orbite di solo alcune migliaia di queste stelle e per la maggior parte di esse non \u00e8 neppure ancora certo se si tratti di vere binarie o solo di vicinanze prospettiche.\nClassificazione.\nPer classificare le stelle binarie ci si serve di due metodi, basati sul sistema mediante cui la duplicit\u00e0 della stella viene accertata oppure sulla distanza che separa le due componenti.\nSecondo il metodo della scoperta.\nLe stelle binarie sono classificate in quattro diversi tipi a seconda del modo in cui la loro natura di binarie viene accertata:\nUna binaria pu\u00f2 appartenere a pi\u00f9 di una di queste classi: per esempio, molte binarie spettroscopiche sono anche binarie fotometriche.\nBinarie visuali.\nUna binaria visuale \u00e8 una stella binaria le cui componenti sono sufficientemente separate perch\u00e9 si possa osservarle con il telescopio o persino con un potente binocolo.\nLa stella pi\u00f9 luminosa della coppia \u00e8 chiamata \"primaria\", mentre la pi\u00f9 debole \"secondaria\"; se le due stelle hanno luminosit\u00e0 simili, la designazione operata dallo scopritore viene di solito mantenuta.\nUna binaria visuale interessante, risolvibile solo tramite telescopi, \u00e8 61 Cygni, le cui componenti, 61 Cygni A e 61 Cygni B, sono due stelle arancioni di sequenza principale: essa \u00e8 conosciuta per il suo grande moto proprio e per essere stata una delle prime stelle di cui sia stata misurata con accuratezza la distanza dalla Terra.\nBinarie spettroscopiche.\nTalvolta la prova che una stella sia binaria proviene esclusivamente dall'effetto Doppler che caratterizza la radiazione emessa dalla stella. In questi casi, le linee dello spettro di entrambe le stelle della coppia prima si spostano verso il blu, poi verso il rosso, in ossequio al loro moto orbitale che le porta dapprima ad allontanarsi e quindi ad avvicinarsi a noi. Il periodo dello spostamento coincide con quello orbitale.\nIn questi sistemi, la separazione fra le due stelle \u00e8 solitamente molto piccola, sicch\u00e9 le loro velocit\u00e0 orbitali sono elevate e, a meno che il piano orbitale non sia perpendicolare alla linea di vista, le velocit\u00e0 orbitali avranno componenti nella direzione della linea di vista e la velocit\u00e0 radiale subir\u00e0 periodiche variazioni. Poich\u00e9 la velocit\u00e0 radiale pu\u00f2 essere misurata tramite uno spettrometro, misurando l'effetto Doppler, le binarie scoperte con questo metodo vengono chiamate \"spettroscopiche\"; molte di queste sono talmente vicine da non poter essere risolte neppure dai telescopi pi\u00f9 potenti.\nIn alcune binarie spettroscopiche sono visibili le linee spettrali di entrambe le stelle: esse sono chiamate \"binarie spettroscopiche a doppia linea\" (in inglese \"double-lined spectroscopic binaries\", abbreviato con \"SB2\"). In altri sistemi \u00e8 invece possibile osservare lo spettro di una sola delle due stelle e il movimento delle linee spettrali alternativamente verso il rosso e verso il blu; questi sistemi sono conosciuti come \"binarie spettroscopiche a singola linea\" (in inglese \"single-lined spectroscopic binaries\", abbreviato con \"SB1\").\nL'orbita di una binaria spettroscopica \u00e8 determinata effettuando una lunga serie di osservazioni della velocit\u00e0 radiale di una o di entrambe le componenti del sistema; viene poi tracciato un diagramma che riporta la variazione delle velocit\u00e0 radiali nel tempo e viene determinata la curva periodica di variazione. Se l'orbita \u00e8 circolare allora ne risulter\u00e0 una sinusoide; se l'orbita \u00e8 ellittica, la forma della curva dipender\u00e0 dall'eccentricit\u00e0 dell'ellisse e dalla posizione del piano orbitale rispetto alla linea di vista.\nNon \u00e8 possibile determinare contemporaneamente il semiasse maggiore \"a\" e l'inclinazione orbitale \"i\". Tuttavia \u00e8 possibile determinare direttamente in unit\u00e0 lineari (ad esempio in chilometri) il prodotto del semiasse maggiore con il seno dell'inclinazione del piano orbitale (\"a\" \u00d7 sin \"i\"): se il valore di \"a\" o di \"i\" pu\u00f2 essere determinato direttamente tramite altri mezzi, come nel caso delle binarie a eclissi, pu\u00f2 essere ottenuta una soluzione completa dell'orbita.\nLe binarie sia visuali che spettroscopiche sono rare. Le binarie visuali hanno componenti molto separate, con periodi della durata di decenni o secoli: le velocit\u00e0 radiali sono troppo piccole per essere misurate dallo spettroscopio; al contrario, le binarie spettroscopiche hanno separazioni troppo piccole perch\u00e9 le due componenti possano essere risolte tramite un telescopio. Le binarie che sono sia visuali che spettroscopiche sono di solito relativamente vicine alla Terra e costituiscono una preziosa fonte di informazioni.\nBinarie a eclisse.\nUna binaria a eclisse \u00e8 una stella binaria il cui piano orbitale \u00e8 pressoch\u00e9 parallelo alla linea di vista dell'osservatore, sicch\u00e9 le due componenti si eclissano a vicenda. Nel caso in cui la binaria a eclisse sia anche spettroscopica e sia conosciuta la parallasse, lo studio delle caratteristiche delle due stelle risulta particolarmente facilitato.\nCon la costruzione di telescopi ad ampio diametro, come il \"Very Large Telescope\", \u00e8 divenuto possibile misurare con accuratezza i parametri delle binarie a eclissi, rendendole utilizzabili quali candele standard nella misura delle distanze galattiche: infatti, esse sono state utilizzate per misurare le distanze delle Nubi di Magellano, della galassia di Andromeda e della galassia del Triangolo. Il livello di accuratezza di queste misure \u00e8 del 5%.\nLe binarie a eclissi sono variabili non perch\u00e9 la radiazione delle due componenti individuali cambi nel tempo, ma a causa delle reciproche eclissi. La curva di luce di una binaria a eclissi \u00e8 caratterizzata da periodi in cui la radiazione \u00e8 praticamente costante, alternati a periodi in cui si ha una caduta di intensit\u00e0. Se una delle stelle \u00e8 pi\u00f9 grande dell'altra, la secondaria sar\u00e0 oscurata mediante un'eclissi totale, mentre la primaria mediante un'eclissi anulare.\nIl periodo orbitale di una binaria a eclissi pu\u00f2 essere determinato mediante lo studio della curva di luce, mentre la grandezza relativa delle due stelle pu\u00f2 essere determinata in rapporto al semiasse maggiore dell'orbita, osservando quanto velocemente la luminosit\u00e0 del sistema si modifica nel momento in cui il disco della stella pi\u00f9 vicina copre quello della stella pi\u00f9 distante; se il sistema \u00e8 anche una binaria spettroscopica, i parametri orbitali possono essere facilmente ricavati, cos\u00ec come le masse delle due componenti. Conoscendo sia il raggio che la massa \u00e8 possibile ricavare anche la densit\u00e0 delle due stelle.\nL'esempio pi\u00f9 noto di binaria a eclisse \u00e8 Algol (\u03b2 Persei). Un altro esempio peculiare \u00e8 : la componente visibile \u00e8 una supergigante gialla appartenente alla classe spettrale F0, mentre l'altra componente, responsabile dell'eclissi, non \u00e8 visibile, ma si suppone sia una stella di classe B5. Un ulteriore esempio \u00e8 costituito da , una binaria semidistaccata, appartenente alla costellazione della Lira. Alcune binarie a eclissi si segnalano per la loro esoticit\u00e0: SS Lacertae era un tempo una binaria a eclissi, ma ha cessato di esserlo intorno alla met\u00e0 del Novecento; V907 Scorpii \u00e8 una binaria a eclissi che alterna periodi di eclissi ad altri di assenza di eclissi; infine BG Geminorum \u00e8 una binaria a eclissi che si crede essere composta da una stella di classe K0 che orbita intorno a un buco nero.\nBinarie astrometriche.\nGli astronomi osservano spesso stelle relativamente vicine a noi che manifestano oscillazioni nel loro moto proprio. Queste oscillazioni sono determinate dal moto orbitale di una delle componenti di un sistema binario avente una compagna cos\u00ec debole da risultare invisibile (come nel caso di una stella degenere, un oggetto che emette poca o nessuna radiazione nel visibile) o essere resa tale dalla brillantezza della primaria. La stessa matematica utilizzata per calcolare i parametri delle binarie visuali pu\u00f2 essere applicata per inferire la massa di una compagna invisibile.\nLa posizione della stella visibile pu\u00f2 essere misurata con accuratezza e si pu\u00f2 scoprire che essa varia a causa dell'attrazione gravitazionale di una compagna non visibile: in particolare, in seguito a ripetute misurazioni della posizione della stella rispetto alle stelle pi\u00f9 lontane, si pu\u00f2 rilevare che la stella visibile segue nel cielo un percorso sinusoidale. Queste misurazioni sono possibili solo sulle stelle pi\u00f9 vicine, poste entro un raggio di 10 parsec (~ 32 anni luce), che presentano un elevato moto proprio. La massa della compagna invisibile pu\u00f2 essere dedotta dalla precisa misura astrometrica del movimento della stella visibile per un periodo di tempo sufficientemente lungo: infatti, le caratteristiche del sistema possono essere determinate utilizzando le leggi di Keplero.\nL'analisi astrometrica \u00e8 utilizzata anche per scoprire la presenza di pianeti extrasolari; tuttavia, la scoperta di pianeti extrasolari richiede misure estremamente precise a causa della grande differenza di massa che esiste fra il pianeta e la stella intorno a cui orbita. Per effettuare misurazioni cos\u00ec precise \u00e8 di solito necessario ricorrere a telescopi spaziali che non sono soggetti all'aberrazione prodotta dall'atmosfera terrestre.\nUna delle pi\u00f9 famose binarie astrometriche \u00e8 Sirio, la stella pi\u00f9 brillante dell'intera volta celeste, visibile nella costellazione del Cane Maggiore. Nel 1844 l'astronomo tedesco Friedrich Bessel dedusse, studiandone i cambiamenti di moto proprio, che la stella potesse avere una compagna invisibile, che fu osservata per la prima volta il 31 gennaio 1862 Alvan Graham Clark e denominata \"Sirio B\". Nel 1915 gli astronomi dell'Osservatorio di Monte Wilson, osservando lo spettro di Sirio B, dedussero che si trattava di una nana bianca. Nel 2005 usando il Telescopio Spaziale Hubble, gli astronomi hanno determinato che Sirio B possiede all'incirca il diametro della Terra, 12.000 km, con una densit\u00e0 molto elevata e una massa pari a circa il 98% di quella del Sole. Procione, l'ottava stella pi\u00f9 brillante dell'intera volta celeste, appartenente alla costellazione del Cane Minore, presenta delle caratteristiche simili a quelle di Sirio: \u00e8 infatti composta da una stella bianco-gialla di classe spettrale F5IV-V, chiamata \"Procione A\", e da una debole nana bianca, chiamata \"Procione B\".\nSecondo la distanza.\nUn'altra classificazione delle stelle binarie \u00e8 basata sulla distanza che separa le due stelle in relazione alla loro dimensione.\nLe \"binarie distaccate\" sono sistemi in cui ognuna delle due componenti \u00e8 posta all'interno del suo lobo di Roche, cio\u00e8 dell'area in cui la forza gravitazionale della stella \u00e8 maggiore di quella della sua compagna; queste stelle non subiscono importanti influenze reciproche ed evolvono separatamente. La maggior parte delle binarie appartiene a questa classe.\nLe \"binarie semidistaccate\" sono sistemi in cui una delle due componenti riempie il proprio lobo di Roche, mentre l'altra no; in questo caso avviene un trasferimento di gas dalla stella che riempie il proprio lobo di Roche all'altra. Questo scambio di materia ha un'importanza fondamentale nell'evoluzione di questi sistemi; in molti casi, l'afflusso di gas forma un disco di accrescimento intorno alla stella che riceve materiale.\nUna \"binaria a contatto\" \u00e8 un sistema in cui entrambe le componenti riempiono il proprio lobo di Roche e le parti pi\u00f9 esterne delle atmosfere stellari formano un \"inviluppo comune\" che circonda entrambe le componenti del sistema. Poich\u00e9 la frizione dell'inviluppo rallenta il moto orbitale, le stelle possono alla fine giungere a fondersi.\nPeriodo orbitale.\nI periodi orbitali delle binarie possono variare da meno di un'ora (per le stelle AM Canum Venaticorum) a pochi giorni (come per ), a centinaia di migliaia di anni (come per Proxima Centauri intorno alla coppia AB).\nDesignazioni.\nA e B.\nSpesso le componenti di una binaria sono chiamate con le lettere \"A\" e \"B\" posposte alla designazione del sistema: \"A\" denota la primaria, \"B\" la secondaria, mentre la coppia nel suo complesso pu\u00f2 esser designata col suffisso \"AB\" (ad esempio, la stella binaria \u00e8 costituita da e ). Le lettere successive (\"C\", \"D\" ecc.) possono essere utilizzate per designare ulteriori eventuali componenti di un sistema composto da pi\u00f9 elementi stellari.\nNel caso di binarie aventi una designazione di Bayer le cui componenti sono molto separate, \u00e8 possibile che i membri della coppia siano designati tramite numeri in apice; un esempio \u00e8 , le cui componenti sono \u03b61 e \u03b62 Reticuli.\n1 e 2.\nUn'altra designazione per le stelle doppie consiste nelle iniziali dello scopritore seguite da un numero di indice: ad esempio, poich\u00e9 fu Padre Richaud nel 1689 a scoprire la natura binaria di , questa stella \u00e8 designata anche come \"RHD 1\". I codici degli scopritori possono essere consultati presso il Washington Double Star Catalog.\nCalda e fredda.\nLe componenti di una stella binaria possono essere designate come \"componente calda\" e \"componente fredda\" a seconda delle loro temperature superficiali. Se le due componenti appartengono alla sequenza principale, allora quella avente una massa maggiore sar\u00e0 anche la pi\u00f9 calda, oltre che la pi\u00f9 luminosa, ma se almeno una delle due componenti \u00e8 gi\u00e0 uscita dalla sequenza principale, allora quale fra esse sia la pi\u00f9 calda dipende dallo stadio di evoluzione delle due stelle.\nEvoluzione.\nFormazione e sequenza principale.\nAnche se \u00e8 possibile che alcuni sistemi (in particolare le binarie di lungo periodo) possano essersi formati dalla cattura gravitazionale reciproca di due o pi\u00f9 stelle singole nate indipendentemente, tuttavia, data la bassissima probabilit\u00e0 di un simile evento (sarebbero comunque necessari almeno tre oggetti anche per la formazione di un sistema binario, dal momento che in base alla legge della conservazione dell'energia serve comunque un terzo elemento che assorba l'energia cinetica in eccesso affinch\u00e9 due stelle possano legarsi reciprocamente) e l'elevato numero di stelle binarie note, appare evidente che quello della cattura gravitazionale non sia il principale meccanismo attraverso cui ha origine un sistema stellare. Anzi, l'osservazione di sistemi costituiti da stelle pre-sequenza principale d\u00e0 credito all'ipotesi secondo cui simili sistemi esistano gi\u00e0 durante la fase di formazione stellare.\nIl modello che ne esplica in modo accettabile l'esistenza suggerisce che questi si siano creati dalla suddivisione di un singolo originario nucleo denso protostellare in due o pi\u00f9 frammenti orbitanti attorno a un comune centro di massa, i quali successivamente collassano a formare le componenti del futuro sistema.\nAlcune evidenze ricavate dalle immagini riprese dal telescopio spaziale Spitzer mostrano che la formazione delle binarie strette determinerebbe un aspetto asimmetrico degli inviluppi molecolari da cui sottraggono il materiale necessario per la loro formazione.\nNella maggior parte dei casi le componenti che formano un sistema binario non si disturbano a vicenda per tutta la durata della loro esistenza; se per\u00f2 esse fanno parte di un sistema stretto, allora possono andare incontro a maggiori interazioni reciproche, anche in modo particolarmente accentuato, soprattutto nelle fasi successive alla sequenza principale.\nBinarie strette: trasferimento di massa e accrescimento.\nGiunta al termine della sequenza principale, una stella sperimenta diverse fasi di instabilit\u00e0, che la portano a espandersi; se essa si trova in un sistema binario stretto, pu\u00f2 colmare ed eccedere il suo lobo di Roche, cio\u00e8 i suoi strati pi\u00f9 esterni subiscono un'attrazione gravitazionale dalla compagna maggiore di quanto sia quella esercitata dalla stella stessa. In questo modo si innesca un processo di trasferimento di massa da una stella all'altra; tale materia viene fatta propria dalla stella ricevente per impatto diretto o mediante un disco di accrescimento. Il punto matematico in cui avviene questo trasferimento si chiama punto di Lagrange. \u00c8 abbastanza comune che il disco di accrescimento sia l'elemento pi\u00f9 brillante del sistema e quindi, a volte, l'unico visibile.\nSe la fuoriuscita dal lobo di Roche della materia \u00e8 troppo abbondante perch\u00e9 essa sia trasferita interamente alla compagna, \u00e8 anche possibile che una parte di essa lasci del tutto il sistema dagli altri punti di Lagrange o tramite il vento stellare.\nPoich\u00e9 l'evoluzione di una stella \u00e8 determinata dalla massa, il processo di trasferimento altera la normale evoluzione che le due componenti avrebbero avuto se fossero state stelle singole.\nLo studio del sistema di Algol ha portato alla formulazione del cosiddetto \"paradosso di Algol\": sebbene le componenti di una stella binaria si formino contemporaneamente e sebbene le stelle pi\u00f9 massicce si evolvano pi\u00f9 rapidamente, in questo sistema la componente pi\u00f9 massiccia, Algol A, \u00e8 una stella di sequenza principale, mentre la sua compagna Algol B, meno massiccia, \u00e8 una subgigante, dunque in uno stadio evolutivo pi\u00f9 avanzato. Il paradosso \u00e8 stato risolto ipotizzando un avvenuto scambio di materia: quando la stella originariamente pi\u00f9 massiccia entra nello stadio di subgigante comincia a espandersi, riempiendo il proprio lobo di Roche; avviene quindi un trasferimento di gas all'altra stella, originariamente la meno massiccia, che permane ancora nella sequenza principale. Questo trasferimento ha come risultato che la stella inizialmente meno massiccia diviene quella pi\u00f9 massiccia in virt\u00f9 del materiale sottratto alla compagna. In alcune binarie simili ad Algol \u00e8 possibile anche osservare il trasferimento di gas da una componente all'altra.\nTipi particolari di binarie strette evolute sono costituite dalle binarie a raggi X e dalle variabili cataclismiche.\nBinarie a raggi X.\nSe le due componenti di un sistema binario hanno massa differente, una delle due raggiunger\u00e0 lo stadio di stella degenere prima dell'altra: il sistema sar\u00e0 quindi composto da una nana bianca o una stella di neutroni o un buco nero e da una compagna non ancora degenere. Se la compagna, conclusa la sequenza principale, si espande oltre il proprio lobo di Roche, da essa comincia a fuoriuscire gas che si accresce sulla stella degenere, formando un disco di accrescimento. A causa della viscosit\u00e0 della materia che costituisce il disco, l'energia di quest'ultimo viene dissipata in calore e il momento angolare orbitale del disco diminuisce all'avvicinarsi alla stella degenere. Per la progressiva diminuzione del momento angolare il gas procede in maniera spiraleggiante, compiendo orbite sempre pi\u00f9 piccole. La regione in cui la velocit\u00e0 angolare del gas che compone il disco uguaglia quella della stella \u00e8 detta strato limite di quantit\u00e0 di moto (\"boundary layer\"): in tale zona l'azione della viscosit\u00e0 diventa trascurabile. Il gas che si deposita sulla superficie della stella dissipa la sua residua energia in eccesso in parte tramite l'emissione di radiazione, in parte incrementando la velocit\u00e0 di rotazione della stella. Sull'origine della viscosit\u00e0 del disco sono state fatte diverse ipotesi, non verificate.\nL'innalzamento della temperatura del gas che viene trasferito produce un'emissione di radiazione nella banda dei raggi X; in questo modo si costituiscono le cosiddette \"binarie a raggi X\" o, pi\u00f9 semplicemente, \"binarie X\". Le binarie a raggi X si dividono in binarie X di piccola o grande massa, a seconda della mole della stella donatrice. Le binarie X di grande massa contengono una stella donatrice giovane, appartenente alle classi spettrali O o B, che trasferisce massa alla stella degenere tramite il suo vento stellare. Nella binarie X di piccola massa la stella donatrice \u00e8 invece una stella evoluta di classe spettrale K o M che ha riempito il suo lobo di Roche e che trasferisce parte della propria massa alla stella degenere, per lo pi\u00f9 una stella di neutroni o un buco nero.\nProbabilmente l'esempio pi\u00f9 noto di binaria a raggi X \u00e8 la binaria X a grande massa Cygnus X-1 (al lato): la massa della stella degenere di questo sistema \u00e8 stimata essere 9 volte quella del Sole, molto al di sopra del limite di Tolman-Oppenheimer-Volkoff (il limite teorico massimo per la massa di una stella di neutroni), motivo per il quale si ritiene possa trattarsi di un buco nero. Si tratta del primo oggetto la cui identificazione con un buco nero \u00e8 stata ampiamente accettata.\nVariabili cataclismiche: novae e supernovae di tipo Ia.\nLe variabili cataclismiche sono un tipo particolare di binarie strette formate da una nana bianca e da una stella evoluta, che ha colmato il proprio lobo di Roche. In questi sistemi la nana bianca accresce regolarmente i gas provenienti dall'atmosfera esterna della compagna, i quali vengono compressi dall'intensa forza gravitazionale della nana bianca, raggiungendo temperature altissime in corrispondenza della sua superficie. In quanto costituita da materia degenere, una nana bianca non pu\u00f2 subire cambiamenti significativi nella propria temperatura, mentre l'idrogeno, proveniente dalla compagna, finisce col raggiungere temperature tali da innescare localmente fenomeni di fusione nucleare. Ci\u00f2 conduce al rilascio di enormi quantitativi di energia che spazzano via i gas residui dalla superficie della nana bianca, producendo un \"lampo\" luminoso ma di breve durata che si estingue nell'arco di pochi giorni; questo fenomeno \u00e8 chiamato \"nova\". Nei casi in cui l'accumulo di massa conduce la nana bianca a superare la massa minima per riavviare nel suo nucleo le reazioni di fusione nucleare, valore di massa che \u00e8 poco inferiore al limite di Chandrasekhar, accade che, trovandosi la materia all'interno del nucleo della stella in condizioni di densit\u00e0 estremamente elevata (la cosiddetta condizione di degenerazione), la stella reagisce in modo anomalo giungendo all'esplosione, fenomeno chiamato supernova di tipo Ia. L'esplosione di una supernova di tipo Ia ha effetti catastrofici sul sistema, in quanto pu\u00f2 distrugge l'intera stella e pu\u00f2 espellere la compagna, rendendola una stella fuggitiva. Un esempio di una simile supernova \u00e8 SN 1572 (nell'immagine), che fu osservata da Tycho Brahe e che \u00e8 stata fotografata nel 2008 dai telescopi spaziali Spitzer e Chandra.\nStelle fuggitive.\nUna stella fuggitiva \u00e8 una stella che possiede dei valori di moto proprio abnormemente pi\u00f9 elevati di quelli di altre stelle poste nella medesima regione galattica. Valori abnormemente alti di moto proprio possono essere acquisiti, oltre che in seguito all'esplosione di una supernova di tipo Ia, anche nel caso in cui il legame gravitazionale che vincola due stelle in un sistema binario molto ampio venga rescisso a causa di una perturbazione esterna; in tal caso le due componenti continueranno a evolversi come stelle singole. Una possibile perturbazione \u00e8 costituita dall'incontro ravvicinato fra due sistemi binari, che potrebbe risultare nell'espulsione ad alta velocit\u00e0 di alcune delle stelle che li costituivano.\nAstrofisica.\nLe stelle binarie forniscono agli astronomi il migliore metodo per determinare le masse delle stelle. A causa dell'attrazione gravitazionale, le due stelle orbitano intorno al loro comune centro di massa. Dalla forma delle orbite di una binaria visuale o dalle variazioni spettrali di una binaria spettroscopica \u00e8 possibile determinare la massa delle componenti.\nDi una binaria visuale di cui si conosca la forma dell'orbita e la parallasse \u00e8 possibile ricavare la massa complessiva del sistema utilizzando le leggi di Keplero; nel caso di una binaria spettroscopica che non sia anche visuale o a eclissi, non \u00e8 per\u00f2 possibile dedurre tutti i parametri del sistema, ma solo il prodotto delle masse per il seno dell'inclinazione orbitale. Nel caso invece che la binaria spettroscopica sia anche a eclissi, \u00e8 possibile ricavare tutti i parametri delle stelle della coppia (massa, densit\u00e0, raggio, luminosit\u00e0 e forma approssimativa); in questo modo \u00e8 possibile stabilire quale relazione esista in generale fra la temperatura, il raggio e la massa di una stella. Conosciuta tale relazione e conosciuto il raggio e la temperatura di una stella singola non binaria, \u00e8 possibile dedurre la sua massa.\nPoich\u00e9 le stelle binarie sono comuni, esse sono particolarmente importanti nella comprensione dei processi che portano alla formazione delle stelle; in particolare, dal periodo e dalla massa di una binaria \u00e8 possibile dedurre il momento angolare del sistema: poich\u00e9 si tratta di una grandezza fisica conservativa, le binarie forniscono importanti informazioni riguardo alle condizioni in cui le stelle si formano.\nScoperte scientifiche.\nNel corso di due secoli una grande quantit\u00e0 di ricerche ha portato a numerose conclusioni generali, per altro non ancora del tutto certe. Fino al 2006 si pensava che oltre il 50% di tutte le stelle fossero doppie, col 10% di queste appartenenti a sistemi con pi\u00f9 di due stelle (triple, quadruple o pi\u00f9). Uno studio del 2006 ha per\u00f2 messo in dubbio questi assunti: si \u00e8 infatti scoperto che la gran maggioranza delle stelle piccole, in particolare le nane rosse (che si stima rappresentino in numero l'80% delle stelle della galassia) sono singole; per stelle con massa simile al Sole lo studio d\u00e0 una percentuale del 56% di stelle singole e del 44% di stelle doppie o multiple, mentre per stelle di massa elevata la percentuale di stelle doppie pu\u00f2 superare il 70%. Nei dintorni del Sole (entro 17 anni luce) la percentuale di stelle doppie \u00e8 del 28%; \u00e8 da notare per\u00f2 che 50 delle 70 stelle pi\u00f9 vicine al Sole sono nane rosse, che raramente formano sistemi multipli.\nEsiste una correlazione diretta fra il periodo orbitale e l'eccentricit\u00e0 dell'orbita: le binarie con minore periodo orbitale hanno solitamente orbite meno eccentriche. Le stelle binarie presentano separazioni molto differenti: ci sono coppie che sono praticamente a contatto fra loro e coppie talmente separate che il loro legame gravitazionale \u00e8 deducibile solo dal loro comune moto proprio. Tuttavia la distribuzione lognormale dei periodi orbitali indica che la maggior parte dei sistemi ha un periodo di circa 100 anni, il che \u00e8 un'ulteriore prova che le binarie si formano durante il processo di formazione stellare.\nQuando le componenti di un sistema binario hanno uguale magnitudine assoluta, allora di solito appartengono anche alla stessa classe spettrale; se invece hanno diversa luminosit\u00e0, allora la pi\u00f9 debole sar\u00e0 la pi\u00f9 blu, se la compagna \u00e8 una gigante rossa, mentre sar\u00e0 la pi\u00f9 rossa se la compagna appartiene alla sequenza principale.\nPianeti.\nSi stima che circa il 50-60% delle stelle binarie possano ospitare pianeti terrestri abitabili in orbite stabili. Alcune orbite sono impossibili per ragioni dinamiche (il pianeta sarebbe allontanato dalla sua orbita per essere o espulso dal sistema oppure trasferito a un'orbita pi\u00f9 interna o esterna), mentre altre non potrebbero ospitare pianeti con biosfere a causa di differenze termiche troppo elevate nei differenti momenti dell'orbita. I pianeti che orbitano intorno a una sola delle componenti del sistema vengono chiamati di \"tipo S\", mentre quelli che orbitano attorno a entrambe le stelle vengono chiamati di \"tipo P\" o \"circumbinari.\"\nAlcune simulazioni hanno dimostrato che la presenza di una compagna pu\u00f2 avere l'effetto di aumentare il tasso di formazione planetaria nelle zone abitabili \"rimescolando\" il disco protoplanetario cos\u00ec da incrementare la velocit\u00e0 di crescita dei protopianeti.\nL'individuazione di pianeti nei sistemi binari presenta particolari difficolt\u00e0 tecniche che ne hanno permesso finora la scoperta di un numero limitato. Alcuni esempi di binarie che ospitano pianeti includono la coppia nana bianca-pulsar PSR B1620-26, la coppia subgigante-nana rossa Alrai (), la coppia nana bianca-nana rossa NN Serpentis.\nUno studio del 2009 di quattordici sistemi planetari noti ha permesso di scoprire che tre di essi orbitano intorno a stelle binarie: si tratta di tipo S che orbitano intorno alla principale del sistema, mentre la componente secondaria \u00e8 debole al punto che non era stata rilevata in precedenza. La scoperta ha permesso di ricalcolare i parametri sia dei pianeti che delle stelle primarie.\nStelle multiple.\nI sistemi aventi pi\u00f9 di due stelle sono chiamati \"multipli\", che, per motivi connessi alla stabilit\u00e0 orbitale, sono spesso organizzati in gruppi gerarchici di binarie coorbitanti.\nAlgol, nella costellazione di Perseo, sebbene sia stato a lungo ritenuto binario, \u00e8 il sistema stellare triplo pi\u00f9 noto. Le due componenti visibili del sistema si eclissano l'una con l'altra producendo una variazione di luminosit\u00e0 osservata per la prima volta da Geminiano Montanari nel 1670. Il nome \"Algol\" significa \"stella del diavolo\", dall'arabo \"al gh\u00fbl\", e deriva probabilmente dal suo comportamento. Un altro sistema triplo visibile dalla Terra \u00e8 , la terza stella pi\u00f9 luminosa di tutta la volta celeste; le due componenti principali del sistema, e , hanno una separazione minima, al periastro, di 11 UA, il che dovrebbe permettere l'esistenza di zone abitabili stabili intorno alle due stelle.\nEsistono sistemi multipli che possiedono pi\u00f9 di tre componenti: Castore, la seconda stella pi\u00f9 luminosa della costellazione dei Gemelli e una delle pi\u00f9 luminose stelle della volta celeste, \u00e8 in realt\u00e0 un sistema sestuplo. Due componenti furono separate per la prima volta nel 1719; in seguito si scopr\u00ec che ognuna di queste componenti era a sua volta una binaria spettroscopica e che Castore possedeva un'ulteriore debole componente separata, a sua volta una binaria spettroscopica. Anche il sistema Mizar-Alcor, una binaria visuale osservabile nella costellazione dell'Orsa Maggiore, \u00e8 in realt\u00e0 sestuplo: quattro componenti appartengono a Mizar, le altre due a Alcor."}
{"id": "16973", "revid": "2", "url": "https://it.wikipedia.org/wiki?curid=16973", "title": "Stella doppia", "text": ""}
{"id": "16974", "revid": "1543377", "url": "https://it.wikipedia.org/wiki?curid=16974", "title": "Lobo di Roche", "text": "In astronomia, il lobo di Roche \u00e8 una regione di spazio attorno ad una stella che fa parte di un sistema binario, all'interno del quale il materiale orbitante \u00e8 gravitazionalmente legato a questa stella. Il materiale esterno al lobo pu\u00f2 invece cadere sull'altra stella. Questo succede quando la stella stessa si espande oltre il proprio lobo di Roche, e i suoi strati esterni finiscono per cadere sull'altra stella. Un lobo di Roche ha una forma somigliante a quella di una goccia, con la parte appuntita rivolta verso l'altra stella (il vertice \u00e8 il punto Lagrangiano L1 del sistema).\nSi tratta di un concetto differente rispetto al limite di Roche, ovvero la distanza dalla sorgente di un campo gravitazionale a cui un oggetto tenuto insieme esclusivamente dalla gravit\u00e0 comincia a disgregarsi per effetto delle forze mareali. Sia il lobo di Roche che il limite di Roche debbono il loro nome all'astronomo francese \u00c9douard Roche.\nDalla descrizione fornita segue che ogni sistema binario contiene due lobi di Roche, uno per ogni stella. Questi volumi sono definiti da una particolare superficie di uguale energia potenziale. Questa \u00e8 calcolata in un sistema di riferimento che coruota con il sistema binario. Poich\u00e9 questo sistema di riferimento \u00e8 non-inerziale, il potenziale gravitazionale dovuto alle due masse delle stelle (che varia con l'inverso della distanza dal centro di ogni stella) deve essere sommato ad uno pseudo-potenziale che corrisponde alla forza centrifuga. Questo pseudo-potenziale \u00e8 proporzionale al quadrato della distanza perpendicolare dall'asse di rotazione del sistema.\nVicino alle due stelle, le superfici equipotenziali sono approssimativamente sferiche e concentriche alla stella. Lontano dal sistema binario, sono approssimativamente ellissoidali ed elongate parallelamente all'asse che unisce le stelle. Una superficie equipotenziale critica incrocia s\u00e9 stessa al centro di massa del sistema. Quest'ultima superficie definisce i due lobi di Roche.\nQuando la materia si muove nel sistema, per esempio a causa di un trasferimento di massa, il moto relativo al sistema di riferimento coruotante subir\u00e0 una forza di Coriolis. Quest'ultima non \u00e8 derivabile dal modello del lobo di Roche perch\u00e9 \u00e8 una forza non conservativa (cio\u00e8 non rappresentabile da un potenziale scalare).\nQuando un oggetto si estende oltre il suo lobo di Roche, il materiale che si trova al di fuori della superficie-limite pu\u00f2 precipitare all'interno del lobo di Roche dell'altro corpo. Quest'effetto pu\u00f2 autoalimentarsi, giacch\u00e9 una riduzione della massa implica un restringimento del lobo di Roche, e portare alla disgregazione dell'oggetto. La fuoriuscita di materiale dal lobo di Roche \u00e8 coinvolta in una serie di fenomeni astronomici fra cui le stelle novae (stelle binarie composte da una gigante rossa ed una nana bianca, in cui si nota un flusso di materiale verso quest'ultima componente), stelle binarie X e pulsar millisecondo (pulsar superveloci)."}
{"id": "16975", "revid": "37401", "url": "https://it.wikipedia.org/wiki?curid=16975", "title": "Strutturalismo", "text": ""}
{"id": "16976", "revid": "874603", "url": "https://it.wikipedia.org/wiki?curid=16976", "title": "Bandiera Europea", "text": ""}
{"id": "16977", "revid": "367445", "url": "https://it.wikipedia.org/wiki?curid=16977", "title": "Henry Ford", "text": "Fu uno dei fondatori della Ford Motor Company, societ\u00e0 produttrice di automobili, ancora oggi una delle maggiori del settore negli Stati Uniti e nel mondo. Tramite la societ\u00e0, guadagn\u00f2 un capitale stimato in 199 miliardi di dollari, cosa che lo renderebbe la nona persona pi\u00f9 ricca della storia.\nBiografia.\nFiglio di agricoltori di origine irlandese, nel 1888 si trasfer\u00ec a Detroit, dove venne assunto dalla societ\u00e0 elettrica di Thomas Edison, uno dei padri della lampadina. Durante il tempo libero si dedic\u00f2 alla costruzione di un'automobile con il motore a combustione interna inventato da Karl Benz e Gottlieb Daimler pochi anni prima. Il primo prototipo di quadriciclo costruito da Ford, nel garage della propria abitazione, fu sperimentato su strada il 4 giugno 1896.\nNel 1899 lasci\u00f2 l'impiego ed entr\u00f2 come ingegnere capo nella Detroit Automobile Company. Dopo tre anni decise di lasciarla e fondare la Ford dove, con lo scopo di contenere i prezzi dei beni prodotti attraverso la riduzione dei tempi di lavorazione, introdusse il sistema di lavoro della catena di montaggio. Resta famosa la Ford T, auto semplice (era disponibile solo di colore nero) ed economica, la prima ad essere prodotta su grande scala. Era il 1908 quando la prima Ford T vide la luce: la mitica \"Lizzie.\"\nVenne prodotta fino al 1927 e ne furono costruiti 15 milioni di esemplari. Fu inoltre inventore della Hemp Body Car, un'automobile (mai messa in commercio) interamente realizzata in fibre di canapa ed alimentata da etanolo di canapa (il carburante veniva raffinato dai semi della pianta). Unendo infatti passione per la natura ed indubbio fiuto per gli affari, l'imprenditore statunitense volle ad ogni costo che venisse realizzata una vettura che \u201cuscisse dalla terra\u201d. Per realizzare questo progetto impegn\u00f2 nella ricerca il fior fiore dei suoi ingegneri che nel 1941, dopo 12 anni di ricerca, diedero forma concreta al progetto. Ford mor\u00ec sei anni dopo e nel 1955 la coltivazione della canapa venne proibita negli Usa.\nIn occasione del suo 75\u00ba compleanno, nel 1938, Adolf Hitler lo insign\u00ec della Gran Croce del Supremo Ordine dell'Aquila Tedesca, che era la pi\u00f9 alta onorificenza del regime nazista conferibile ad uno straniero, per l'impegno della sua filiale Ford in Germania nel rifornire l'esercito nazista di mezzi blindati e nel donare tutti gli utili alla causa nazista. Inoltre Ford, per diversi anni durante il regime nazista, si impegn\u00f2 a versare 50.000 USD di allora come sostegno al partito di Hitler. Iniziato in Massoneria, fu fatto Maestro massone nel 1894 nella Loggia \"Palestine Lodge N. 357\" di Detroit e raggiunse il 33\u00ba ed ultimo grado del Rito scozzese antico ed accettato nel 1940.\nNel 1938 Ford lasci\u00f2 la direzione dell'impresa nelle mani del figlio Edsel, che gi\u00e0 dal 1922 dirigeva la Lincoln, marchio di lusso del gruppo Ford. L'anziano patriarca mantenne comunque il controllo delle attivit\u00e0, seppure da dietro le quinte: aveva infatti passato il comando all'ex capo della sicurezza Harry Bennett, rendendo perci\u00f2 la carica di Edsel meramente di facciata. Quando il figlio mor\u00ec di tumore il 26 maggio 1943, il giorno prima del funerale Henry Ford (gi\u00e0 ottantenne e plurinfartuato) rese note le sue volont\u00e0: Bennett avrebbe continuato a gestire l'attivit\u00e0 per suo conto finch\u00e9 i suoi nipoti non avessero compiuto 32 anni. La moglie Clara e la nuora Eleanor lo convinsero, per\u00f2, a trasferire immediatamente i poteri direttivi al nipote ventiseienne Henry Ford II.\nQuest'ultimo fu nominato presidente della Ford Motor Company il 21 settembre 1945 e, a partire dal 1949, avvi\u00f2 il processo di ristrutturazione dell'impresa propugnato dal padre Edsel gi\u00e0 dal 1934, ma categoricamente rifiutato dal nonno Henry fin da allora.\nHenry Ford fu autore di un libretto in 4 volumi dal titolo \"\"L'ebreo internazionale\" (\"The International Jew: The World's Foremost Problem\"\"). Il libretto, che descrive il progetto di dominio sul mondo da parte del popolo ebreo, fu ampiamente diffuso in Germania durante il nazismo e fu fonte di ispirazione per Hitler. Ford sostenne anche l'autenticit\u00e0 dei Protocolli dei Savi di Sion e ne fece stampare un'edizione a sue spese, regalando copie autografate del libro; in seguito, tuttavia, ordin\u00f2 di ritirare le copie dal commercio.\nFord mor\u00ec all\u2019et\u00e0 di 83 anni nel 1947 ed oggi riposa nel cimitero a lui stesso intitolato a Detroit, Michigan. Dal 1967 il suo nome \u00e8 inserito nell'Automotive Hall of Fame, che raggruppa le maggiori personalit\u00e0 distintesi in campo automobilistico, premio assegnato da una associazione la cui sede attuale \u00e8 nella sua citt\u00e0 di nascita."}
{"id": "16978", "revid": "1318658", "url": "https://it.wikipedia.org/wiki?curid=16978", "title": "ZEN", "text": ""}
