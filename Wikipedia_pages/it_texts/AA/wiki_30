{"id": "11642", "revid": "466539", "url": "https://it.wikipedia.org/wiki?curid=11642", "title": "Linea Maginot", "text": "La Linea Maginot \u00e8 un complesso integrato di fortificazioni, opere militari, ostacoli anticarro, postazioni di mitragliatrici, sistemi di inondazione difensivi, caserme e depositi di munizioni realizzati dal 1928 al 1940 dal Governo francese a protezione dei confini che la Francia aveva in comune con il Belgio, il Lussemburgo, la Germania, la Svizzera e l'Italia. Il sistema \u00e8 caratterizzato dalla non contiguit\u00e0 delle varie componenti, dall'utilizzo integrato e sistemico di tutte le possibili alternative offerte dalle moderne tecnologie balistiche. In tale quadro, le varie componenti fortificate utilizzano non solo il tiro diretto, ma anche quello fiancheggiante e quello indiretto.\nBench\u00e9 il termine \"Linea Maginot\" si riferisca all'intero sistema di fortificazioni che va dal Mare del Nord al Mare Mediterraneo (oltre alla Corsica), gli ambiti geografici dove furono realizzate le opere pi\u00f9 complesse, sofisticate, moderne e potenti furono quello al confine nord-est con la Germania ed il Lussemburgo (detto anche \"Anciens Fronts\") e quelle realizzate sul confine franco-italiano (la cosiddetta \"Linea Maginot alpina\", in francese \"Ligne Alpine\").\nCostruzione.\nDopo la \"Grande Guerra\", tra lo stato maggiore dell'esercito francese, vi era una forte contrapposizione tra chi propugnava una difesa con un forte esercito mobile, in grado di muoversi rapidamente attraverso il territorio, e chi invece proponeva una difesa statica, formata da una impenetrabile serie di fortificazioni permanenti ancorate al terreno, da predisporre gi\u00e0 in tempo di pace.\nSostenitore della costruzione della linea fu fin dal 1922 il Maresciallo di Francia Philippe P\u00e9tain, che con l'appoggio di altri due ex combattenti a Verdun, il ministro Andr\u00e9 Maginot (che poi diede il nome alla linea) e il Capo di Stato Maggiore francese Marie-Eug\u00e8ne Debeney, convinse il governo a cominciare la costruzione di un'imponente linea difensiva permanente.\nAnche se alla fine prevalse una soluzione intermedia: la protezione del fronte nord, al confine con il Belgio fu affidata a truppe mobili, mentre il confine nord-est con Lussemburgo, Germania e il confine alpino con l'Italia, fu affidato in gran parte ad opere permanenti, la Linea inizi\u00f2 ad essere costruita, e rappresent\u00f2 per molti anni un ostacolo per i tedeschi. Ostacolo che nel 1940 aggirarono con l'impiego dei panzer.\nLa Linea Maginot, intesa come difesa costruita, non copriva interamente i confini nazionali, ma difendeva solo alcune parti di territorio francese e questo per diverse ragioni:\nInizia la costruzione.\nGli strateghi francesi concepirono una fortificazione adatta ad una guerra simile a quella appena terminata, tenendo, per\u00f2, ben conto delle lezioni apprese. In particolare, si tenne ben presente la limitata efficacia combattiva dimostrata dai Forti del cosiddetto Sistema S\u00e9r\u00e9 de Rivi\u00e8res (a partire dall'esperimento di Malmaison, durante il quale un test di bombardamento di uno di questi forti diede risultati clamorosamente negativi), provvedendo non solo a modernizzarne e potenziarne la protezione e l'armamento, ma anche a rivederne radicalmente l'architettura e l'organizzazione. Dato che non era possibile creare una linea fortificata continua, e non avrebbe potuto esserlo, vennero fortificati i settori pi\u00f9 vulnerabili e importanti al confine con opere permanenti complesse e fortemente protette, mentre dove il territorio di per s\u00e9 stesso rappresentava gi\u00e0 un grosso ostacolo, vennero costruite casematte isolate che battevano il territorio o vennero predisposti territori da inondare in caso di necessit\u00e0.\nNel progetto iniziale, quindi, la Linea Maginot era formata essenzialmente da due grandi regioni fortificate al nord-est, la \"Regione Fortificata di Metz\" e la \"Regione Fortificata di Lauter\" e da tre grandi settori fortificati sulle Alpi, il \"Settore Fortificato del Delfinato\", quello della Savoia e quello delle Alpi Marittime. Solo successivamente vennero realizzate alcune opere a nord nei confini col Belgio, perch\u00e9 le due nazioni avevano firmato un'alleanza nel 1920, secondo il quale l'esercito francese avrebbe operato in Belgio se le forze tedesche lo avessero invaso. Ma quando il Belgio abrog\u00f2 il trattato nel 1936 e dichiar\u00f2 la neutralit\u00e0, la Linea Maginot venne rapidamente estesa lungo il confine franco-belga, ma non con gli standard del resto della Linea.\nTutta la fascia di confine era suddivisa in \"Settori Difensivi\" (dove non erano previste opere permanenti) e \"Settori Fortificati\" (dove invece il fronte era dotato di opere C.O.R.F.), a loro volta questi ultimi erano formati da \"Sottosettori\", \"Quartieri\" e \"Sottoquartieri\", comprendenti al loro interno un numero variabile di \"Opere di fortificazione\".\nIl problema dei finanziamenti iniziali, venne affrontato dal \"Ministro della Guerra\" Andr\u00e9 Maginot, che riusc\u00ec a convincere il parlamento ad investire in questo progetto garantendo i primi stanziamenti necessari all'avvio dei lavori, anche se non fece in tempo a vedere l'opera completa in quanto mor\u00ec il 6 gennaio 1932.\nDiversi furono gli organismi che curarono lo studio e la realizzazione delle opere, i pi\u00f9 importanti dei quali furono la C.D.F. (Commissione di Difesa delle Frontiere) e la C.O.R.F. (Commissione di Organizzazione delle Regioni Fortificate). Determinante era il compito della C.D.F.: creata nel 1925, determin\u00f2 le caratteristiche generali della nuova linea fortificata, la sua posizione e quali opere fortificate esistenti sarebbero potute essere riutilizzate, rimodernate o dismesse, a seconda della posizione geografica e del possibile impiego. La C.O.R.F. invece nacque nel 1927 con la funzione di decidere il posizionamento delle opere, le caratteristiche strutturali delle stesse, le planimetrie, la disposizione dei vari blocchi e le dotazioni interne.\nLa Linea venne costruita in diverse fasi a partire dal 13 gennaio 1928 dalla S.T.G. (\"Section Technique du G\u00e9nie\", Sezione Tecnica del Genio) supervisionata dalla C.O.R.F., ma i lavori accelerarono nel 1930, quando Maginot ottenne un cospicuo finanziamento dal governo.\nLa costruzione principale venne completata entro il 1935 ad un costo di circa tre miliardi di franchi. Le specifiche per le difese erano molto alte, con bunker numerosi e interconnessi per migliaia di uomini, c'erano 108 opere di fortificazione a 15 chilometri di distanza l'uno dall'altro, inframmezzati da opere fortificate minori e casematte. In tutto l'opera \u00e8 costata 5 miliardi di franchi e nelle innumerevoli fortificazioni potevano alloggiare fino a 2 milioni di soldati. Ci fu uno sforzo finale nella fase realizzativa, nel biennio 1939-40, con miglioramenti generali lungo tutta la Linea. La Linea finale era pi\u00f9 robusta attorno alle regioni industriali di Metz, Lauter e dell'Alsazia, mentre altre aree erano in confronto solo debolmente difese. La parte della Linea Maginot costituita da difese fortificate misurava un totale di 440\u00a0km, molto di meno rispetto alla Linea Sigfrido che la fronteggiava.\nL'opera nel concetto.\nIl concetto base della \"Linea Maginot\" era un'ossatura costituita da possenti opere di fortificazione (in francese dette \"Ouvrages\"), distanziate tra loro di circa 5\u00a0km e collegate sottoterra, con alcune postazioni \"emergenti\", armate prevalentemente con mitragliatrici e artiglierie di piccolo calibro, che si proteggevano reciprocamente e che controllavano i tratti di confine e le relative vie di accesso.\nTra queste erano posizionate fortificazioni minori (in francese \"petits ouvrages\"), casematte e bunker di varia potenza di fuoco e dimensioni che rendevano continuo il fronte, controllandolo con mitragliatrici e pezzi anticarro.\nMolto importante era anche l\"ostacolo passivo\" antistante tutta la Linea, costituito da un profondo reticolato di filo spinato e da sei file di putrelle infisse nel terreno, che doveva ostacolare la fanteria e i carri nemici. In posizione arretrata, inoltre, erano presenti due linee di resistenza. che consentivano alle truppe di ripararsi dai bombardamenti.\nAltrettanto fondamentale fu la costruzione di un'importante rete stradale e ferroviaria che consentiva un adeguato approvvigionamento di materiali a tutta la Linea, e garantiva un'adeguata mobilit\u00e0 lungo tutta la stessa collegando una lunga serie di caserme di sicurezza dove erano sistemati i reparti di uomini a presidio della Linea, che cos\u00ec avrebbero potuto raggiungere le varie postazioni in breve tempo.\nLa Linea Maginot era poi completata da batterie allo scoperto, postazioni di artiglieria su affusto ferroviario, una complessa rete di distribuzione elettrica formata da cavi interrati e interconnessioni tra le diverse opere, una rete telefonica militare, una serie di avamposti destinati a rallentare le truppe avversarie prima che potessero raggiungere la Linea principale, ed infine le postazioni pi\u00f9 avanzate in assoluto, cio\u00e8 i \"dispositivi di confine\", costituiti da barriere mobili, sbarramenti rapidi, case fortificate ubicate a pochi metri dal confine e necessarie a resistere durante le prime fasi dell'attacco nemico e per dare l'allarme in caso di attacco a sorpresa alla linea principale.\nSuddivisione e struttura delle opere.\nLa classificazione principale delle strutture della Linea Maginot riguarda le dimensioni delle opere di fortificazione, suddivise in opere minori e maggiori (in frances \"petits\" e \"grands ouvrages\") dove le prime erano armate esclusivamente con mitragliatrici, mortai da 50\u00a0mm (in torretta o casamatta) ed eventualmente pezzi anticarro. Queste opere potevano essere sostituite, a seconda dei casi, da un'unica grande casamatta oppure da diversi blocchi (da 2 a 5) collegati da una serie di gallerie sotterranee; le seconde invece potevano collegare fino a 19 blocchi grazie a grandi sviluppi di gallerie sotterranee.\nAlcune tra le opere maggiori di fortificazione raggiunsero notevoli dimensioni, ad esempio il forte Hochwald (\"Grand Ouvrage Hochwald\"), composto da 14 blocchi da combattimento pi\u00f9 9 casematte del fossato, collegate da 8 chilometri di gallerie, in grado di ospitare 1070 uomini e 21 pezzi, oppure il Grand Ouvrage Hackenberg con 19 blocchi, 8 chilometri di gallerie, 1082 uomini a presidio e 18 pezzi di artiglieria.\nGeneralmente le grandi opere di fortificazione erano formate da due ingressi principali, uno per materiali e munizioni e l'altro per gli uomini; da queste entrate si accedeva quindi a un complesso sistema di gallerie protette dalla roccia, dal quale si poteva accedere a caserme, ricoveri per la truppa, depositi di munizioni e viveri, camere per i gruppi elettrogeni e per i sistemi di ventilazione e comunicazione, oltre che alle numerose postazioni di difesa, il vero fulcro della Linea Maginot.\nDalle gallerie principali, binari a scartamento ridotto conducono a diversi pozzi verticali con ascensori e scale che portavano alle varie casematte di artiglieria o fanteria, torrette di artiglieria e fanteria oppure blocchi misti che comprendevano pi\u00f9 tipologie e torrette di osservazione.\nAnalogamente, le opere minori di fortificazione avevano la stessa struttura di quelle maggiori, ma con dimensioni pi\u00f9 modeste, una sola entrata, o, in alcuni casi, potevano essere costituite da un solo blocco di combattimento dove si potevano trovare le postazioni, le camerate e tutti i locali necessari. Infine, per rendere la Linea il pi\u00f9 continua possibile, furono costruiti tra le varie opere, una serie di piccole casematte e osservatori per dirigere il tiro.\nDiverso territorio, diversa concezione.\nAl confine con la Germania, il terreno prevalentemente pianeggiante che caratterizzava il confine fece decidere agli ingegneri francesi la necessit\u00e0 di approntare la Linea sotterrandola il pi\u00f9 possibile nel terreno e creando un complesso sistema di gallerie e ricoveri sotterranei per difendere la struttura da eventuali bombardamenti, e nel contempo, per allontanare il pi\u00f9 possibile dalla zona di confine gli ingressi.\nMentre al confine con l'Italia, il terreno montuoso e quindi la difficolt\u00e0 dell'avversario di mettere in posizione artiglierie pesanti in prossimit\u00e0 del confine, fece propendere gli ingegneri nel decidere di costruire opere di piccole dimensioni con minore sviluppo di gallerie, senza per\u00f2 diminuire la funzionalit\u00e0 e l'efficacia.\nL'armamento e la sua protezione.\nEsistono due tipi di protezione per le armi: le casematte e le torrette corazzate.\nLe casematte sono dei blocchi in cemento armato spessi fino a in cui vengono installati i pezzi d'artiglieria e le armi di fanteria.\nLe torrette corazzate possono essere divise in due categorie:\nOrganizzazione generale.\nRegione fortificata di Metz.\nLa Regione fortificata di Metz \u00e8 considerata la linea pi\u00f9 completa della Linea Maginot, che si estende da ovest dal comune di Crusnes fino alla regione della Saar a est.\nSettore fortificato di Crusnes:\nSettore fortificato di Thionville:\nSettore fortificato di Boulay:\nQuesto settore comprende anche numerose piccole fortificazioni (Cuckoo, Hobling, Bousse, Berenbach, Bovenberg, Village Coume, Annexe Sud de Coume e Mottenberg).\nSettore fortificato di Faulquemont:\nRegione fortificata di Lautier.\nL'area fortificata prende il nome dal fiume Lauter che segna il confine tra la regione del Reno e la regione del Wissembourg. L'area, di 70\u00a0km di larghezza, \u00e8 diviso in tre settori.\nSettore fortificato di Rohrbach:\nSettore fortificato del Vosgi:\nIl resto dell'industria dalla piana di Alsazia fino al Reno \u00e8 protetta da una linea di bunker sotto la protezione dell'Opera Schoenenbourg.\nLinea Maginot alpina.\nLa conformazione alpina del territorio, ha causato un diverso approccio nelle tecniche costruttive e organizzative della Linea nei confronti della linea al confine della Germania.Creste e vette facilitano fortemente la difesa delle posizioni per la loro posizione sopraelevata nei confronti dell'attaccante, quindi la Linea Maginot alpina non presenta fortificazioni di notevoli dimensioni, ma una serie di opere medio-piccole, ben distribuite nei punti nevralgici, ossia passi e vallate che sono gli unici punti in cui un esercito straniero pu\u00f2 attaccare.\nQuesta parte della Maginot, \u00e8 relativamente pi\u00f9 profonda rispetto ai settori di confine con lo Stato tedesco, decine di piccole casematte pi\u00f9 o meno avanzate fungono da punti di avvistamento e resistenza lungo tutto l'arco difensivo, e dietro ad esse sono presenti centri di resistenza con artiglierie pesanti simili alla Maginot a nord, anche se le corazzature in generale sono meno spesse in relazione alla difficolt\u00e0 di sistemare artiglierie pesanti per l'attaccante.\nSettore Fortificato della Savoia:\nSettore Fortificato del Delfinato\nSettore Fortificato delle Alpi Marittime:\nLe azioni di guerra.\nL'invasione tedesca durante la seconda guerra mondiale.\nIl piano di invasione tedesco del 1940 (nome ufficiale Fall Gelb, ma spesso indicato anche come \"Sichelschnitt\" - \"colpo di falce\") venne pianificato tenendo in grande considerazione la Linea Maginot. Una forza civetta si appost\u00f2 davanti alla Linea, mentre la vera forza d'attacco tagli\u00f2 attraverso il Belgio e i Paesi Bassi, attraverso la Foresta delle Ardenne a nord delle difese principali dei francesi. In questo modo la forza d'attacco fu in grado di aggirare la Linea Maginot. Il 10 maggio le truppe tedesche varcarono i confini della Francia nel giro di soli cinque giorni e continuarono la loro avanzata fino al 24 maggio, quando si fermarono vicino a Dunkerque. Ai primi di giugno i tedeschi avevano tagliato la Linea dal resto della Francia. A quel punto il governo francese inizi\u00f2 a trattare l'armistizio. Quando le forze alleate a loro volta invasero la Francia, nel giugno 1944, la Linea costruita venne ancora una volta ampiamente aggirata, con i combattimenti che toccarono solo una parte delle fortificazioni vicino a Metz e nel nord dell'Alsazia, verso la fine del 1944.\nL'attacco italiano.\nMentre da nord i reparti corazzati tedeschi avanzavano implacabilmente, il 10 giugno il governo italiano dichiar\u00f2 guerra ad una Francia quasi in ginocchio e, dopo quasi dieci giorni di stasi nelle operazioni, il 20 gli italiani attaccarono le postazioni francesi senza grandi risultati. Dopo giorni di combattimenti l'esigua avanzata italiana fu aiutata dalla firma dell'Armistizio di Villa Incisa che permise all'Italia di entrare in territorio francese senza incontrare resistenza, concludendo cos\u00ec la battaglia delle Alpi.\nIl dopoguerra.\nDopo la guerra la Linea rientr\u00f2 a far parte delle infrastrutture demaniali militari dello Stato francese, anche se fin dall'inizio ne fu decisa la dismissione, a causa degli enormi cambiamenti che avevano subito le dottrine, le tecnologie e le tattiche di combattimento durante la seconda guerra mondiale, che, di fatto, l'avevano resa assolutamente inutile. Con la nascita della deterrenza nucleare indipendente della Francia nel 1969, la struttura fu abbandonata e intere sezioni furono vendute all'asta a privati. Ad oggi gran parte delle strutture sono visitabili, alcune dopo un attento restauro possono essere visitate con all'interno ancora tutti i comfort dell'epoca, altre invece sono in parte o del tutto abbandonate ma comunque visitabili con cautela.\nLa linea come stereotipo.\nIl termine \"Linea Maginot\" \u00e8 stato preso a metafora per indicare \"qualcosa\" in cui si ha forte affidamento constatando poi, alla conclusione, come questo risulti inefficace. In realt\u00e0 la Linea fece ci\u00f2 per cui era prevista, sigillando una parte dei confini della Francia, tanto che costrinse l'aggressore a girarle attorno. Nella visione originaria, la Linea Maginot era parte di un pi\u00f9 ampio piano di difesa, nel quale gli attaccanti avrebbero incontrato ulteriormente la resistenza dei difensori; ma i francesi non resero operante l'ultima parte, portando di fatto alla perdita di efficacia della Linea."}
{"id": "11643", "revid": "1543377", "url": "https://it.wikipedia.org/wiki?curid=11643", "title": "Battaglia delle Midway", "text": "La battaglia delle Midway (in inglese \"The Battle of Midway\"; in giapponese ) fu combattuta durante la seconda guerra mondiale, tra il 4 e il 7 giugno 1942, presso le isole Midway, dove la Marina degli Stati Uniti respinse l'attacco della Marina imperiale giapponese. Quello che doveva essere il colpo di grazia alle forze statunitensi nel Pacifico, ormai logorate dalle numerose perdite, si trasform\u00f2 nella pi\u00f9 grande vittoria navale ottenuta dagli Stati Uniti durante la seconda guerra mondiale. Gli americani affondarono quattro grandi portaerei di squadra nemiche e segnarono in tal modo un punto di svolta nella guerra del Pacifico con l'arresto dell'avanzata nipponica.\nCombattuta solo un mese dopo la battaglia del Mar dei Coralli, quella delle Midway fu la seconda battaglia navale della storia combattuta quasi completamente dalle forze aeree imbarcate sulle portaerei, senza contatto visivo tra le flotte contrapposte e senza scontri a fuoco tra navi di linea.\nLe gravi perdite giapponesi di preziose portaerei e di piloti ben addestrati bloccarono ogni ulteriore loro avanzata e diedero il tempo alle forze statunitensi di passare alla controffensiva, grazie anche all'arrivo di nuove navi e aerei prodotti dal loro pi\u00f9 potente apparato industriale. Con la successiva campagna di Guadalcanal sarebbe iniziata la lenta ritirata del Sol Levante in favore degli Alleati.\nSituazione strategica.\nGi\u00e0 nel gennaio 1942, mentre si sviluppava con notevole successo l'offensiva aeronavale-terrestre delle forze imperiali in Malaysia, Birmania, Filippine e Indie orientali olandesi, lo stato maggiore della Marina imperiale giapponese aveva iniziato a prendere in considerazione nuove opzioni operative per proseguire aggressivamente la guerra contro la potenza nordamericana e sfruttare la temporanea superiorit\u00e0 strategica e materiale ottenuta a seguito del riuscito attacco di Pearl Harbor.\nLa potente squadra di sei portaerei del viceammiraglio Ch\u016bichi Nagumo, la 1\u00aa Flotta aerea altres\u00ec nota come \"Kid\u014d Butai\" (\"Forza mobile\"), dopo il successo clamoroso del 7 dicembre 1941 si era dedicata a una nuova, prolungata crociera offensiva contro i possedimenti australiani nel Pacifico sud-occidentale (Nuova Guinea, isole Salomone, arcipelago di Bismarck); quindi il 19 febbraio 1942 complet\u00f2 il bombardamento di Darwin, sul continente stesso, prima di penetrare in aprile nell'Oceano Indiano colpendo l'isola di Ceylon e mettendo in fuga la debole Eastern Fleet britannica. Intanto, a Tokyo nei quartier generali della Marina e nella baia di Hiroshima, la sede del quartier generale della cosiddetta \"Flotta combinata\" \u2013 \"Reng\u014d Kantai\" \u2013 dell'ammiraglio Isoroku Yamamoto, erano in corso discussioni sulla scelta degli obiettivi e dei piani d'attacco delle nuove operazioni. In particolare si confrontavano le idee del capo di stato maggiore di Yamamoto, contrammiraglio Matome Ugaki, favorevole a un nuovo attacco alle Hawaii per agganciare e distruggere finalmente le portaerei americane che costituivano ancora una minaccia; e del capitano di vascello Kameto Kuroshima, capo ufficio operazioni e propugnatore di un proseguimento della puntata nell'Oceano Indiano per conquistare Ceylon, minacciare l'India e ricercare il congiungimento con le altre potenze dell'Asse nella regione del Mar Rosso e della costa orientale africana. La variante operativa di Kuroshima fu rapidamente accantonata da Yamamoto, in primo luogo perch\u00e9 avrebbe esposto l'Impero giapponese alle manovre della Marina americana; inoltre egli non era in grado di vincere la resistenza dell'Esercito giapponese al piano di conquista di Ceylon e, infine, era conscio della mancanza di collaborazione strategico-operativa con gli alleati italo-tedeschi.\nL'ammiraglio Yamamoto rimaneva deciso a distruggere le portaerei americane, considerate le pi\u00f9 pericolose del nemico: una valutazione pienamente confermata dalle aggressive incursioni effettuate dalle Task Force statunitensi in febbraio e marzo contro le isole Marshall, Rabaul, Wake e Marcus. Pertanto opt\u00f2 alla fine, il 2 aprile 1942, per un'operazione combinata contro le Midway (prive delle forti difese terrestri e aeree presenti invece alle Hawaii) dove sarebbero state attirate e distrutte le unit\u00e0 pi\u00f9 potenti della Marina nemica. Questo progetto (operazione Mi) incontr\u00f2 l'opposizione del capo ufficio operazioni del Ministero della Marina, il contrammiraglio Shigeru Fukudome alle dipendenze del Ministro, ammiraglio Osami Nagano, che era favorevole, invece, addirittura a un'invasione dell'Australia. Le discussioni erano ancora in corso al momento dell'incursione aerea su Tokyo del 18 aprile 1942, condotta con bombardieri appartenenti alle United States Army Air Forces ma decollati dalla portaerei . Di fronte a questa dimostrazione offensiva, Yamamoto impose il suo punto di vista: architettare il prima possibile una battaglia per distruggere le portaerei nemiche, anche se contemporaneamente fu decisa un'operazione secondaria in direzione della Nuova Guinea (manovra preliminare per isolare il continente australiano), la cosiddetta operazione Mo, che avrebbe originato la battaglia del Mar dei Coralli del 4-8 maggio. Intanto, il 5 maggio 1942, era stato diramato dallo stato maggiore della Marina imperiale l'ordine navale N. 18, che stabiliva definitivamente l'operazione contro Midway, da completare entro il 20 giugno in coordinamento con un'altra operazione secondaria contro le isole Aleutine occidentali. Furono cos\u00ec poste le premesse per una battaglia navale ritenuta la pi\u00f9 importante della guerra del Pacifico.\nIl 27 dicembre 1941 l'ammiraglio Chester Nimitz aveva assunto il comando a Pearl Harbor della menomata Flotta del Pacifico in sostituzione dell'ammiraglio Husband Kimmel, esonerato dal comando per non aver saputo prevedere l'attacco a sorpresa del 7 dicembre, oppure, secondo l'opinione di diversi storici, per la necessit\u00e0 di esibire un capro espiatorio nei confronti dell'opinione pubblica. Di fronte alla vastit\u00e0 delle distruzioni e dei danni causati dall'attacco giapponese, erano ormai irrealizzabili i progetti offensivi inizialmente previsti dagli stati maggiori, detti \"War Plans Orange\": si trattava di una parte del pi\u00f9 ampio piano \"Rainbow 5\" e prevedeva la conquista delle isole Marshall e Caroline.\nL'ammiraglio Nimitz quindi dovette necessariamente ridursi a condurre rapide puntate di disturbo alle posizioni avanzate nipponiche per infastidire le offensive nemiche nelle Indie orientali, risollevare il morale degli equipaggi e dell'opinione pubblica in patria, nonch\u00e9 sperimentare e mettere alla prova la preparazione delle sue forze aeronavali, ancora digiune di reali operazioni belliche. A questo scopo disponeva ancora, dopo la totale messa fuori combattimento delle corazzate, delle sue tre moderne portaerei dotate di addestrati reparti aeronavali, sebbene meno esperti di quelli giapponesi: , e , opportunamente rinforzate dall'ammiraglio Ernest King (Comandante in capo della United States Navy) con la portaerei trasferita con urgenza dall'Oceano Atlantico. Inoltre, nel marzo 1942, arriv\u00f2 anche la nuova USS \"Hornet\", la cui entrata in servizio sostituiva opportunamente la \"Saratoga\", che era stata raggiunta da un siluro di un sommergibile giapponese l'11 gennaio 1942 e, perci\u00f2, costretta a lunghe riparazioni a Bremerton, Washington.\nLe corazzate superstiti , e furono ritirate al sicuro nelle basi della costa occidentale di Bremerton, Alameda e San Diego, dove le raggiunsero le navi da battaglia , , trasferite dall'Atlantico, oltre all'appena completata . Al contempo le quattro portaerei americane condussero le loro puntate offensive, il raid su Tokyo e la battaglia del Mar dei Coralli, operazioni che, pur registrando la perdita della \"Lexington\" l'8 maggio 1942, diedero fiducia ed esperienza a marinai e aviatori della combattiva Marina americana. La situazione rimaneva tuttavia molto pericolosa per gli Alleati, a causa della netta superiorit\u00e0 numerica e qualitativa della flotta giapponese e delle possibili nuove offensive del nemico che avrebbero potuto mettere in pericolo le Hawaii, l'Australia e forse anche la costa occidentale statunitense.\nPianificazione giapponese e contromisure americane.\nIl piano d'operazioni per l'attacco alle isole Midway studiato dall'ammiraglio Yamamoto in collaborazione (a volte conflittuale) con i suoi collaboratori principali \u2013 contrammiragli Ugaki, Fukudome, Kusaka, viceammiragli Nagumo, Kond\u014d; capitani di vascello Kuroshima e Watanabe \u2013 era, come quasi tutte le operazioni escogitate dai giapponesi, particolarmente complicato, e si articolava in una serie di manovre collegate e concatenate, da effettuare sincronicamente a migliaia di chilometri di distanza, allo scopo di attirare la flotta delle portaerei americane nell'area di Midway e distruggerla. A questo fine sarebbe stata mobilitata la quasi totalit\u00e0 della Marina giapponese divisa in varie squadre separate. In sintesi, si trattava di attirare una parte delle forze nemiche nella zona delle Aleutine mediante una manovra diversiva condotta dal viceammiraglio Boshir\u014d Hosogaya con tre incrociatori pesanti (\"Nachi\", e ), due incrociatori leggeri ( e ), quattordici cacciatorpediniere e due portaerei leggere ( e \"Junyo\"); attaccare e neutralizzare le difese aero-terrestri di Midway mediante l'impiego delle sei grandi portaerei di squadra dell'ammiraglio Nagumo veterane di Pearl Harbor, rafforzate da due corazzate, tre incrociatori e dodici cacciatorpediniere; quindi sbarcare sull'isola il contingente dell'Esercito imperiale giapponese, appoggiato dalla 2\u00aa Flotta del viceammiraglio Kond\u014d avente a disposizione due corazzate, nove incrociatori, diciannove cacciatorpediniere e una portaerei leggera. A questo punto era previsto che la flotta americana, di fronte alle notizie dell'attacco e dello sbarco alle Midway, sarebbe intervenuta in tutta fretta da Pearl Harbor e ritrovandosi di fronte e in attesa le portaerei di Nagumo che, avendo gi\u00e0 neutralizzato l'aviazione americana sull'isola, avrebbero attaccato in superiorit\u00e0 numerica le navi statunitensi a est di Midway. L'ultimo atto della battaglia avrebbe dovuto essere l'intervento diretto della squadra principale comandata personalmente da Yamamoto, con sette corazzate, tra cui la gigantesca , tre incrociatori, ventuno cacciatorpediniere e una portaerei leggera, la , che avrebbe assestato il colpo di grazia alla flotta nemica, gi\u00e0 logorata dagli attacchi aeronavali, in uno scontro tradizionale tra artiglierie.\nSi trattava di un piano complesso e ingegnoso che, tuttavia, presupponeva una perfetta esecuzione nel tempo e nello spazio e, soprattutto, il mantenimento dell'assoluto segreto nei confronti del nemico. Un primo inconveniente si verific\u00f2 dopo la battaglia del Mar dei Coralli: a causa delle importanti avarie delle moderne portaerei \"Shokaku\" e \"Zuikaku\" (di cui era inizialmente previsto l'impiego), la flotta mobile del viceammiraglio Nagumo si ridusse a quattro portaerei con 272 aerei a bordo, il che non gli avrebbe garantito la superiorit\u00e0 numerica prevista nei confronti delle controparti americane, rinforzate dall'aviazione presente sulle Midway. Il secondo e pi\u00f9 grave inconveniente fu il catastrofico cedimento del sistema di sicurezza giapponese. I servizi segreti della Marina statunitense, in collaborazione con quelli olandesi e britannici, avevano fatto da tempo notevoli progressi nella decrittazione del supercifrato sistema principale di comunicazione della Marina nipponica, detto JN-25. Ad aprile divenne chiaro, dalla decrittazione di questo codice giapponese, che grosse operazioni strategiche erano imminenti: tuttavia rimaneva incerto dove avrebbero avuto luogo e, in questo clima, i servizi a Washington resero valutazioni di possibili, temuti attacchi alle Aleutine o alla stessa costa occidentale. Il capitano di fregata Joseph Rochefort, capo del servizio informazioni dell'ammiraglio Nimitz a Pearl Harbor, non ne era convinto ed escogit\u00f2 un astuto stratagemma per svelare le intenzioni giapponesi; simulando un'avaria del sistema idrico delle Midway, il servizio informazioni riusc\u00ec a identificare con sicurezza il cosiddetto \"obiettivo AF\", presente nei messaggi avversari, proprio nelle isole Midway.\nL'ammiraglio Nimitz decise di affidarsi alle deduzioni del suo ufficio informazioni, corroborate anche delle valutazioni strategiche generali dei suoi collaboratori. A partire dal 14 maggio aument\u00f2 in modo consistente le forze schierate alle Midway: l'aviazione presente sull'isola sal\u00ec a 121 aerei, appartenenti al Corpo dei Marine, alla Marina o all'Aviazione dell'Esercito, compresa una squadriglia di bombardieri quadrimotori Boeing B-17 Flying Fortress; le difese terrestri furono potenziate e fu organizzato un accurato servizio regolare di ricognizione, esteso per 700 miglia a ovest delle isole, con gli efficienti idrovolanti Consolidated PBY Catalina.\nIl 15 maggio, nel frattempo, nuove decifrazioni dei messaggi giapponesi permisero di ritenere imminente l'inizio della manovra nemica, quindi Nimitz il 20 organizz\u00f2 le sue forze navali allo scopo di sorprendere le forze giapponesi a ovest dell'atollo: le portaerei \"Enterprise\" e \"Hornet\" vennero richiamate a Pearl Harbor (dove giunsero il 26 maggio), mentre la \"Yorktown\", che al contrario della \"Lexington\" era sopravvissuta, per quanto duramente colpita, alla battaglia del Mar dei Coralli, arriv\u00f2 a destinazione il 27 maggio. Grazie a un complesso lavoro organizzativo, le squadre di riparazione riuscirono a rendere operativa la portaerei in soli tre giorni invece dei novanta ritenuti inizialmente necessari e, quindi, gi\u00e0 il 29 maggio le tre portaerei erano pronte a salpare verso le Midway. Contemporaneamente l'ammiraglio Nimitz organizz\u00f2 anche una modesta squadra al comando del contrammiraglio Robert Theobald, costituita da due incrociatori pesanti, quattro incrociatori leggeri e dieci cacciatorpediniere, per contrastare una possibile minaccia alle Aleutine. Il 31 maggio, alle ore 09:00, la portaerei \"Yorktown\" con a bordo il contrammiraglio Frank Fletcher, comandante della Task force 17, salp\u00f2 da Pearl Harbor per raggiungere le altre navi e le due portaerei \"Enterprise\" e \"Hornet\", a loro volta riunite nella Task force 16 al comando del contrammiraglio Raymond Spruance. Il punto d'incontro, cosiddetto \"Point Luck\", era stato situato 325 miglia a nord-est di Midway. Nel complesso, le tre portaerei erano appoggiate da otto incrociatori pesanti e diciassette cacciatorpediniere e disponevano di 233 aerei imbarcati che, sommati ai 121 aerei di Midway, garantivano una certa superiorit\u00e0 numerica locale agli americani, rispetto alle troppo disperse forze aeronavali giapponesi.\nA partire dal 26 maggio erano in mare anche le numerose squadre nipponiche destinate a eseguire la complessa operazione Mi, da cui l'ammiraglio Yamamoto si attendeva la vittoria decisiva: da Ominato, nel Giappone settentrionale, part\u00ec la forza destinata alle Aleutine, il 27 maggio le portaerei di Nagumo lasciarono la baia di Hashirajima, il 28 fu la volta della forza navale dell'ammiraglio Kond\u014d destinata a sbarcare a Midway, infine il 29 maggio si mosse la squadra principale delle corazzate, con a bordo lo stesso Yamamoto.\nOrdine di battaglia.\nMarina imperiale giapponese.\nGruppo di appoggio ravvicinato (contrammiraglio Takeo Kurita)\nGruppo navi trasporto (contrammiraglio Raiz\u014d Tanaka)\n12 trasporti truppe ( soldati)\n2 petroliere\nGruppo navi trasporto idrovolanti (contrammiraglio Ruitar\u014d Fujita)\nGruppo navi trasporto idrovolanti\nGruppo d'appoggio distaccato dalla 1\u00aa Flotta (viceammiraglio Shir\u014d Takasu)\n12 cacciatorpediniere\n4 petroliere\nGruppo d'appoggio\n2 cacciatorpediniere\n3 cacciatorpediniere\nForza di occupazione delle Aleutine\n7 cacciatorpediniere\n3 dragamine\n3 trasporto truppe ( soldati)\nUnited States Navy.\nGruppo incrociatori pesanti\nGruppo incrociatori leggeri\nGruppo cacciatorpediniere\nLa battaglia.\nLe prime manovre.\nL'ammiraglio Nimitz correva un grosso rischio esponendo le sue preziose portaerei in un confronto diretto contro la flotta giapponese, molto pi\u00f9 numerosa, ma fidava di poter cogliere di sorpresa il nemico, grazie alle vantaggiose informazioni di cui disponeva. Inoltre manteneva la piena fiducia nei suoi mezzi e negli equipaggi delle sue navi e dei suoi aerei, che riteneva superiori a quelli giapponesi.\nA questo riguardo, nel complesso, l'ammiraglio aveva certamente una visione troppo ottimistica della situazione reale; in particolare l'aviazione di marina dell'ammiraglio Nagumo deteneva ancora, nei confronti degli americani, una chiara superiorit\u00e0 di addestramento: i piloti nipponici in questa fase della guerra avevano una media di 800 ore di volo ciascuno, rispetto alle 300 ore degli statunitensi e soprattutto vantavano una ricca esperienza dopo le formidabili dimostrazioni di forza a Pearl Harbor e nell'Oceano Indiano contro la Royal Navy e la RAF, successi che in ultimo avevano innalzato grandemente il morale dei reparti. Riguardo ai materiali, il caccia Mitsubishi A6M \"Zero\" era ancora superiore alle controparti Brewster F2A Buffalo e Grumman F4F Wildcat della Marina statunitense e del Corpo dei Marine. Inoltre i giapponesi erano anche pi\u00f9 efficienti e veloci nelle manovre aeronavali con le portaerei ed erano in grado di portare in volo le formazioni aeree molto pi\u00f9 rapidamente degli americani. Grandi vantaggi di questi ultimi erano invece la migliore organizzazione a bordo per il controllo degli incendi, per la riparazione dei danni e soprattutto la disponibilit\u00e0 del radar sulle navi maggiori e nelle isole Midway, che avrebbe permesso, durante la battaglia, individuazioni a distanza delle forze nemiche e l'opportuna organizzazione di schermi difensivi di caccia.\nL'ammiraglio Yamamoto era cosciente della cruciale importanza di acquisire precise e tempestive notizie sulla posizione esatta e sui movimenti della flotta americana: pertanto aveva pianificato l'invio di un gruppo di sommergibili della 6\u00aa Flotta del viceammiraglio Komatsu a ovest delle Hawaii, dove organizzare uno sbarramento protettivo da completare entro il 2 giugno o giorno \"N-5\", con \"N\" indicante il giorno previsto della battaglia (ovvero il 7 giugno). Tale schieramento aveva lo scopo di individuare immediatamente le navi americane in uscita da Pearl Harbor. Inoltre era stato approvato anche l'impiego in una ricognizione sopra le Hawaii di due grandi idrovolanti Kawanishi H8K che, dopo essersi riforniti da sommergibili al grande atollo French Frigate Shoals, avrebbero sorvolato la base navale americana (\"operazione K\").\nLo schermo dei sommergibili, per difficolt\u00e0 tecniche, non venne completato fino al 3-4 giugno, quando la squadra delle portaerei americana (partita il 29 e il 31 maggio) era gi\u00e0 passata non vista, per dirigere a nord di Midway. Quanto alla missione degli idrovolanti, venne annullata per la presenza al French Frigate Shoals di navi da trasporto nemiche che rendevano impossibile il rifornimento degli aerei da ricognizione. Qualche dubbio sorse al quartier generale di Yamamoto, imbarcato sulla \"Yamato\", a causa del netto aumento delle intercettazioni radio di messaggi provenienti dalle navi americane, da parte dei potenti apparati disponibili sulla corazzata; tuttavia, per non rompere il silenzio radio e svelare la sua posizione, l'ammiraglio prefer\u00ec non comunicare questa notizia (e nemmeno il fallimento della missione degli idrovolanti) alla squadra delle portaerei di Nagumo, che navigava molto pi\u00f9 avanti.\nQuindi Nagumo, ignaro, continu\u00f2 a ritenere che l'operazione proseguisse secondo i piani e che si fosse raggiunta la certezza della presenza delle navi americane ancora ferme a Pearl Harbor. Inoltre a causa di grossi banchi di nebbia e di una vasta area di maltempo, la squadra delle portaerei (pur nascosta in questo modo alle rilevazioni nemiche) non pot\u00e9 effettuare per molti giorni ricognizioni autonome e continu\u00f2 con rotta est-nord-est fino al 3 giugno. Infine, alle ore 10:30 di quel giorno, Nagumo accost\u00f2 a sud-est puntando direttamente sulle Midway, mentre da sud-ovest si avvicinava la 2\u00aa Flotta del viceammiraglio Kond\u014d che copriva le navi da trasporto con le truppe da sbarco, partite da Truk nelle isole Caroline e da Guam nelle Marianne. Nel frattempo le due Task Force americane proseguivano con rotta nord-ovest per posizionarsi a nord di Midway e cogliere di sorpresa la squadra nemica e, dal 31 maggio, dagli isolotti erano state intensificate le ricognizioni per individuare le varie formazioni navali giapponesi. Il primo rilevamento si verific\u00f2 alle ore 09:00 del 3 giugno a opera di un Catalina guidato dal pilota Jack Reid: si era imbattuto nella squadra di Kond\u014d, proveniente da sud-ovest.\nFu immediatamente organizzato un attacco aereo su questi bersagli con un gruppo di nove bombardieri B-17, che sganciarono gli ordigni alle 16:24 dalla quota di metri senza, per\u00f2, ottenere alcun successo. In tarda serata quattro Catalina muniti di siluri sferrarono un nuovo attacco e questa volta fu pesantemente colpita la petroliera \"Akebono Maru\", ma le navi da guerra rimasero indenni. Queste notizie furono subito comunicate a Yamamoto e a Nagumo che quindi, ormai uscito dall'area di maltempo, posizionato secondo i piani a nord-ovest di Midway e pienamente cosciente della pericolosit\u00e0 dell'aviazione americana sulle isole, cominci\u00f2 a organizzare l'attacco delle sue portaerei contro le difese americane, previsto per l'alba del 4 giugno. Per difetto di informazioni Nagumo, pur inquieto per la mancanza di notizie aggiornate sulla flotta avversaria, era ancora fiducioso e contava di eseguire con successo la missione, in attesa dell'arrivo del grosso della flotta con Yamamoto in persona.\nL'attacco aereo giapponese su Midway.\nDalle ore 04:30 del 4 giugno il viceammiraglio Nagumo fece decollare la formazione d'attacco destinata a neutralizzare le difese americane di Midway, costituita da 36 bombardieri in picchiata D3A \"Val\", 36 bombardieri B5N \"Kate\" e 36 caccia A6M \"Zero\". Questa prima ondata era guidata dall'esperto tenente di vascello Joichi Tomonaga della portaerei \"Hiryu\" in assenza del protagonista di Pearl Harbor, capitano di fregata Mitsuo Fuchida, reduce da un intervento chirurgico per appendicite. Le squadriglie vennero individuate alle ore 05:53 dal radar installato a Midway e attaccate alle 06:16 dai caccia americani immediatamente decollati; si trattava di ventisette velivoli (venti obsoleti F2A Buffalo e sette F4F Wildcat) della squadriglia da caccia dei Marine VMF-221, guidati dal comandante maggiore Floyd B. Parks.\nTentando di sorprendere la massiccia formazione nemica, Parks fece salire a metri i suoi caccia per sferrare un rapido attacco in picchiata, sfruttando la velocit\u00e0 di discesa dei suoi aerei (inferiori ai caccia giapponesi in uno scontro manovrato): la manovra non sorprese la potente scorta giapponese, agli ordini del tenente di vascello Masaharu Suganami, appartenente al gruppo imbarcato della portaerei \"Soryu\". Molto pi\u00f9 esperti e combattivi, i piloti giapponesi, in gran parte veterani di Pearl Harbor e delle altre operazioni aeronavali nell'Oceano Indiano, si gettarono in un accanito combattimento per proteggere le squadriglie di bombardieri; entro pochi minuti l'attacco fu respinto. Furono abbattuti quattordici Buffalo e tre Wildcat, compreso il velivolo del maggiore Parks che perse la vita insieme ad altri quattordici piloti americani, e gli aerei superstiti ritornarono a Midway pesantemente danneggiati, incapaci di riprendere il volo.\nLe perdite giapponesi furono minime, dato che la formazione perse in tutta l'incursione, compreso il bombardamento sull'isola, solo cinque apparecchi \u2013 due Val, un Kate e due Zero \u2013 si presume per la maggior parte a causa del fuoco contraereo da terra. Il tenente Tomonaga pot\u00e9 dunque proseguire indisturbato verso Midway e alle 06:35 lanci\u00f2 il suo attacco: nonostante un intenso fuoco contraereo, i bombardieri nipponici colpirono duramente numerosi obiettivi e installazioni militari come la sede del comando, la centrale elettrica, i depositi di carburante, l'ospedale e le aviorimesse. Alle 06:50 gli aerei giapponesi interruppero l'attacco e cominciarono il volo di ritorno verso le portaerei: l'incursione era stata un successo e la formazione aveva subito lievi perdite, ma i risultati non erano stati decisivi. Le piste dell'aeroporto rimasero infatti agibili e Tomonaga era rimasto impressionato dall'inaspettata, accanita resistenza delle forze americane, frutto dell'impegno del comandante della base (capitano di fregata Ciryl T. Simard) e del tenente colonnello Harold Shannon (comandante delle truppe dei Marine): il tenente giapponese sollecit\u00f2 dunque un immediato secondo attacco su Midway che, a suo parere, rimaneva un pericolo per la squadra nipponica.\nAlle 05:53 il radar di Midway aveva rilevato per la prima volta la grande formazione aerea nemica in avvicinamento; senza attendere oltre (anche per non rischiare di far distruggere i propri velivoli fermi sulle piste) il capitano Simard aveva fatto decollare quasi tutta la sua aviazione, numerosa, ma di qualit\u00e0 disparata e non molto addestrata. Oltre ai caccia del maggiore Parks presero il volo sedici recenti bombardieri in picchiata SBD Dauntless e undici vecchi bombardieri in picchiata SB2U Vindicator della squadriglia dei Marine VMSB-241, quattro bimotori B-26 Marauder dell'Aeronautica dell'Esercito, sei nuovissimi aerosiluranti TBF Avenger, distaccati dalla squadriglia VT8 della portaerei \"Hornet\" e alla loro prima missione di guerra, e infine quindici bombardieri pesanti B-17 Flying Fortress del 92\u00ba Bomber Squadron, anch'esso parte delle forze aeree dell'Esercito.\nQuesti gruppi si succedettero sopra le portaerei nemiche a partire dalle ore 07:10, dopo essere stati guidati nella direzione giusta dal PBY Catalina decollato in precedenza da Midway; passarono all'attacco nonostante fossero totalmente privi di copertura caccia e sopra le navi giapponesi incrociassero le pericolose pattuglie aeree di combattimento degli Zero. Nagumo aveva infatti trattenuto una parte dei suoi caccia per proteggere la squadra navale.\nL'attacco americano, piuttosto sconnesso e frazionato nel tempo, non ottenne alcun risultato e si trasform\u00f2 in un massacro di fronte all'intenso fuoco contraereo e alla serrata caccia dei piloti giapponesi: cinque dei sei Avenger, che attaccarono per primi a pelo d'acqua, furono abbattuti, e due Marauder su quattro furono distrutti. Alle 07:55 comparvero i Dauntless, guidati dal maggiore Lofton R. Henderson. A causa della loro inesperienza attaccarono a volo radente e non in picchiata, prendendo di mira la portaerei \"Hiryu\": gli Zero intervennero ancora, rischiando anche di incappare nella propria contraerea; otto bombardieri americani vennero abbattuti e tra i morti figur\u00f2 lo stesso maggiore Henderson (a cui verr\u00e0 intitolato a Guadalcanal l'omonimo aeroporto). Segu\u00ec un infruttuoso intervento ad alta quota dei quadrimotori B-17 del tenente colonnello Sweeney, che non furono molestati dai cannoni navali o dai caccia, ma che peraltro non inflissero alcun danno nonostante le entusiastiche rivendicazioni dei piloti. Un ultimo fallimentare attacco dei vecchi Vindicator cost\u00f2 agli americani ancora tre aerei. Gli attacchi statunitensi da Midway erano rovinosamente falliti con la perdita totale di trentacinque velivoli (quattordici F2A, tre F4F, otto Dauntless, cinque Avenger, due Marauder e tre Vindicator). Le formazioni aeronavali giapponesi avevano subito perdite trascurabili e avevano bombardato duramente l'isola, nessuna nave era stata colpita e la situazione di Nagumo sembrava decisamente favorevole mentre attendeva il rientro degli aerei di Tomonaga.\nConfusione nella flotta giapponese.\nIn realt\u00e0 la richiesta del tenente Tomonaga di sferrare un secondo attacco su Midway aveva gi\u00e0 messo in grave imbarazzo il viceammiraglio Nagumo. Contemporaneamente al decollo dell'ondata d'attacco a Midway (ore 04:30), l'ammiraglio aveva fatto lanciare dalla nave da battaglia \"Haruna\", dagli incrociatori pesanti \"Tone\" e \"Chikuma\", dalle portaerei \"Kaga\" e \"Akagi\" anche otto idrovolanti leggeri da ricognizione, allo scopo di esplorare il mare per 350 miglia verso est, alla ricerca di eventuali squadre navali americane.\nAlle ore 07:00 i rapporti degli idrovolanti (tranne quello del \"Tone\", partito a causa di un'avaria con 45 minuti di ritardo e che non aveva ancora raggiunto il limite del settore esplorativo) comunicarono a Nagumo di non aver individuato alcuna unit\u00e0 navale americana; quindi il viceammiraglio decise di non utilizzare i 93 bombardieri della seconda ondata gi\u00e0 pronti sui ponti di volo per un eventuale attacco antinave, ma di procedere a sostituire il loro armamento con bombe al posto dei siluri per sferrare il secondo attacco sull'isola, come sollecitato dal tenente Tomonaga. Di fronte ai violenti e ripetuti attacchi aerei contro la squadra giapponese provenienti da Midway (che evidenziavano la persistente pericolosit\u00e0 delle forze nemiche sull'atollo), e in mancanza di notizie sulla flotta americana che, secondo i piani di Yamamoto avrebbe dovuto essere ancora molto lontana, questa sembr\u00f2 effettivamente la decisione pi\u00f9 opportuna.\nA partire dalle 07:15, quindi, sulle portaerei giapponesi si procedette alla sostituzione degli ordigni sugli aerei della seconda ondata, mentre la prima ondata di Tomonaga si stava avvicinando per gli appontaggi. Alle 07:48, tuttavia, si verific\u00f2 il momento di svolta: l'idrovolante del \"Tone\", segnal\u00f2 inaspettatamente e inizialmente in modo abbastanza impreciso la presenza di navi nemiche nel suo settore, circa 240 miglia dalla squadra di Nagumo e a nord-ovest di Midway). Il comandante giapponese si trov\u00f2, quindi, di fronte a un grave dilemma: per prima cosa, alle 07:45, decise di sospendere la sostituzione dei siluri sugli aerei della seconda ondata e sollecit\u00f2 l'idrovolante del \"Tone\" a proseguire e precisare meglio il rilevamento delle unit\u00e0 nemiche. Nuovi messaggi dell'idrovolante, alle 07:50 e soprattutto alle 08:20, svelarono la verit\u00e0: il ricognitore segnal\u00f2 la presenza di numerosi incrociatori e anche di una portaerei classe Yorktown.\nA questo punto l'ammiraglio Nagumo si trovava con:\nDopo notevoli perplessit\u00e0 e conflitti di opinione tra Nagumo, il suo capo di stato maggiore Kusaka e Yamaguchi, che spingeva per un attacco immediato con tutti gli aerei disponibili (indipendentemente da come fossero armati), Nagumo segu\u00ec i consigli del capitano di fregata Minoru Genda, in quel momento febbricitante e in cattive condizioni fisiche, ma altamente stimato per la sua esperienza nella condotta aeronavale dopo il successo di Pearl Harbor. Alle 08:30 il viceammiraglio decise di fare atterrare la prima ondata di Tomonaga, completare l'armamento della seconda ondata per un attacco antinave e quindi sferrare un attacco in forze contro la presunta portaerei americana individuata a nord-ovest di Midway. Dalle ore 08:37 alle ore 09:18 i rientri della prima ondata vennero completati e, nel frattempo, la seconda ondata fu riarmata e preparata. Per accelerare le operazioni le bombe smontate vennero accantonate frettolosamente nelle rimesse invece di essere stivate nei depositi corazzati; inoltre, per negligenza del personale e la frenetica attivit\u00e0, le manichette per il rifornimento di carburante vennero lasciate sui ponti di volo.\nRassicurato, Nagumo decise quindi di accorciare le distanze con la squadra navale nemica individuata, portando la sua squadra a 30 nodi di velocit\u00e0 e virando a sinistra in direzione nord-est, allo scopo di raggiungere una posizione tatticamente migliore per attaccare la portaerei americana. Poco prima aveva comunicato a Yamamoto, con un messaggio apparentemente tranquillizzante, l'inatteso avvistamento di una portaerei americana a nord di Midway.\nFallimento dei primi attacchi delle portaerei americane.\nMentre il viceammiraglio Nagumo, i suoi ufficiali e gli equipaggi sulle portaerei giapponesi erano impegnati nei frenetici sforzi per riorganizzare le proprie forze e prepararsi ad affrontare la squadra navale americana inaspettatamente individuata dal ricognitore del \"Tone\", le portaerei statunitensi avevano gi\u00e0 fatto decollare una grande formazione aerea d'attacco, che era ormai da quasi un'ora in volo alla ricerca della flotta nipponica. Fin dal 3 giugno, infatti, le Task force 16 e 17 erano state avvertite della prima individuazione delle navi giapponesi da parte dei ricognitori di Midway e il viceammiraglio Frank Fletcher, a capo della TF 17 e responsabile generale della flotta americana schierata a Midway perch\u00e9 pi\u00f9 anziano di grado, aveva preferito attendere prima di passare all'attacco. Aveva dunque optato per una navigazione con rotta sud-ovest nell'intento di raggiungere, all'alba del 4 giugno, una posizione 200 miglia a nord di Midway da dove far decollare le sue squadriglie. Alle 04:30 di quel giorno, casualmente la stessa ora della partenza della prima ondata giapponese, aveva dato ordine di far decollare dalla portaerei \"Yorktown\" \u2013 sua nave ammiraglia \u2013 dieci SBD Dauntless in configurazione ricognitore, per esplorare un tratto di mare a ovest in collaborazione con i PBY Catalina gi\u00e0 partiti dall'atollo. Alle ore 05:34 fu proprio uno dei Catalina che individu\u00f2 le portaerei giapponesi, trasmettendo subito la comunicazione a Midway; la notizia arriv\u00f2 anche sulla portaerei \"Enterprise\", l'ammiraglia del contrammiraglio Raymond Spruance che guidava la Task Force 16 e sulla \"Yorktown\". I Dauntless erano, invece, sulla via del ritorno senza aver rilevato nulla.\nAlle 06:07 Fletcher decise di attendere il rientro dei suoi ricognitori, prima di sferrare l'attacco contro la flotta nemica, e ordin\u00f2 contemporaneamente a Spruance di serrare a 25 nodi in direzione sud-ovest e attaccare appena possibile. Questi aveva fino ad allora avuto esperienza solo con formazioni di incrociatori ed era nuovo al comando di una squadra di portaerei; aveva dovuto rimpiazzare con urgenza il viceammiraglio William Halsey, al contrario grande esperto di tattica aeronavale, che per\u00f2 era stato colpito da una grave forma di psoriasi poco dopo il rientro dalla serie di veloci incursioni nel Pacifico centrale. Inaspettatamente Spruance mostr\u00f2, nella circostanza, notevole iniziativa e intuito e, consigliato anche dal suo energico capo di stato maggiore capitano di vascello Miles Browning, decise di far decollare subito la sua ondata d'attacco con un anticipo di due ore sui piani, senza aspettare di avvicinarsi di pi\u00f9 alla presumibile posizione delle flotta giapponese (localizzata a oltre 200 miglia di distanza) e utilizzando i propri aerei al limite massimo della loro autonomia. Secondo alcune fonti i comandi statunitensi organizzarono i decolli sulla base di un accurato calcolo dei tempi di volo, contando di cogliere le portaerei giapponesi impreparate e con i ponti ingombri degli aerei della prima ondata di ritorno da Midway.\nAlle ore 07:02, quindi, ebbe inizio il decollo della formazione d'attacco della Task force 16 ed entro le 08:06 erano in volo 116 apparecchi appartenenti alla \"Enterprise\" e alla \"Hornet\"; nel dettaglio:\nDalla \"Enterprise\" erano partiti:\nDalla \"Hornet\":\nA causa della scarsa precisione delle informazioni fornite dal ricognitore e della variazione di rotta in direzione nord-est decisa da Nagumo, l'avvicinamento americano alle portaerei giapponesi risult\u00f2 piuttosto difficoltoso e confuso. Solo l'intuizione del comandante Waldron permise fortunosamente alla maggior parte delle formazioni aeree americane di raggiungere l'obiettivo: egli infatti devi\u00f2 dalla rotta stabilita verso nord e individu\u00f2 casualmente alcune scie di cacciatorpediniere giapponesi, che lo condussero al grosso della flotta nemica. Tuttavia l'abbandono dei piani originari provoc\u00f2 ulteriore confusione e disgreg\u00f2 la tattica e la successione degli attacchi. In particolare i bombardieri del comandante Ring e i caccia di scorta del comandante Mitchell, entrambi della \"Hornet\", deviarono verso sud per assenza di collegamenti radio efficienti con gli aerosiluranti di Waldron e, non trovando nulla, fecero ritorno alla propria portaerei. I caccia di scorta andarono invece incontro all'autodistruzione: i dieci Wildcat, pur dotati di serbatoi meno capienti, erano stati fatti decollare poco accortamente per primi e, quindi, avevano consumato parte del combustibile circuitando sulla portaerei in attesa che anche le altre squadriglie si portassero in formazione. Il risultato fu che esaurirono in volo la benzina residua e finirono tutti in mare, sebbene otto dei dieci piloti furono poi recuperati dalle squadre di salvataggio americane.\nMentre le formazioni della \"Enterprise\" e della \"Hornet\" erano alla ricerca della flotta giapponese, alle ore 08:38 anche l'ammiraglio Fletcher aveva iniziato i decolli dopo aver recuperato i suoi ricognitori. Volendo mantenere un cospicuo numero di aerei di riserva, l'ammiraglio fece partire dalla \"Yorktown\" una formazione meno numerosa:\nAlle ore 09:30 i quindici aerosiluranti del comandante Waldron giunsero in vista della squadra navale giapponese, scesero a bassa quota e passarono subito all'attacco, nonostante la totale mancanza di copertura caccia e l'assenza di altre squadriglie americane, puntando sulla portaerei \"Akagi\". Nonostante lo sprezzo del pericolo dimostrato dai piloti americani, la situazione tattica era senza speranza di vittoria: bersagliati da un intenso fuoco contraereo e attaccati subito da quasi trenta Zero delle pattuglie di protezione sopra le portaerei che, guidate dai tenenti di vascello Ayao Shirane (\"Akagi\") e Shigeru M\u014dri (\"Hiryu\"), si lanciarono dall'alto all'inseguimento degli aerei nemici, tutti i Devastator furono abbattuti. I pochi siluri lanciati mancarono i bersagli, Waldron fu ucciso e dei trenta uomini degli equipaggi scamp\u00f2 solo il pilota George H. Gay.\nSubito dopo il drammatico attacco del VT8, alle 09:35 comparvero altri aerei americani a nord della squadra giapponese: si trattava del VT6 della portaerei \"Enterprise\", guidato dal comandante Lindsey. Questi aerosiluranti, avendo deviato a met\u00e0 strada leggermente verso nord-ovest, giunsero direttamente da nord e manovrarono a semicerchio puntando in gran parte sulla portaerei \"Kaga\". Lindsey, in precedenza, aveva concordato con il comandante James Gray capo del VF6 la collaborazione della caccia di scorta che, dopo aver volato ad alta quota, avrebbe dovuto intervenire, a un segnale convenuto, per proteggere gli aerosiluranti. Per difetto di comunicazione i caccia di Gray, invece, non entrarono in battaglia e rimasero ad alta quota in attesa di un messaggio del VT6 che non arriv\u00f2 mai. Gli aerosiluranti di Lindsey affrontarono quindi da soli la reazione degli Zero \u2013 ventisette caccia pi\u00f9 altri \"sh\u014dtai\" (sezioni costituite da tre aerei ciascuna) lanciati dalla \"Akagi\" e dalla \"Soryu\", al comando del tenente Sabur\u014d Shind\u014d e del tenente di vascello Iyoz\u014d Fujita. Il VT6 sub\u00ec dure perdite e la \"Kaga\", che essi avevano prescelto come bersaglio, manovr\u00f2 con abilit\u00e0 riuscendo ad attirare gli aerei americani in una zona presidiata da numerosi caccia giapponesi. Dieci dei quattordici Devastator furono abbattuti in mare, i siluri lanciati non ottennero alcun risultato e i superstiti cercarono di ritornare sulle navi americane.\nAl prezzo di soli tre Zero, persi durante il contrasto agli attacchi provenienti da Midway e dalle portaerei, i piloti giapponesi avevano praticamente distrutto due squadriglie di aerosiluranti (venticinque Devastator del VT8 e del VT6), organizzando una difesa apparentemente impenetrabile sopra le portaerei. In realt\u00e0 questi continui interventi stavano logorando la difesa dei caccia, che iniziava a scarseggiare di carburante, e impedivano all'ammiraglio Nagumo di riorganizzare la sua flotta, impegnata in continue evoluzioni per evitare i siluri e quindi impossibilitata di continuo al lancio della prevista ondata di attacco contro le portaerei nemiche.\nInfatti, gi\u00e0 alle ore 09:50, comparvero nuovi aerei statunitensi provenienti dalla portaerei \"Yorktown\"; pur essendo partiti molto in ritardo rispetto alle squadriglie della Task Force 16, i dodici TBD Devastator del VT3 del comandante Massey, avendo captato le conversazioni degli altri gruppi americani in fase di attacco, poterono dirigere con maggiore facilit\u00e0 verso la flotta giapponese e comparire quasi subito dopo il fallimento del VT6. Massey riusc\u00ec questa volta a coordinare l'attacco dei suoi aerei con i caccia Wildcat del VF3 (Fighting Squadron 3), guidati accortamente dall'abile capitano di corvetta John Thach. Ideatore di nuove tattiche per affrontare vantaggiosamente gli Zero giapponesi, egli riusc\u00ec a opporre loro una resistenza pi\u00f9 dura e facilit\u00f2 l'azione degli aerosiluranti.\nA partire dalle 10:10 si scaten\u00f2 una nuova mischia confusa sopra le portaerei giapponesi: gli aerosiluranti di Massey puntarono sulla \"Soryu\" e lanciarono alcuni siluri che tuttavia mancarono il bersaglio; la reazione degli Zero fu ancora efficace. La protezione aerea era stata nuovamente rafforzata con squadriglie decollate dalla \"Kaga\" e dalla \"Hiryu\" ed era salita a trentacinque caccia complessivi; sei furono distrutti dai Wildcat, che a loro volta subirono tre perdite, ma alla lunga la superiorit\u00e0 numerica e qualitativa degli aviatori giapponesi ebbe la meglio e gli Zero raggiunsero gli aerosiluranti statunitensi. Dieci su dodici furono abbattuti, compreso il velivolo di Massey che fu ucciso. Ancora una volta nessuna delle unit\u00e0 di Nagumo accus\u00f2 danni e gli apparecchi delle pattuglie si dedicarono a inseguire i superstiti, rimanendo per\u00f2 a bassa quota nel timore che si presentassero altri stormi di aerosiluranti.\nAlle 10:20 Nagumo, dopo aver respinto quest'ultimo attacco, apparentemente era ora padrone della situazione: pur lamentando la perdita di undici Zero, due Val e un Kate, le sue forze avevano bombardato Midway, sbaragliato l'aviazione americana basata sull'atollo e respinto con perdite gravissime gli attacchi degli aerosiluranti delle portaerei. Le perdite statunitensi fino a quel momento ammontavano a trentacinque velivoli di Midway e a trentotto appartenenti alle portaerei. Dei sette siluri lanciati non uno aveva raggiunto un bersaglio. Per quanto stupito dal coraggio e dalla tenacia dei violenti attacchi americani, nonch\u00e9 reso edotto della probabile presenza di pi\u00f9 portaerei nemiche a causa del gran numero di aerei intervenuti, il viceammiraglio giapponese credeva di avere ora il tempo per sferrare il suo attacco decisivo contro la flotta americana. A questo scopo gli aerei, ormai pronti e armati, furono portati sui ponti di volo e riforniti di carburante per cominciare i decolli; si trattava di cinquantaquattro aerosiluranti Kate, trentatr\u00e9 bombardieri in picchiata Val e 15 caccia, una formazione che potenzialmente avrebbe potuto assestare un colpo durissimo alle Task force di Fletcher e Spruance. Pochi minuti pi\u00f9 tardi iniziarono i primi sospirati decolli dell'ondata; le pattuglie dei caccia, cresciuti ancora fino a 40 aerei con l'aggiunta di altri \"sh\u014dtai\" e guidati dai tenenti Shigematsu, Fujita, M\u014dri e Shirane erano tornate indietro dall'inseguimento dei pochi superstiti aerosiluranti Devastator e si mantenevano a bassa quota, in ordine piuttosto sparpagliato. Improvvisamente le vedette giapponesi sulle navi individuarono, all'ultimo momento in alta quota, nuovi aerei americani in rapida picchiata sulla flotta di portaerei.\nGli attacchi decisivi e la distruzione di tre portaerei giapponesi.\nLe squadriglie dei bombardieri in picchiata Dauntless VB6 e VB8, partiti dalla Task force 16, avevano seguito la rotta stabilita in direzione sud-ovest verso il punto previsto delle portaerei giapponesi ma, non avendo trovato nulla, si erano divisi: gli apparecchi della \"Hornet\", assieme ai dieci Wildcat poi precipitati per mancanza di carburante, erano tornati indietro; al contrario il VB6 della \"Enterprise\" gir\u00f2 a nord-ovest ed ebbe la fortuna di individuare il cacciatorpediniere giapponese \"Arashi\", che era rimasto in coda alla flotta del viceammiraglio Nagumo per attaccare il sommergibile , autore di un fallito attacco alle corazzate \"Kongo\" e \"Hiei\". Il comandante, capitano di corvetta McClusky, segu\u00ec prudentemente a metri di quota la nave e alle ore 10:00 giunse in vista della flotta giapponese, in quel momento impegnata a respingere l'ultimo attacco degli aerosiluranti del VT3. Al contempo, per un caso fortuito, anche gli apparecchi del VB3 dipendenti dalla \"Yorktown\" erano arrivati sopra la squadra nipponica provenendo da nord.\nLe due formazioni ebbero il tempo di posizionarsi accuratamente a metri di quota non visti n\u00e9 dai caccia giapponesi, impegnati nel furioso combattimento a bassa quota contro gli aerei statunitensi del VT3 e del VF3, n\u00e9 dalle vedette sulle navi, sempre concentrate nella ricerca dei temuti aerosiluranti. La mancanza di sistemi radar a bordo delle navi giapponesi non permise un'agevole localizzazione a distanza che avrebbe facilitato l'organizzazione di un efficace schermo difensivo.\nAlle 10:25 i comandanti McClusky e Leslie si lanciarono in picchiata veloce, praticamente indisturbati perch\u00e9 la contraerea giapponese era intervenuta in grave ritardo per difetto di individuazione, sferrarono il loro micidiale attacco puntando sulle portaerei \"Akagi\", \"Kaga\" e \"Soryu\". La \"Hiryu\", pi\u00f9 lontana e coperta in parte da nubi, non fu presa di mira. I piloti americani mostrarono grande coraggio e abilit\u00e0, colpendo ripetutamente i ponti delle portaerei, ricolmi di velivoli armati e riforniti di carburante pronti al decollo, con effetti catastrofici. La presenza di ordigni nelle rimesse non corazzate amplific\u00f2 enormemente gli effetti delle bombe dei Dauntless. Il VB6 di McClusky attacc\u00f2 la \"Kaga\" e l\"'Akagi\" tra le 10:26 e le 10:28: la prima portaerei fu raggiunta da tre bombe da 500 e una da 1000 libbre (rispettivamente 230 e 450 chili) che provocarono una terribile esplosione sul ponte di volo; gli incendi si estesero rapidamente innescando altre esplosioni delle bombe e dei serbatoi degli aerei pronti al decollo. La \"Kaga\" divenne rapidamente preda di un incendio incontrollabile. Nello stesso momento anche l'ammiraglia \"Akagi\", con a bordo Nagumo, si trov\u00f2 in una situazione disperata: due bombe lanciate da Dauntless della \"Enterprise\" provocarono scoppi tremendi e incendiarono i velivoli armati e pronti al decollo che affollavano il ponte di volo, tanto che in breve tempo infuri\u00f2 un gigantesco incendio. Il comandante capitano di vascello Aoki invit\u00f2 Nagumo ad abbandonare la nave e questi, molto scosso per il subitaneo rovescio subito, si trasfer\u00ec alle ore 10:46 sull'incrociatore leggero \"Nagara\".\nLa portaerei \"Soryu\" era stata colpita ancor prima delle altre due navi giapponesi dai bombardieri del gruppo di bombardieri in picchiata VB3, guidato dal capitano di corvetta Leslie. Dei diciassette Dauntless a sua disposizione quattro, compreso il proprio velivolo, avevano perso l'armamento durante il volo, a causa di difetti tecnici dei nuovi dispositivi di sganciamento. Ciononostante gli uomini del Bombing Squadron 3 si lanciarono risolutamente all'attacco e centrarono la nave con tre bombe, che perforarono il ponte di volo non corazzato ed esplosero nelle rimesse: qui le manichette del carburante, non riposte per mancanza di tempo, innescarono un altro furioso incendio che si estese all'intera unit\u00e0. All'epoca tutte le portaerei giapponesi e statunitensi erano prive di ponti blindati, introdotti di recente solo con la nuova generazione di portaerei britanniche.\nNello spazio di tre minuti gli equipaggi dei Dauntless, sfruttando l'elemento sorpresa, avevano assestato un colpo decisivo alla flotta mobile del viceammiraglio Nagumo e incendiato in modo irreversibile tre grandi portaerei. McClusky e Leslie, dopo aver constatato i risultati raggiunti, presero subito la via del ritorno inseguiti da gruppi di caccia Zero che, accortisi della mortale minaccia, tentavano disperatamente e tardivamente di contrastare gli incursori: si scaten\u00f2 un nuovo scontro aereo e due aerei della squadriglia VB3, cos\u00ec come qualche altro del VB6, furono abbattuti, ma anche vari caccia giapponesi vennero colpiti. Inoltre, con tre portaerei incendiate, i velivoli giapponesi dovettero cercare di appontare tutti sulla \"Hiryu\" e quattro finirono in mare dopo l'esaurimento del carburante. In totale tra le 10:00 e le 10:45, nel corso degli scontri con i gruppi imbarcati statunitensi VT3, VB3 e VB6, quattordici dei quarantuno Zero di pattuglia risultarono perduti, o perch\u00e9 distrutti in volo o perch\u00e9 caduti in mare con i serbatoi vuoti.\nAnche i piloti statunitensi conobbero difficolt\u00e0 nel penoso rientro. I bombardieri della Task force 16 (VB3 e VB8) non riuscirono a ritrovare le proprie portaerei e due Dauntless della \"Hornet\", e almeno sei della \"Enterprise\", dovettero ammarare dopo aver terminato il carburante. Gli apparecchi della Task force 17 ebbero al contrario meno problemi nel ricongiugnersi alla \"Yorktown\". Il bilancio finale della dura battaglia era decisamente favorevole agli aviatori delle portaerei americane, perch\u00e9 tre grandi portaerei nemiche erano state ripetutamente colpite e incendiate; tutti i loro aerei a bordo erano distrutti e centinaia di marinai e piloti addestrati erano morti. Tuttavia le perdite subite per ottenere questi risultati erano state senza dubbio pesanti, mancando al termine dei rientri sessantanove aerei. Nel dettaglio, la \"Enterprise\" perse quattordici SBD Dauntless (almeno sei-otto finiti in mare), dieci TBD Devastator e un F4F Wildcat ammarato; la \"Hornet\" perse tutti e quindici i Devastator, due Dauntless e dieci Wildcat ammarati; la \"Yorktown\" accus\u00f2 infine la perdita di dieci Devastator, due Dauntless e tre Wildcat. A questo punto cruciale della battaglia le forze navali giapponesi erano in condizioni nettamente peggiori: in inferiorit\u00e0 numerica, con una sola portaerei ancora efficiente, Nagumo aveva perso il controllo della situazione. Inoltre l'ammiraglio Yamamoto, avvertito con una serie di messaggi della situazione, era troppo lontano con la sua squadra da battaglia, per poter intervenire in tempo utile e influire su quanto stava accadendo.\nAffondamento della \"Hiryu\" e della \"Yorktown\".\nIl contrammiraglio Tamon Yamaguchi, comandante della 2\u00aa Divisione portaerei e imbarcato sulla \"Hiryu\", aveva assistito senza poter intervenire alla devastazione delle altre portaerei, ormai in preda alle fiamme che rendevano disperate le frenetiche, scoordinate operazioni di salvataggio. La situazione era precipitata e della potente 1\u00aa Flotta aerea era rimasta operativa solo la sua nave, sulla quale convergevano i caccia Zero superstiti ancora in volo.\nNon scoraggiato e deciso a contrattaccare, gi\u00e0 alle 10:40 Yamaguchi fece partire una prima formazione per individuare e attaccare la flotta americana. Al comando del tenente di vascello Michio Kobayashi presero il volo diciotto bombardieri in picchiata Val e sei caccia Zero di scorta, questi guidati dal tenente Shigematsu. Nonostante le notizie sulla posizione della squadra navale americana fossero ancora le stesse fornite all'inizio della mattinata dall'idrovolante del \"Tone\", Kobayashi riusc\u00ec ad agganciare, non visto, un gruppo di velivoli statunitensi in ripiegamento verso le loro basi galleggianti: seguendolo giunse in vista delle navi della Task force 17. Comunque la disponibilit\u00e0 a bordo della \"Yorktown\" di apparati radar concesse al contrammiraglio Fletcher, fin dalle ore 11:59, di individuare gli aerei giapponesi in avvicinamento e di organizzare una forte copertura di caccia F4F Wildcat (pi\u00f9 di venti aerei del VF3, rinforzati da alcuni caccia inviati dalla \"Enterprise\" e dalla \"Hornet\"), oltre ad allertare per tempo la contraerea.\nLa squadriglia di Kobayashi attacc\u00f2 con grande slancio ma fu intercettata dai Wildcat che, in cooperazione con l'artiglieria navale, inflissero pesanti perdite ai giapponesi; nello scontro furibondo tredici Val e tre Zero furono abbattuti a fronte di due soli Wildcat distrutti, e lo stesso tenente Kobayashi rimase ucciso. Comunque i suoi uomini riuscirono ugualmente a mettere a segno tre bombe sulla \"Yorktown\", provocando danni di rilievo e una grossa esplosione che, attraverso il fumaiolo, raggiunse le sale macchine della portaerei: gli incendi furono tali che le turbine dovettero essere fermate e la \"Yorktown\" si immobilizz\u00f2. Alle ore 12:45 Fletcher fu costretto ad abbandonare la nave e a trasferirsi sull'incrociatore pesante \"Astoria\", mentre dava disposizioni all'incrociatore pesante \"Portland\" di prendere a rimorchio la \"Yorktown\" in avaria.\nNello stesso momento il contrammiraglio Yamaguchi apprese finalmente informazioni aggiornate sulla flotta statunitense da un bombardiere in picchiata Yokosuka D4Y, apparecchio in fase di studio e che era stato lanciato in precedenza dalla portaerei \"Soryu\". L'aereo appont\u00f2 sulla \"Hiryu\" e il pilota comunic\u00f2 a voce l'avvenuta individuazione di ben tre portaerei americane: un guasto alla radio di bordo sembra sia stata la causa del ritardo nella comunicazione di una cos\u00ec importante notizia. Sempre risoluto e senza attendere il ritorno dei resti della prima ondata, ammontanti ad appena tre Zero e cinque Val, Yamaguchi fece partire alle ore 12:45 una nuova formazione aerea guidata dal tenente Tomonaga, reduce dall'unico bombardamento aereo dell'atollo Midway; egli pot\u00e9 contare solo su dieci aerosiluranti Kate e sei Zero di scorta, agli ordini del tenente M\u014dri. Alle 14:20 il radar della \"Yorktown\" identific\u00f2 i nuovi aerei nemici in arrivo ma la portaerei era nuovamente pronta perch\u00e9 aveva gi\u00e0 sanato parte delle avarie, dalle 13:40 le squadre antincendio erano riuscite a spegnere le fiamme e si erano potute riavviare le macchine, ottenendo una velocit\u00e0 di 20 nodi. Una decina di Wildcat, alla cui testa si posero il capitano Thach e il tenente di vascello Elbert Scott McCuskey, decollarono rapidamente per intercettare il nemico e furono seguiti da qualche altro caccia della \"Enterprise\"; intanto Spruance aveva distaccato gli incrociatori pesanti \"Pensacola\" e \"Vincennes\" per accrescere lo schermo della difesa contraerea. Tomonaga attacc\u00f2 a partire dalle 14:26, dividendo i suoi aerei in piccoli gruppi per farli avvicinare dai due lati della portaerei; quattro Kate riuscirono a lanciare i siluri e due colpirono sul lato di babordo la \"Yorktown\" alle 14:42. Le nuove esplosioni scatenarono altri incendi a bordo e provocarono un primo sbandamento di oltre 20 gradi; la \"Yorktown\" si immobilizz\u00f2 di nuovo e, alle 15:00, il comandante capitano di vascello Buckmeister diede l'ordine di abbandonare la nave. L'assalto nipponico era riuscito positivamente e aveva causato la distruzione di ulteriori tre Wildcat, ma era costato altre dure perdite: solo tre Zero e cinque aerosiluranti tornarono alla \"Hiryu\" e, tra i superstiti, non figurarono n\u00e9 il tenente M\u014dri, n\u00e9 il comandante Tomonaga vittima dei caccia statunitensi; quest'ultimo, anzi, era partito con i serbatoi danneggiati e quindi privo di carburante sufficiente per il volo di ritorno.\nIl contrammiraglio Yamaguchi ritenne a questo punto, sulla base dei rapporti degli aviatori superstiti, di aver messo fuori combattimento due portaerei americane e quindi di dover affrontare ancora una sola portaerei nemica. In realt\u00e0 l'efficace lavoro delle squadre di riparazione e a bordo della \"Yorktown\" avevano confuso gli aviatori giapponesi, che non si erano accorti di aver bersagliato per due volte sempre la stessa nave. A bordo della \"Enterprise\", intanto, il contrammiraglio Spruance aveva organizzato un nuovo attacco per distruggere anche l'ultima portaerei giapponese: alle ore 14:45 un ricognitore SBD Dauntless dello stormo VS3 (Scouting Squadron 3), inviato in precedenza dalla \"Yorktown\", aveva individuato infatti i resti della flotta nemica e la portaerei \"Hiryu\" ancora intatta. Alle 15:30 quindi decollarono ventiquattro bombardieri in picchiata SBD Dauntless dalla \"Enterprise\", appartenenti al VS6 e VB6 e al comando del tenente di vascello W. Earl Gallaher; alle 16:03 seguirono altri sedici SBD della \"Hornet\", parte del VS8 e VB8 e posti alla guida del tenente di vascello Fred L. Bates. In nessuno dei due casi fu aggiunta una copertura di caccia perch\u00e9 i Wildcat furono mantenuti di protezione sopra la flotta americana.\nSulla \"Hiryu\", dopo l'ultimo attacco, erano ormai disponibili solo pochissimi aerei \u2013 cinque Val, quattro Kate e una decina di Zero. Eppure il determinato contrammiraglio Yamaguchi comunic\u00f2 all'ammiraglio Yamamoto la propria volont\u00e0 di continuare a battersi e, subito dopo, si dedic\u00f2 ad approntare una terza squadra d'attacco sul ponte di volo per eliminare quella che riteneva essere l'ultima portaerei statunitense. All'improvviso, alle ore 17:03, giunsero i Dauntless della \"Enterprise\": i piloti americani, con il morale altissimo dopo i precedenti successi, penetrarono il debole schermo dei caccia giapponesi rimasti al costo di solo tre SBD e, cogliendo di sorpresa la contraerea della \"Hiryu\", misero a segno tre bombe. Il ponte fu squarciato in pi\u00f9 punti e si scatenarono grandi incendi che avvolsero subito tutta la portaerei. Dopo questo successo i bombardieri della \"Enterprise\" fecero rapidamente ritorno alla propria unit\u00e0. Poco dopo, e cio\u00e8 alle 17:30, i velivoli delle squadriglie VB8 e VS8 della \"Hornet\" attaccarono senza successo le corazzate e gli incrociatori della flotta del viceammiraglio Nagumo e, gi\u00e0 alle 17:45, sospesero questa infruttuosa azione. Infine alle ore 18:00 due formazioni di bombardieri B-17, provenienti da Midway e dalla lontana isola di Molokai, attaccarono da alta quota senza ottenere alcun risultato concreto.\nNel frattempo era arrivata la fine delle altre portaerei giapponesi. La prima a colare a picco fu la \"Soryu\", da molte ore ridotta a relitto in fiamme, dopo un'ultima devastante esplosione: il comandante Yanagimoto e 718 uomini d'equipaggio perirono insieme alla portaerei. Alle 19:25, dopo due grosse esplosioni, affond\u00f2 anche la \"Kaga\", gi\u00e0 abbandonata dalle ore 16:10 dai marinai superstiti; essa per\u00f2 trascin\u00f2 con s\u00e9 il capitano di vascello e comandante Okada e 800 uomini dell'equipaggio. Durante la sera pure la situazione della portaerei \"Hiryu\" si fece disperata e dalle 21:30 l'inclinazione della nave divenne incontrollabile; alle 02:30 i circa 800 sopravvissuti abbandonarono il relitto e i cacciatorpediniere \"Kazagumo\" e \"Yugumo\" ebbero ordine di mandare a fondo la portaerei ormai condannata. Ciononostante la \"Hiryu\" sopravvisse varie ore ai siluri da 610\u00a0mm lanciatile e sprofond\u00f2 solo alle 08:20 del 5 giugno. Con essa rimasero i corpi di 416 uomini di equipaggio e lo stesso contrammiraglio Yamaguchi che, secondo le antiche tradizioni marinare, decise di rimanere a bordo e perire insieme alla sua nave.\nLa nave ammiraglia \"Akagi\" era colata a picco alle 04:55 dello stesso giorno, dopo aver ricevuto il colpo di grazia da altri quattro cacciatorpediniere giapponesi: il viceammiraglio Nagumo aveva ottenuto l'autorizzazione all'affondamento direttamente da Yamamoto che, in un primo tempo, aveva sperato di poter salvare la nave con l'intervento delle sue corazzate, e quindi di poterla rimorchiare e riportare alla base atollina di Truk. Sulla \"Akagi\" si contarono 263 marinai nipponici uccisi.\nIl 7 giugno anche la \"Yorktown\" termin\u00f2 la sua breve e intensa carriera operativa. Dal pomeriggio del 4 giugno la portaerei, che in totale aveva incassato tre bombe e due siluri, era stata evacuata dall'equipaggio e lasciata immobile; era stata poi presa a rimorchio dal dragamine \"Vireo\" e lentamente trainata verso est, circondata da uno schermo di sette cacciatorpediniere. Il contrammiraglio Fletcher contava ancora di salvare la portaerei ma, alle ore 13:31 del 6 giugno, due siluri colpirono subitaneamente la grande nave a dritta; un terzo siluro manc\u00f2 lo scafo e prosegu\u00ec nella sua corsa fino a impattare il cacciatorpediniere , che salt\u00f2 in aria e affond\u00f2 in pochi minuti. Questo nuovo attacco era stato eseguito dal sommergibile giapponese \"I-168\" che, su ordine diretto dell'ammiraglio Yamamoto, aveva raggiunto fin dalla notte del 5 giugno la costa dell'isola Eastern di Midway e aveva bombardato l'aeroporto: il sommergibile aveva fatto parte del gruppo di battelli predisposto troppo in ritardo per intercettare a est delle Midway i movimenti della Flotta del Pacifico statunitense. Conclusa questa missione, lo \"I-168\" aveva scovato per caso la \"Yorktown\" in difficolt\u00e0 alle 06:13 del 6 giugno e, dopo un paziente inseguimento, era stato capace di penetrare lo schermo dei cacciatorpediniere. Lanci\u00f2 nel complesso quattro siluri e riusc\u00ec abilmente a sfuggire al violento contrattacco delle unit\u00e0 americane di vigilanza. Le nuove esplosioni compromisero definitivamente la situazione della portaerei che, nella notte, cominci\u00f2 lentamente ad affondare per poi capovolgersi e affondare alle ore 06:00 del 7 giugno.\nUltimi scontri e ritirata giapponese.\nLe catastrofiche notizie provenienti dal viceammiraglio Nagumo, con la conferma della perdita prima di tre e poi anche di una quarta portaerei, provocarono grande costernazione tra gli ufficiali di Yamamoto a bordo della \"Yamato\", ma in un primo momento l'ammiraglio non perse tutte le speranze e progett\u00f2 di riunire le tre portaerei leggere \"Zuiho\", \"Ryujo\" e \"Junyo\" e cercare di contrattaccare; fu anche abbozzato un piano di battaglia notturna. Yamamoto prese anche altre decisioni: nel pomeriggio affid\u00f2 la menomata 1\u00aa Flotta aerea dello sconfortato Nagumo al viceammiraglio Kond\u014d (il comandante in capo della 2\u00aa Flotta) e poi, alle 19:15 sempre del 4 giugno, gli ingiunse di dirigere verso le Midway e procedere al bombardamento notturno con la 7\u00aa Divisione di incrociatori pesanti del contrammiraglio Takeo Kurita. Le quattro navi, accompagnate dall'8\u00aa Divisione cacciatorpediniere composta dallo \"Arashio\" e dallo \"Asashio\", partirono a grande velocit\u00e0 ma nel corso della navigazione divenne chiaro che sarebbero state in posizione solo in procinto dell'alba, alla merc\u00e9 dunque della pericolosa aviazione statunitense. Alle ore 00:15 del 5 giugno, pertanto, Yamamoto invi\u00f2 un sofferto contrordine: ormai cosciente della gravit\u00e0 delle perdite subite, della superiorit\u00e0 aerea acquisita dagli americani e del rischio di perdere altre unit\u00e0, Yamamoto prese la decisione (dopo accanita discussione tra gli ufficiali del suo stato maggiore) di abbandonare ogni ulteriore operazione a Midway e ripiegare verso ovest con tutte le sue forze. La divisione di incrociatori, arrivata a circa 90 miglia nautiche dalle isole, invert\u00ec la rotta alle 00:20 per ricongiungersi al resto delle forze di Kond\u014d; ma durante il ripiegamento incapparono nel sommergibile e nella generale concitazione della manovra di disimpegno il \"Mogami\" collise con il \"Mikuma\". Gravemente danneggiati, i due incrociatori furono lasciati indietro accompagnati dai cacciatorpediniere. Nello stesso pomeriggio del 4 giugno i contrammiragli Fletcher e Spruance, dopo l'affondamento anche della quarta portaerei giapponese, avevano opportunamente ripiegato verso est per evitare un pericoloso scontro notturno con le molto pi\u00f9 potenti navi di linea nemiche; alla notizia della ritirata generale delle squadre navali nipponiche, Spruance decise di muovere nuovamente verso ovest con la \"Enterprise\" e la \"Hornet\", fidando nella superiorit\u00e0 aerea americana. Nel frattempo il sommergibile \"Tambor\" aveva comunicato le manovre delle navi giapponesi e aveva riferito sul danneggiamento dei due incrociatori pesanti, che procedevano a rilento con gravi avarie.\nAlle ore 04:30 del 5 giugno l'aviazione basata alle Midway sferr\u00f2 un primo attacco contro i due incrociatori con dodici B-17 e sei bombardieri, ma senza successo; alle ore 15:00 Spruance fece decollare un totale di cinquantotto Dauntless della \"Enterprise\" e della \"Hornet\", ma gli aerei individuarono e attaccarono (senza risultato) solo il cacciatorpediniere \"Tanikaze\". Maggior successo ebbe un secondo attacco aereo sferrato a partire ore 06:00 del 6 giugno: tre successive ondate di SBD Dauntless (nel complesso ottantuno bombardieri) individuarono gli incrociatori in difficolt\u00e0 e misero a segno numerose bombe; il \"Mogami\" fu devastato da cinque bombe, ma riusc\u00ec ugualmente a proseguire e a raggiungere (con la prua completamente distrutta) la base di Truk. Il \"Mikuma\", completamente distrutto, dovette essere abbandonato dall'equipaggio alle ore 14:45 e fin\u00ec per affondare nella notte. Dopo questo nuovo successo Spruance decise di tornare nuovamente indietro verso est, per non allontanarsi troppo da Midway e non rischiare sorprese dall'ancora potente flotta imperiale. Con quest'ultimo scontro, e con l'affondamento della \"Yorktown\" il 7 giugno, si concluse quindi la grande battaglia che segnava una svolta totale della situazione strategica nel Pacifico e vanificava le speranze giapponesi di neutralizzare per molto tempo la possibile controffensiva statunitense.\nErano passati sei mesi dall'attacco su Pearl Harbor. L'ammiraglio Yamamoto aveva predetto ai suoi superiori che l'Impero giapponese avrebbe conservato l'iniziativa della guerra nel Pacifico solo da sei mesi a un anno dalla data di tale evento, dopodich\u00e9 le risorse americane avrebbero cominciato a superare quelle nipponiche.\n L'esito della battaglia dava ragione a Yamamoto.\nLe azioni secondarie nelle Aleutine.\nIn contemporanea al combattimento tra le portaerei a nord-ovest di Midway, si erano sviluppate le operazioni nel settore delle isole Aleutine. Gi\u00e0 la mattina del 3 giugno il viceammiraglio Hosogaya aveva lanciato ventitr\u00e9 bombardieri Val e dodici Zero sulle basi americane di Dutch Harbor, ma avevano raccolto successi molto limitati a causa delle proibitive condizioni atmosferiche e, anche, per la modesta consistenza numerica; una seconda incursione eseguita il 4 giugno fu nuovamente ostacolata dal clima e arrec\u00f2 danni contenuti rispetto alla molteplicit\u00e0 di obiettivi. Non avendo neppure sospettato la presenza delle forze navali statunitensi in zona, riunite nella modesta Task force 8, Hosogaya procedette il 7 e 8 giugno a far sbarcare i reparti di fanteria sulle pi\u00f9 occidentali delle Aleutine, vale a dire le indifese Kiska e Attu; rinunci\u00f2 invece, dopo essere stato messo al corrente della catastrofe alle Midway, a realizzare i piani diretti contro le pi\u00f9 importanti isole orientali di Adak e Atka. In questo modo l'intera 5\u00aa Flotta giapponese era stata malamente impegnata contro obiettivi secondari, privando del proprio concorso le forze impegnate nella battaglia principale.\nBilancio finale e cause della sconfitta giapponese.\nPer la Marina imperiale nipponica la battaglia delle Midway terminava quindi disastrosamente, con il completo fallimento dell'ambizioso piano dell'ammiraglio Yamamoto e soprattutto con la grave perdita di quattro grandi portaerei di squadra (orgoglio del Giappone), di un moderno incrociatore pesante e di centinaia di marinai e aviatori esperti e addestrati. Tra le perdite materiali si contarono, inoltre, pi\u00f9 di 300 velivoli, tra cui tutti quelli presenti sulle portaerei affondate e altri trentatr\u00e9 caccia stivati nei loro depositi, in vista di un loro impiego a Midway dopo la prevista occupazione delle isole.\nLe perdite americane furono comunque pesanti: interi gruppi aerei furono distrutti durante gli accaniti scontri con gli agguerriti piloti giapponesi; in totale erano stati persi 147 velivoli, di cui almeno ottanta appartenenti alle portaerei (diciannove F4F Wildcat, ventiquattro SBD Dauntless, trentasette TBD Devastator); inoltre la \"Yorktown\" era stata colata a picco e, siccome in maggio era affondata anche la \"Lexington\", alla Flotta del Pacifico rimasero solo tre portaerei ancora operative. Tuttavia era stata ottenuta una clamorosa vittoria che, dopo le sconfitte dei primi sei mesi di guerra, mutava completamente il quadro strategico generale nel Pacifico. La battaglia delle Midway fu dunque una delle battaglie decisive dell'intera seconda guerra mondiale: in un colpo solo gli americani inflissero una schiacciante e imprevista sconfitta all'apparentemente imbattibile flotta aeronavale giapponese; vendicarono Pearl Harbor, affondando quattro delle portaerei che avevano partecipato all'attacco; bloccarono le possibili nuove offensive nemiche e, ancor prima dell'entrata in linea delle nuove navi in costruzione negli Stati Uniti, riconquistarono l'iniziativa strategica nel teatro del Pacifico.\nSui motivi di questa insperata vittoria statunitense, di fronte a un nemico molto pi\u00f9 numeroso, pi\u00f9 esperto ed esaltato dalle continue vittorie, il dibattito storiografico \u00e8 rimasto acceso per anni. Attualmente la storiografia, per interpretare gli eventi della battaglia, punta l'attenzione sui seguenti aspetti strategico-operativi:\nGrazie alla clamorosa vittoria delle Midway, gli Stati Uniti poterono quindi stabilizzare la situazione nel Pacifico e procedere alla progressiva entrata in linea delle numerose navi previste dalle leggi di riarmo navale del 1938 (\"Carl Vinson act\") e del 1940 (\"Two Ocean Navy act\"): gi\u00e0 prima di Pearl Harbor erano in cantiere o in allestimento quindici corazzate, undici portaerei di squadra, cinquantaquattro incrociatori e 191 cacciatorpediniere. Queste forze considerevoli avrebbero assicurato, a partire dal 1943, una schiacciante superiorit\u00e0 aeronavale agli americani e quindi la vittoria finale. Contemporaneamente il successo a Midway permise anche al presidente Roosevelt, ormai rassicurato sul fronte oceanico a ovest, di proseguire con il suo piano di affrontare e sconfiggere prima la Germania nazista in Europa, considerata sempre il nemico pi\u00f9 pericoloso (cosiddetto programma \"Germany First\"). Per l'Impero giapponese la sconfitta ebbe conseguenze disastrose; le portaerei migliori erano andate perse e oltre 100 insostituibili piloti, esperti e addestrati, erano scomparsi insieme alle navi. I cantieri navali in patria e le scuole di addestramento non avrebbero mai pi\u00f9 permesso di colmare le perdite e di riguadagnare la superiorit\u00e0 perduta a Midway. La guerra si sarebbe trasformata in una lotta lunga, coraggiosa, ma senza speranza contro un nemico dotato di una sempre crescente superiorit\u00e0 materiale e tecnica."}
{"id": "11644", "revid": "125742358", "url": "https://it.wikipedia.org/wiki?curid=11644", "title": "Piano Marshall", "text": "Il Piano Marshall, ufficialmente chiamato piano per la ripresa europea (in lingua originale \"European Recovery Program\"), fu uno dei piani politico-economici statunitensi per la ricostruzione dell'Europa dopo la seconda guerra mondiale. Annunciato in un discorso del segretario di Stato statunitense George Marshall il 5 giugno 1947 all'Universit\u00e0 di Harvard, questo piano consisteva in uno stanziamento di oltre 12,7 miliardi di dollari.\nStoria.\nDiscorso di concepimento.\nIl discorso con cui l'allora segretario di Stato statunitense George Marshall annunci\u00f2 al mondo la decisione degli Stati Uniti d'America di avviare l'elaborazione e l'attuazione di un piano di aiuti economico-finanziari per l'Europa che poi, per convenzione storiografica, sarebbe stato noto come \"Piano Marshall\", fu senza dubbio uno dei momenti pi\u00f9 importanti della storia della politica internazionale nell'immediato secondo dopoguerra.\nMarshall afferm\u00f2 in quell'occasione che l'Europa avrebbe avuto bisogno, almeno per altri 3-4 anni, di ingenti aiuti da parte statunitense e che, senza di essi, la gran parte del vecchio continente avrebbe conosciuto un gravissimo deterioramento delle condizioni politiche, economiche e sociali. Pur rimanendo sul vago, relativamente a quelli che sarebbero dovuti essere i caratteri del Piano, in primo luogo perch\u00e9 se ne volevano predisporre i termini con gli europei, il segretario di Stato si augur\u00f2 che da esso sarebbe potuta scaturire non solo una nuova e pi\u00f9 proficua epoca nella collaborazione tra le due sponde dell'Atlantico, ma anche una prima realizzazione di quei progetti europeisti finora caratterizzati da una certa vaghezza utopistica.\nRealizzazione.\nL'idea di Marshall, che era stata comunque gi\u00e0 sostanzialmente comunicata agli inglesi, venne positivamente accolta dalla Francia, che, per\u00f2, chiese di estendere gli incontri preparatori anche all'Unione Sovietica che, comunque, dopo un'iniziale manifestazione di interesse, si rifiut\u00f2 di partecipare al negoziato, obbligando anche tutti i paesi del blocco orientale a fare altrettanto.\nLo \"European Recovery Program\" (ERP) previde alla fine uno stanziamento di poco pi\u00f9 di 14 miliardi di dollari per un periodo di quattro anni. Con l'obiettivo di favorire una prima integrazione economica nel Continente, nacque contestualmente al Programma anche l\"'Organization for European Economic Cooperation\" (OEEC, in italiano OECE), organismo sostanzialmente tecnico in cui i programmatori inviati da Washington cercarono di spingere gli europei ad utilizzare gli aiuti non per fronteggiare le contingenze del momento, quanto piuttosto per avviare un processo di trasformazione strutturale dell'economia dei loro Paesi.\nContrariamente a quanto auspicato, pur non opponendosi alla stabilizzazione delle loro valute ed all'implementazione del commercio internazionale specie con gli Stati Uniti, la quasi totalit\u00e0 dei Paesi beneficiari chiese alla \"Economic Cooperation Administration\" (ECA), l'ufficio preposto alla collazione degli aiuti, di poter utilizzare i finanziamenti forniti dall'ERP per l'acquisto di generi di prima necessit\u00e0, prodotti industriali, combustibile e, solo in minima parte, macchinari e mezzi di produzione. Nello stesso tempo diverse centinaia di consiglieri economici statunitensi furono inviati in Europa, mentre fu consentito a studiosi ed esperti europei di visitare impianti industriali e di frequentare corsi d'istruzione negli Stati Uniti.\nConseguenze.\nIl Piano termin\u00f2 nel 1951, come originariamente previsto. I tentativi di prolungarlo per qualche tempo non ebbero effetto a causa dello scoppio della guerra di Corea e della vittoria dei repubblicani nelle elezioni per il Congresso dell'anno precedente.\nPer qualche tempo molti economisti statunitensi giudicarono negativamente l'impatto del Piano Marshall sull'economia europea dato che, nella loro opinione, esso aveva prodotto effettivamente una crescita sostenuta, ma grazie al basso costo del lavoro, cosa che, non avendo indotto una contemporanea crescita dei redditi, aveva portato ad un certo ristagno nella spesa e nei consumi. In realt\u00e0, come dimostrato dalle analisi pi\u00f9 recenti, il Piano consent\u00ec all'economia europea di superare un momento di indubbia crisi e favor\u00ec una ripresa che gi\u00e0 nel 1948 era evidente, consentendo ai Paesi beneficiari di superare l'indice di produzione prebellico gi\u00e0 nel momento in cui il flusso di aiuti termin\u00f2.\nI risultati furono poi senza dubbio positivi, almeno nell'ottica degli Stati Uniti e dei sostenitori dell'economia di mercato, sotto il profilo della diffusione in Europa \u2013 favorita da capillari azioni di informazione \u2013 di concetti quali la \"libera impresa\", lo \"spirito imprenditoriale\", il \"recupero di efficienza\", l'\"esperienza tecnica\" e la \"tutela della concorrenza\", allora in alcuni Paesi quasi del tutto assenti. Inoltre esso indic\u00f2 agli europei che l'interdipendenza poteva costituire una soluzione alle tensioni ed ai conflitti, che da sempre avevano caratterizzato la loro storia.\nSul piano interno, poi, l'aiuto statunitense consent\u00ec alle fragili democrazie occidentali di rilassare le politiche di austerit\u00e0 e di migliorare le condizioni di vita delle popolazioni.\nIl conseguimento di questi obiettivi strutturali pose una base quanto mai solida anche all'estensione dell'influenza politica degli USA. La tendenza all'integrazione europea assume una valenza complessiva, caricandosi di significati pi\u00f9 direttamente politici e militari: il trattato di Bruxelles (17 marzo 1948) tra i paesi del Benelux, la Francia e la Gran Bretagna, che istituiva un organismo militare comune, l'Unione dell'Europa occidentale, sotto comando inglese, fu seguito poco dopo (4 aprile 1949) dal pi\u00f9 organico patto atlantico North Atlantic Treaty Organisation (NATO) tra quegli stessi Paesi: il Canada, gli USA, la Norvegia, la Danimarca, l'Italia, il Portogallo, l'Islanda, nel 1951 la Grecia e la Turchia, e nel 1954 la Germania occidentale.\nCon la NATO, l'occidente europeo ritrovava un'unit\u00e0 militare a cui faceva seguire, nel maggio 1949, il primo passo del suo lungo cammino verso l'integrazione politica con l'istituzione del Consiglio d'Europa; l'8 aprile dello stesso anno gli accordi di Washington tra Francia, Gran Bretagna, e Stati Uniti portarono all'unificazione degli undici \"L\u00e4nder\" della zona tedesca occupata dagli alleati; nasceva cos\u00ec nel settembre del 1949 la Repubblica Federale tedesca che ebbe nel liberale Theodor Heuss e nel cristiano-democratico Konrad Adenauer, rispettivamente il suo primo presidente e il suo primo cancelliere. Un mese dopo, un altro Stato, la Repubblica Democratica Tedesca, si costituiva nella zona d'influenza sovietica con Wilhelm Pieck presidente e Otto Grotewohl capo del governo. La definitiva rottura dell'unit\u00e0 Tedesca, l'impianto irreversibile delle \"due\" Germanie, poneva veramente fine alla \"ricostruzione\" europea mentre si apriva una nuova fase delle relazioni internazionali, una fase che anche i Paesi dell'Europa occidentale avrebbero vissuto all'insegna della Guerra Fredda.\nTabella esplicativa con gli aiuti derivanti dal Piano Marshall per ogni stato.\n\"* N.B.: Per quanto riguarda l'Italia, nel suo ammontare di aiuti ci sono anche quelli destinati al Territorio Libero di Trieste\""}
{"id": "11648", "revid": "21880", "url": "https://it.wikipedia.org/wiki?curid=11648", "title": "Tinamus osgoodi osgoodi", "text": ""}
{"id": "11651", "revid": "327773", "url": "https://it.wikipedia.org/wiki?curid=11651", "title": "Pulsar", "text": "Una pulsar, nome che stava originariamente per \"sorgente radio pulsante\", \u00e8 una stella di neutroni. Nelle prime fasi della sua formazione, in cui ruota molto velocemente, la sua radiazione elettromagnetica in coni ristretti \u00e8 osservata come \"impulsi\" emessi ad intervalli estremamente regolari. Nel caso di pulsar ordinarie, la loro massa \u00e8 comparabile a quella del Sole, ma \u00e8 compressa in un raggio di una decina di chilometri, quindi la loro densit\u00e0 \u00e8 enorme. Il fascio di onde radio emesso dalla stella \u00e8 causato dall'azione combinata del campo magnetico e della rotazione.\nLe pulsar si formano quando una stella esplode come supernova II, mentre le sue regioni interne collassano in una stella di neutroni congelando ed ingigantendo il campo magnetico originario. La velocit\u00e0 di rotazione alla superficie di una pulsar \u00e8 variabile e dipende dal numero di rotazioni al secondo sul proprio asse e dal suo raggio. Nel caso di pulsar con emissioni a frequenze del kHz, la velocit\u00e0 superficiale pu\u00f2 arrivare ad essere una frazione significativa della velocit\u00e0 della luce, a velocit\u00e0 di .\nStoria.\nLe pulsar furono scoperte da Jocelyn Bell sotto la direzione di Antony Hewish nel 1967, mentre stavano usando un array radio per studiare la scintillazione delle quasar. Trovarono invece un segnale molto regolare, consistente di un impulso di radiazione ogni pochi secondi. L'origine terrestre del segnale fu esclusa, perch\u00e9 il tempo che l'oggetto impiegava ad apparire era in sincronia con il giorno siderale invece che con il giorno solare e la potenza emessa era di ordini di grandezza superiore a quella producibile artificialmente. La scoperta fu premiata con un Nobel nel 1974 che fu per\u00f2 assegnato scorrettamente al solo Hewish. Bell ricever\u00e0 44 anni dopo lo Special Breakthrough Prize con un premio in denaro di 3 milioni di dollari.\nIl nome originale dell'oggetto fu \"LGM\" (Little Green Men, \"piccoli omini verdi\") perch\u00e9 qualcuno scherz\u00f2 sul fatto che, essendo cos\u00ec regolari, potessero essere segnali trasmessi da una qualche forma di vita extraterrestre. Dopo molte speculazioni, una spiegazione pi\u00f9 prosaica fu trovata in una stella di neutroni, un oggetto fino ad allora solo ipotizzato, ed oggi la prima pulsar scoperta \u00e8 ufficialmente nota come PSR B1919+21.\nNegli anni 1970-1980, fu scoperta una nuova categoria di pulsar: le \"pulsar superveloci\", o \"pulsar millisecondo\" che, come indica il loro nome, hanno un periodo di pochi millisecondi invece che di secondi o pi\u00f9 e risultano essere molto antiche, frutto di un processo evolutivo lungo.\nNel 2004 viene individuata la prima \"pulsar doppia\" ovvero due stelle pulsar che orbitano una attorno all'altra, in un sistema binario. La scoperta \u00e8 opera di un gruppo di ricercatori internazionali, a cui partecipano anche italiani. In quest'ultimo caso, la grandissima precisione degli impulsi ha permesso agli astronomi di calcolare la perdita di energia orbitale del sistema, si pensa dovuta all'emissione di onde gravitazionali. L'esatto ammontare di questa perdita di energia \u00e8 in buon accordo con le equazioni della Relativit\u00e0 generale di Einstein.\nTeoria.\nIl modello di pulsar generalmente accettato, e raramente messo in discussione, \u00e8 quello del rotatore obliquo. Spiega le osservazioni con un fascio di radiazioni che punta nella nostra direzione una volta per ogni rotazione della stella di neutroni. L'origine del fascio rotante \u00e8 legato al disallineamento tra l'asse di rotazione e l'asse del campo magnetico della pulsar, analogamente a quanto si osserva sulla Terra. Il fascio \u00e8 emesso dai poli magnetici della pulsar, che possono essere separati dai poli di rotazione di un angolo anche ampio. Questo angolo rende il comportamento dei fasci simile a quello di un faro. La sorgente di energia dei fasci \u00e8 l'energia rotazionale della stella di neutroni, la quale rallenta lentamente la propria rotazione per alimentare i fasci. \nLe pulsar millisecondo sono state probabilmente accelerate dal momento angolare posseduto da una materia esterna caduta su di esse, proveniente da una vicina stella compagna in un sistema binario mediante il meccanismo del trasferimento di massa. Anche le pulsar millisecondo, per\u00f2, rallentano costantemente la propria rotazione.\nL'osservazione di eventuali glitch \u00e8 di interesse per lo studio dello stato della materia nelle stelle di neutroni. Un glitch \u00e8 un improvviso aumento della velocit\u00e0 di rotazione (che viene osservato come un'improvvisa riduzione dell'intervallo tra gli impulsi). Per lungo tempo si \u00e8 creduto che tali glitch derivassero da \"stellemoti\" dovuti ad aggiustamenti della crosta superficiale della stella di neutroni. Oggi esistono anche modelli alternativi, che spiegano i glitch come improvvisi fenomeni di superconduttivit\u00e0 dell'interno della stella. La causa esatta dei glitch non \u00e8 al momento conosciuta.\nNel 2003, le osservazioni della pulsar della Nebulosa del Granchio ha rivelato \"sotto-impulsi\", sovrapposti al segnale principale, con una durata di pochi nanosecondi. Si pensa che impulsi cos\u00ec stretti possano essere emessi da regioni della superficie della pulsar con un diametro massimo di 60 centimetri, rendendo queste regioni le pi\u00f9 piccole strutture mai misurate all'esterno del Sistema Solare.\nImportanza.\nLa scoperta delle pulsar ha confermato l'esistenza di stati della materia prima solo ipotizzati, come la stella di neutroni, e impossibili da riprodurre in laboratorio a causa delle alte energie necessarie, gravitazionali e non. Questo tipo di oggetti \u00e8 l'unico in cui \u00e8 possibile osservare il comportamento della materia a densit\u00e0 nucleari, anche se solo indirettamente. Inoltre, le pulsar millisecondo hanno consentito un nuovo test della relativit\u00e0 generale in condizioni di forti campi gravitazionali.\nGrazie alle pulsar, \u00e8 stata possibile la scoperta del primo pianeta extrasolare, e successivamente di altri 10.\nSono in corso studi per verificare la fattibilit\u00e0 di utilizzare le pulsar millisecondo per determinare con precisione la posizione di un oggetto che si muove a migliaia di chilometri all'ora nello spazio profondo ed utilizzarle in futuro per missioni spaziali robotiche."}
{"id": "11652", "revid": "224230", "url": "https://it.wikipedia.org/wiki?curid=11652", "title": "Repubblica di Weimar", "text": "Repubblica di Weimar (in lingua tedesca \"Weimarer Republik\" ) \u00e8 la denominazione non ufficiale con cui viene normalmente indicato il Reich tedesco nel periodo tra il novembre 1918 e il 1933.\nDeve il suo nome alla citt\u00e0 di Weimar, dove si riun\u00ec l'assemblea nazionale che redasse una nuova costituzione dopo la sconfitta tedesca nella prima guerra mondiale.\nIl primo tentativo di stabilire una democrazia liberale in Germania fu un periodo di grande tensione e di conflitto interno, nonch\u00e9 di grave crisi economica, che si concluse con l'ascesa al potere di Adolf Hitler e del Partito Nazionalsocialista Tedesco dei Lavoratori nel 1933. Anche se tecnicamente la costituzione del 1919 non venne mai revocata del tutto fino a dopo la seconda guerra mondiale, le misure legali prese dal governo nazista nel 1933, comunemente note come \"Gleichschaltung\", in effetti distrussero tutti i meccanismi forniti da un normale sistema democratico ed \u00e8 quindi comune segnare il 1933 come la fine della Repubblica di Weimar.\nStoria.\nLa formazione (1918-1919).\nDal 1916 in poi, l'Impero tedesco era stato di fatto governato dai militari guidati dall\"'Oberste Heeresleitung\" (OHL, Comando Supremo dell'Esercito) tramite il Capo di Stato Maggiore Paul von Hindenburg, coadiuvato dal collega Erich Ludendorff, che avevano finito con l'assumere una preminenza tale da condizionare irrevocabilmente le scelte del potere politico (si \u00e8 parlato in tal senso di una \"dittatura silenziosa\" imposta dai generali nel corso della fase finale della guerra). Quando divenne evidente che la prima guerra mondiale era persa, l'OHL richiese che venisse instaurato un governo civile. Ogni tentativo di continuare la guerra, dopo che la Bulgaria aveva abbandonato gli Imperi centrali, avrebbe provocato l'occupazione del territorio nazionale. Il nuovo cancelliere del \"Reich\", principe Maximilian von Baden, offr\u00ec quindi un cessate il fuoco al Presidente statunitense Woodrow Wilson, il 4 ottobre 1918.\nIl 28 ottobre 1918 la costituzione del 1848 venne emendata per rendere il \"Reich\" una democrazia parlamentare: diversamente da quanto previsto dalla costituzione del 1871, il Cancelliere avrebbe risposto al Parlamento, il \"Reichstag\", e non pi\u00f9 all'Imperatore; va notato che il potere legislativo durante il periodo 1871-1918 spettava al parlamento che, approvando o meno le iniziative di legge proposte dal Cancelliere, poteva condizionare l'azione dell'esecutivo, cos\u00ec potendo produrre, addirittura, una crisi di governo. Il piano allora in corso che prevedeva di trasformare la Germania in una monarchia parlamentare anche \"de iure\" divenne ben presto obsoleto, mentre la nazione scivolava in uno stato di caos. La Germania accoglieva peraltro moltissimi soldati di ritorno dal fronte, molti dei quali erano feriti sia fisicamente che psicologicamente.\nLa ribellione esplose quando, il 29 ottobre, il comando militare, senza essersi consultato con il governo, ordin\u00f2 alla Flotta d'alto mare (\"Hochseeflotte\") una sortita che non solo era senza speranza da un punto di vista militare, ma che avrebbe anche portato sicuramente a un arresto dei negoziati di pace. Gli equipaggi di due navi ormeggiate a Wilhelmshaven (gli incrociatori \"Derfflinger\" e \"Von der Tann\") si ammutinarono. Quando i militari arrestarono circa mille marinai e li fecero trasportare a Kiel, la rivolta locale si trasform\u00f2 in una ribellione generale, che dilag\u00f2 rapidamente in gran parte della Germania. Altri marinai, soldati e persino operai solidarizzarono con gli arrestati, iniziando a eleggere consigli di lavoratori e soldati modellati sui soviet della Rivoluzione Russa del 1917 e presero il potere civile e militare in molte citt\u00e0. Il 7 novembre la rivoluzione aveva raggiunto Monaco di Baviera, provocando la fuga di Ludovico III di Baviera in qualit\u00e0 di primo monarca tedesco decaduto.\nInizialmente le richieste dei consigli erano modeste, limitandosi alla liberazione dei marinai arrestati. Contrariamente alla Russia dell'anno precedente, i consigli non erano controllati da un partito comunista. Nonostante ci\u00f2, il vicino sorgere della Russia bolscevica caus\u00f2 grande tensione nelle classi medio alte che temevano forse una prossima trasformazione della nazione in una Repubblica Socialista. A quel tempo la rappresentanza politica della classe operaia era divisa; una fazione definitasi \"Social Democratici Indipendenti\" (l'Unabh\u00e4ngige Sozialdemokratische Partei Deutschlands, USPD) si era separata dai Socialdemocratici e spingeva verso un sistema di stampo socialista. I restanti \"Social Democratici Maggioritari\" (MSPD), che appoggiavano un sistema parlamentare, decisero di mettersi alla testa del movimento allo scopo di non perdere la loro influenza e, sempre il 7 novembre, chiesero all'Imperatore Guglielmo II di abdicare. Il 9 novembre 1918 la Repubblica venne proclamata da Philipp Scheidemann, affacciatosi a una finestra del palazzo del \"Reichstag\" di Berlino. Due ore dopo una \"Repubblica Socialista\" venne proclamata, a poche centinaia di metri, da un balcone del Castello di Berlino da Karl Liebknecht.\nSempre il 9 novembre, con un atto discutibile dal punto di vista legale, il \"Reichskanzler\" Principe Maximilian von Baden, trasfer\u00ec i propri poteri a Friedrich Ebert, capo della MSPD. Fu evidente che questo atto non sarebbe stato sufficiente a soddisfare le masse, sicch\u00e9 il giorno dopo venne eletto un governo rivoluzionario, il \"Consiglio dei Commissari del Popolo\" (\"Rat der Volksbeauftragten\"), composto da membri della MSPD e della USPD e guidato da Ebert per la MSPD e da Hugo Haase per la USPD. Anche se il nuovo governo venne confermato dal consiglio dei lavoratori e dei soldati di Berlino, fu avversato dagli spartachisti, l'ala sinistra della USPD guidata da Rosa Luxemburg e Karl Liebknecht. Ebert chiese la convocazione di un Congresso Nazionale dei Consigli, che ebbe luogo dal 16 al 20 dicembre 1918, e nel quale la MSPD aveva la maggioranza. Ebert riusc\u00ec a imporre rapide elezioni per un'Assemblea Nazionale che doveva dar vita a una costituzione per un sistema parlamentare, marginalizzando cos\u00ec il movimento che richiedeva una Repubblica Socialista.\nPer assicurarsi che il suo governo fosse in grado di mantenere il controllo sulla nazione, Ebert fece un patto con l'OHL, ora guidato dal successore di Ludendorff, il generale Wilhelm Groener. Il Patto Ebert-Groener essenzialmente stabiliva che il governo non avrebbe cercato di riformare l'esercito fino a quando l'esercito avesse giurato di difendere il governo. Da una parte, questo accordo simboleggiava l'accettazione di un nuovo governo da parte dei militari, calmando le preoccupazioni della classe media; dall'altra parte, venne considerato un tradimento degli interessi dei lavoratori da parte della sinistra; inoltre stabiliva l'Esercito come un gruppo indipendente e conservatore all'interno dello stato, in grado di influenzare il destino della neonata Repubblica. Questo fu uno dei tanti passi che determin\u00f2 la permanente suddivisione della rappresentanza politica della classe operaia in SPD e comunisti. \nLa divisione divenne definitiva dopo che Ebert fece richiesta all'OHL di truppe per sedare un altro ammutinamento di soldati a Berlino, il 23 novembre 1918, nel quale i soldati in rivolta avevano catturato il comandante della citt\u00e0 e chiuso la \"Reichskanzlei\", nella quale il Consiglio dei Deputati del Popolo risiedeva. L'intervento fu brutale, con parecchi morti e feriti. Ci\u00f2 indusse l'estrema sinistra a invocare la scissione dalla MSPD che, nella loro visione, era sceso a patti con i militari controrivoluzionari per sopprimere la rivoluzione. La USPD lasci\u00f2 quindi il Consiglio dei Deputati del Popolo dopo solo sette settimane. La spaccatura si approfond\u00ec quando, nel mese di dicembre, la Kommunistische Partei Deutschlands (KPD) venne formata da un certo numero di gruppi di sinistra, inclusa l'ala sinistra della USPD e i gruppi Spartachisti.\nIn gennaio ci furono ulteriori tentativi di stabilire uno stato socialista da parte dei lavoratori nelle strade di Berlino, ma questi tentativi vennero soffocati nel sangue dalle unit\u00e0 paramilitari dei \"Freikorps\", truppe composte da ex-soldati e volontari solitamente di estrema destra. Gli scontri culminarono il 15 gennaio con la morte di Rosa Luxemburg e di Karl Liebknecht. Con l'affermazione di Ebert, gli assassini non vennero processati davanti a una corte civile, ma davanti a una militare, il che port\u00f2 alla comminazione di pene molto lievi, che non portarono precisamente a una maggiore accettazione di Ebert da parte della sinistra. Le elezioni dell'Assemblea Nazionale avvennero il 19 gennaio 1919. In questa occasione i nuovi partiti della sinistra, inclusi la USPD e la KPD, furono a malapena in grado di organizzarsi, permettendo la costituzione di una solida maggioranza delle forze moderate. \nPer evitare le continue lotte a Berlino, l'Assemblea Nazionale si riun\u00ec nella citt\u00e0 di Weimar, motivo per cui il nascente stato veniva in seguito soprannominato \"Repubblica di Weimar\" (in tedesco: \"Weimarer Republik\"). La Costituzione di Weimar cre\u00f2 una repubblica con un sistema semi-presidenziale, nel quale il \"Reichstag\" era eletto con un sistema proporzionale. Durante i dibattiti di Weimar, le lotte continuarono. Una Repubblica Sovietica venne dichiarata a Monaco di Baviera, solo per essere abbattuta dai \"Freikorps\" e da unit\u00e0 dell'esercito regolare; combattimenti sporadici continuarono a scoppiare in giro per il paese.\nCi furono scontri anche nelle province orientali della Germania, che erano fedeli all'Imperatore e non volevano far parte della Repubblica: la Grande Sollevazione Polacca nella Provincia di Posen e tre sollevazioni slesiane nella Slesia Superiore. Nel frattempo, in assenza di una delegazione di pace tedesca in Francia, le potenze vincitrici firmavano il Trattato di Versailles, minacciando il governo tedesco che, se non avesse a sua volta firmato, la Germania sarebbe stata nuovamente invasa. Furono imposte (Diktat) pesanti riduzioni dell'esercito tedesco, altrettanto pesanti pagamenti per le riparazioni, e la cosiddetta clausola della \"Germania come unica responsabile dello scoppio della guerra\", che venne inserita su insistenza francese nonostante la contrariet\u00e0 del presidente statunitense Wilson. Particolarmente pesanti sul piano morale risultavano l'articolo 227, in forza del quale l'ex imperatore Guglielmo II veniva messo in stato d'accusa di fronte a un venturo Tribunale Internazionale \"per offesa suprema alla morale internazionale\" e l'art. 231, in cui appunto \"la Germania riconosce che essa e i suoi alleati sono responsabili per aver causato tutti i danni sub\u00ecti dai Governi Alleati e associati e dai loro cittadini a seguito della guerra, che a loro \u00e8 stata imposta dall'aggressione della Germania e dei suoi alleati\".\nL'accettazione del Trattato rappresenta una sorta di \"peccato originale\" della Repubblica di Weimar, che alien\u00f2 subito il favore di gran parte della popolazione tedesca, e che infine favor\u00ec l'impetuosa ascesa elettorale dei nazisti. A testimonianza dell'odio che il Trattato suscit\u00f2 in terra tedesca pu\u00f2 ricordarsi che nel 1921 venne assassinato Matthias Erzberger (politico cattolico che materialmente lo aveva firmato), mentre nel 1922 analoga sorte spett\u00f2 a Walther Rathenau (ministro degli esteri di Weimar impegnatosi a pagare regolarmente le riparazioni di guerra alla Francia). Adolf Hitler avrebbe pi\u00f9 tardi dato la colpa alla Repubblica e alla sua democrazia per questo trattato. Il Primo Presidente della Germania, Friedrich Ebert della MSPD, firm\u00f2 la nuova costituzione tedesca l'11 agosto 1919.\nI primi anni: conflitto interno (1919-1923).\nFin dall'inizio, la Repubblica fu posta sotto grande pressione tanto dagli estremisti di destra quanto da quelli di sinistra. La sinistra accusava i Socialdemocratici al potere di aver tradito gli ideali del movimento operaio, patteggiando con i poteri del vecchio stato invece di mettere in atto una rivoluzione comunista. La destra si opponeva a un sistema democratico, perch\u00e9 avrebbe preferito mantenere uno stato autoritario come l'Impero del 1871. Per minare la credibilit\u00e0 della Repubblica, la destra, specialmente i militari, la accusavano di essere responsabile della sconfitta della prima guerra mondiale propagandando il mito sociale della \"Dolchsto\u00dflegende\".\nIl 13 marzo 1920 ebbe luogo il \"Putsch di Kapp\", che coinvolse la presa di Berlino da parte di un gruppo di truppe dei \"Freikorps\" e l'insediamento di Wolfgang Kapp, un giornalista di destra, come Cancelliere del nuovo governo.\nI \"Freikorps\", che avevano propri progetti per il potere, gli si rivoltarono contro. Ebert pot\u00e9 solo ritirare il suo parlamento da Berlino e riunirlo a Dresda, da dove il governo indisse uno sciopero generale. Questo ebbe successo nel fermare completamente l'economia e il governo Kapp collass\u00f2 gi\u00e0 il 17 marzo.\nIl 6 giugno 1920 si tenne la seconda tornata di elezioni della Repubblica, la prima dall'emanazione della Costituzione: esse confermarono Ebert alla guida del governo e, nonostante un calo di consensi, la supremazia dei socialdemocratici. Ispirate dal successo dello sciopero generale, nel 1920 si ebbero alcune sollevazioni comuniste nella Ruhr, quando persone formarono un'Armata Rossa e presero il controllo della regione. L'esercito regolare e i \"Freikorps\" misero fine alla sollevazione senza ricevere ordini dal governo. Altre ribellioni comuniste vennero inscenate nel marzo 1921 in Sassonia e nella citt\u00e0 di Amburgo.\nPer il 1923 la Repubblica non poteva pi\u00f9 permettersi di tener fede ai pagamenti delle riparazioni di guerra stabilite a Versailles e il nuovo governo divenne insolvente. Come risposta, nel gennaio del 1923, le truppe francesi e belghe occuparono la Ruhr, la regione a quell'epoca pi\u00f9 importante dal punto di vista industriale, prendendo il controllo delle industrie minerarie e manifatturiere. Nel gennaio del 1923 vennero di nuovo indetti alcuni scioperi e venne incoraggiata la resistenza passiva. Gli scioperi durarono per otto mesi, causando grave sofferenza all'economia e determinando la necessit\u00e0 di importazioni.\nPoich\u00e9 anche gli operai in sciopero venivano pagati dallo stato, venne stampata valuta aggiuntiva che innesc\u00f2 un processo di iperinflazione. Il valore del Papiermark croll\u00f2 da 4,2 per ogni dollaro statunitense a di marchi per dollaro nell'agosto 1923 e a per dollaro il 20 novembre. Il 1\u00ba dicembre venne introdotta una nuova valuta con il tasso di cambio di di vecchi marchi per 1 nuovo marco, il Rentenmark. I pagamenti delle riparazioni vennero ripresi e la Ruhr restituita alla Germania.\nIl 1923 vide anche un attacco dalla destra che prese forma nel Putsch della Birreria, messo in piedi da Adolf Hitler a Monaco di Baviera. Nel 1920 il Partito Tedesco dei Lavoratori (DAP) si trasform\u00f2 nel Partito Nazionalsocialista Tedesco dei Lavoratori (NSDAP) \u2014 il partito nazista \u2014 che sarebbe divenuto la forza motrice del collasso della Repubblica di Weimar. Hitler divenne Segretario del partito nel luglio 1921. Nel novembre di quell'anno vennero fondate le SA (\"Sturmabteilung\"), che avrebbero agito come l'esercito personale di Hitler nella sua lotta per il potere.\nQuindi, l'8 novembre 1923, il \"Kampfbund\" in combutta con Erich Ludendorff assunse la direzione di un incontro del Primo Ministro bavarese, Gustav von Kahr, in una birreria di Monaco. Ludendorff e Hitler dichiararono un nuovo governo e pianificarono di prendere il controllo di Monaco il giorno seguente. I rivoltosi vennero fermati da cento poliziotti e Hitler venne arrestato e condannato a cinque anni di prigione, ma ne scont\u00f2 solo uno, una sentenza molto lieve. Dopo il fallimento del Putsch della Birreria, il suo imprigionamento e il successivo rilascio, Hitler si concentr\u00f2 sui metodi legali per ottenere il potere.\nL'epoca d'oro di Stresemann (1923-1929).\nGustav Stresemann era il leader del Partito Popolare Tedesco, di formazione democratico-liberale. Fu cancelliere per un breve periodo nel 1923 e ricopr\u00ec il ruolo di Ministro degli Esteri (1923-1929). Form\u00f2 un governo di grande coalizione con il \"Zentrum\" e i socialisti. Questo periodo fu di relativa stabilit\u00e0 per la Repubblica di Weimar, con un minor numero di sollevazioni e l'inizio di un'apparente ripresa economica.\nLa politica di Stresemann aveva come fine la riapertura del dialogo con le potenze straniere e il risollevamento economico della nazione. La sua prima mossa fu quella di emettere una nuova valuta, il \"Rentenmark\", per arrestare l'iperinflazione che stava paralizzando la societ\u00e0 e l'economia tedesca. Questo scopo fu raggiunto e Stresemann si rifiut\u00f2 ripetutamente di emettere altra valuta, che era stata la causa iniziale della precedente spirale inflattiva. Per stabilizzare ulteriormente l'economia, ridusse le spese e la burocrazia e al tempo stesso aument\u00f2 le tasse.\nIl governo cerc\u00f2 anche di mettere fine al conflitto con la Francia e risolse la questione della resistenza passiva della Ruhr. Inoltre, represse senza mezzi termini tutti i tentativi di opposizione degli estremisti di destra e sinistra. Durante questo periodo venne creato anche il piano Dawes per permettere alla Germania di mantenersi in grado di pagare le riparazioni di guerra, che vennero dilazionate. La maggior parte dei finanziamenti necessari a far ripartire l'industria produttiva tedesca sarebbero stati messi a disposizione proprio dagli Stati Uniti che, in questo modo, avrebbero potuto collocare i capitali eccedenti, investendoli in Germania in cambio di grandi profitti. Ma, soprattutto, consentendo alla Germania di pagare le riparazioni, gli Stati Uniti rendevano possibile il pagamento degli ingenti debiti contratti, durante la guerra, da parte di Francia, Gran Bretagna e Italia, nei loro confronti.\nNel 1925, dunque, l'economia e il sistema finanziario tedesco sembravano aver superato il momento pi\u00f9 difficile. Intanto, Stresemann strinse con il ministro degli esteri francese Briand una serie di accordi che normalizzarono finalmente i rapporti tra le due nazioni. Nell'ottobre del 1925, infatti, si giunse alla firma degli Accordi di Locarno, cui aderirono anche Inghilterra, Italia, Belgio e Polonia. Con questo trattato la Germania riconosceva la perdita dell'Alsazia e della Lorena, accettava la smilitarizzazione della Renania ma non assumeva impegni riguardo alle frontiere orientali. Questo fu un vero e proprio successo per la Germania di Stresemann, la quale non veniva pi\u00f9 considerata come una nazione sconfitta, ma come un interlocutore a livello internazionale.\nNel 1926 la Germania fu ammessa nella Societ\u00e0 delle Nazioni, firm\u00f2 un patto di neutralit\u00e0 con l'Unione Sovietica e il disarmo venne bloccato. Infine, il 24 luglio 1929 entr\u00f2 in vigore il Patto Briand-Kellog, per il quale i sottoscrittori (tra cui, oltre alla Germania, alla Francia e agli Stati Uniti, anche il Giappone, la Russia e l'Italia) si impegnavano a rinunciare alla guerra e risolvere i contrasti per via diplomatica. Quello stesso anno, la morte di Stresemann segn\u00f2 la fine dell'\"epoca d'oro\" della Repubblica di Weimar.\nIl collasso e l'ascesa di Hitler (1929-1933).\nGli ultimi anni della Repubblica di Weimar furono caratterizzati da un'instabilit\u00e0 politica superiore a quella degli anni precedenti. Il 29 marzo 1930 l'esperto di finanza Heinrich Br\u00fcning fu nominato da Paul von Hindenburg successore del Cancelliere M\u00fcller, dopo mesi di lobbismo politico del generale Kurt von Schleicher in favore dei militari. Ci si aspettava che il nuovo governo portasse a uno spostamento verso il conservatorismo, basato sui poteri speciali garantiti dal \"Reichspr\u00e4sident\" in base alla costituzione, in quanto non godeva del supporto della maggioranza nel \"Reichstag\".\nDopo che un decreto impopolare per risanare le finanze del \"Reich\" non trov\u00f2 l'appoggio del \"Reichstag\", Hindenburg stabil\u00ec un provvedimento di emergenza basato sull'articolo 48 della costituzione. Il decreto venne di nuovo invalidato il 18 luglio 1930 da un'esigua maggioranza del \"Reichstag\" con il supporto di SPD, KPD e delle allora piccole NSDAP e DNVP. Immediatamente dopo, Br\u00fcning sottomise al \"Reichstag\" il decreto presidenziale con il quale veniva sciolto.\nLe successive elezioni generali del \"Reichstag\", il 14 settembre 1930, risultarono un terremoto politico: il 18,3% dei voti andarono alla NSDAP, cinque volte in pi\u00f9 della percentuale del 1928 (2,5%). Questo ebbe conseguenze devastanti per la Repubblica: non c'era una maggioranza nel \"Reichstag\" neanche per la Grande Coalizione e questo incoraggi\u00f2 i sostenitori della NSDAP a manifestare le loro richieste di potere con una violenza e un terrore crescenti. A partire dal 1930 la Repubblica scivol\u00f2 sempre pi\u00f9 in uno stato di guerra civile.\nDal 1930 al 1933, Br\u00fcning tent\u00f2 di risanare lo stato, che si trovava in una situazione disastrosa e senza una maggioranza in parlamento, governando con l'aiuto dei decreti presidenziali di emergenza. In quel periodo, la grande depressione raggiunse il culmine. Seguendo un approccio basato sull'austerit\u00e0 e le politiche deflazionistiche, Br\u00fcning tagli\u00f2 drasticamente la spesa pubblica e aument\u00f2 la pressione fiscale, con conseguenze disastrose per l'economia nazionale. Alla base di tale deliberata decisione, vi era l'ottenimento della sospensione dei pagamenti delle riparazioni di guerra. Tra le altre cose, il \"Reich\" blocc\u00f2 completamente tutte le concessioni pubbliche per l'assicurazione obbligatoria sulla disoccupazione che era stata introdotta solo nel 1927, il che risult\u00f2 in maggiori contributi da parte dei lavoratori e minori benefici per i disoccupati.\nIl rovescio economico dur\u00f2 fino alla seconda met\u00e0 del 1932. Per quel tempo, la Repubblica di Weimar aveva perso tutta la credibilit\u00e0 nei confronti della maggioranza dei tedeschi. Mentre gli studiosi sono in grande disaccordo sulla valutazione da dare alla politica di Br\u00fcning, . Se a quell'epoca esistessero, o meno, delle alternative, rimane oggetto di ampio dibattito. Quel che \u00e8 certo \u00e8 che, a causa del taglio drastico della spesa effettuato in uno stato gi\u00e0 in crisi, il livello di disoccupazione in soli 3 anni peggior\u00f2 incredibilmente, arrivando a sfiorare il 40%, giustificando il tutto con la promessa di una ripresa economica che mai ci fu. Il disastro sociale cos\u00ec causato pu\u00f2 considerarsi uno dei motivi principali che crearono l'humus adatta all'ascesa successiva del partito nazional-socialista di Hitler. Nell'aprile del 1932, Hindenburg venne rieletto Reichspr\u00e4sident, superando al secondo turno Hitler per sei milioni di voti. Nonostante Br\u00fcning avesse appoggiato fortemente la rielezione di Hindenburg, ne perse la fiducia, e si dimise il 30 maggio.\nHindenburg incaric\u00f2 quindi come nuovo \"Reichskanzler\" Franz von Papen, che aveva il supporto di Hitler, ma a prezzo di una serie di richieste:\nLe elezioni generali per il \"Reichstag\" del 31 luglio 1932 portarono il 37,2% dei voti alla NSDAP. Hitler ora richiedeva di essere nominato cancelliere, ma la richiesta venne rifiutata da Hindenburg il 13 agosto. Non c'era ancora una maggioranza al \"Reichstag\" per nessun governo; come risultato, il \"Reichstag\" fu sciolto nuovamente e si rifecero le elezioni con la speranza che ne risultasse una maggioranza stabile. Ma non fu cos\u00ec; il 6 novembre 1932 le elezioni diedero il 33,0% dei voti allo NSDAP, che perse pi\u00f9 del 4%. Il 3 dicembre Franz von Papen si dimise, sostituito come \"Reichskanzler\", dal generale von Schleicher. Il suo audace piano di formare una maggioranza all'interno del \"Reichstag\", riunendo i sindacalisti di sinistra dei vari partiti, compresi quelli della NSDAP guidati da Gregor Strasser, non ebbe successo.\nIl 4 gennaio 1933, Hitler si incontr\u00f2 in segreto con von Papen in casa del banchiere di Colonia Kurt von Schroeder. Si accordarono sulla formazione di un governo di coalizione: oltre a Hitler, solo altri due membri della NSDAP avrebbero fatto parte del governo del \"Reich\" (Wilhelm Frick come Ministro degli Interni e Hermann G\u00f6ring come Commissario per la Prussia), con von Papen come Vicecancelliere di Hitler. Del nuovo gabinetto avrebbe fatto parte anche l'influente magnate dei media Alfred Hugenberg, che era segretario dell'altro partito di destra dell'epoca, il DNVP.\nQuando il piano venne finalmente presentato a Hindenburg, questi nomin\u00f2 Hitler come il nuovo \"Reichskanzler\" il 30 gennaio 1933. Anche se von Hindenburg diffidava di Hitler e disapprovava fortemente la violenza politica dei nazisti, e aveva sconfitto Hitler nelle elezioni presidenziali del 1932, condivise, sia pure con riluttanza, la teoria di von Papen secondo cui, con il supporto popolare ai nazisti che stava scemando, Hitler poteva essere controllato come Cancelliere. Questa data viene comunemente considerata come l'inizio della Germania nazista e venne di conseguenza battezzata \"Machtergreifung\" (\"presa del potere\") dalla propaganda nazista. Il nuovo governo instaur\u00f2 la dittatura con una serie di misure in rapida successione seguendo la filosofia della \"Gleichschaltung\". Il 27 febbraio 1933 l'edificio del \"Reichstag\" venne ridotto in cenere, della qual cosa i nazisti si avvantaggiarono con il Decreto dell'incendio del Reichstag, ci\u00f2 gli permise di eliminare dal Reichstag tutti i deputati aderenti al Partito Comunista, cos\u00ec da potersi avvantaggiare nella votazione per la Legge dei pieni poteri.\nLe successive elezioni del \"Reichstag\", il 5 marzo 1933, portarono il 43,9% dei voti allo NSDAP. Segu\u00ec l'approvazione della \"Erm\u00e4chtigungsgesetz\", la legge dei pieni poteri (grazie all'appoggio del Partito Nazionalsocialista Tedesco dei Lavoratori, del Partito Popolare Nazionale Tedesco, alle minacce per conseguire l'appoggio verso il Partito di Centro Tedesco) del 23 marzo 1933, che diede formalmente a Hitler il potere di governare per decreto e di smantellare a tutti gli effetti i resti della costituzione di Weimar. Vennero sciolti tutti i partiti di sinistra, e poi tutti tranne, ovviamente, quello Nazista; vennero proibite le libert\u00e0 di stampa e di pensiero, i sindacati, e tutte quelle associazioni non riconosciute dal governo. Inoltre, vennero proibite tutte le proteste e gli scioperi. Alla morte di Hindenburg, il 2 agosto 1934, Hitler fuse assieme gli uffici di Reichspr\u00e4sident e di \"Reichskanzler,\" reinsediandosi con il nuovo titolo di \"F\u00fchrer und Reichskanzler\".\nRagioni del crollo.\nL'individuazione delle ragioni per le quali la Repubblica di Weimar sia crollata in maniera cos\u00ec catastrofica a favore della dittatura nazista \u00e8 ancora oggi oggetto di molti dibattiti. Da un lato Hitler divenne \"Reichskanzler\" in modo legale attraverso i meccanismi impostati dalla costituzione e lo NSDAP aveva guadagnato la maggioranza relativa dei seggi nelle due elezioni del 1932. D'altra parte Hitler venne nominato \"Reichskanzler\" in un momento in cui il supporto al \"movimento\" si era dimostrato insufficiente per prendere il potere.\nMolti tentativi sono stati fatti dagli studiosi per dare varie motivazioni e, a seconda delle opinioni politiche individuali, un'analisi pu\u00f2 dare pi\u00f9 enfasi a una ragione specifica piuttosto che a un'altra. La situazione \u00e8 complicata dal fatto che durante la cosiddetta guerra fredda l'analisi storica fu condizionata dalle condizioni politiche presenti.\nRisulta solamente frutto di una ipotesi sostenere che il nazismo poteva essere evitato se non fossero state prese certe decisioni. Per esempio, un'interessante speculazione di questo tipo si chiede quali risultati avrebbe conseguito lo NSDAP nelle consultazioni elettorali del 1933 se Hitler non avesse avuto il vantaggio di essere gi\u00e0 al governo.\nSi pu\u00f2 comunque affermare che nessuna ragione, da sola, \u00e8 sufficiente per spiegare l'ascesa del nazismo, ed \u00e8 dunque pi\u00f9 opportuno, probabilmente, parlare di una serie di concause. I tentativi pi\u00f9 comunemente utilizzati si possono raggruppare in tre correnti principali di seguito sviluppate: ragioni economiche, istituzionali e personali.\nProblemi economici.\nLa Repubblica di Weimar ebbe alcuni tra i pi\u00f9 gravi problemi economici mai sperimentati nella storia di una democrazia occidentale. L'iperinflazione rampante, la massiccia disoccupazione e il grave abbassamento della qualit\u00e0 della vita, confrontati con il periodo precedente alla prima guerra mondiale, furono i fattori principali del collasso. Con la grande depressione degli anni trenta, le istituzioni della Repubblica in quanto tali vennero incolpate da molti per i problemi economici; questo \u00e8 evidente nei risultati elettorali, dove i partiti politici che volevano lo smantellamento completo della Repubblica, sia a destra che a sinistra dell'arco costituzionale, resero impossibile la formazione di una maggioranza stabile in parlamento.\nIn questo contesto, il Trattato di Versailles era considerato dal popolo tedesco come un documento punitivo e degradante, che costringeva la nazione a cedere aree ricche di risorse e a pagare somme enormi a titolo di riparazione di guerra. Queste riparazioni punitive non solo danneggiarono pesantemente l'economia tedesca, ma causarono anche grande costernazione e risentimento da parte della popolazione.\nOggi molti storici concordano che molti industriali identificarono la Repubblica con i sindacati e i socialdemocratici, poich\u00e9 furono questi che stabilirono le concessioni sociali del 1918 e del 1919. Ma anche se alcuni videro Hitler come un mezzo per abolirle, la Repubblica era instabile ancor prima che certi industriali iniziassero ad appoggiare Hitler. A parte ci\u00f2, anche chi sostenne la nomina di Hitler non voleva il nazismo nella sua interezza e considerava Hitler solo come una soluzione temporanea nella propria ricerca dell'abolizione della Repubblica. Certamente, il supporto dell'industria non \u00e8 sufficiente da solo a spiegare l'appoggio a Hitler da parte di consistenti fette della popolazione, che comprendevano molti operai che si erano allontanati dai partiti di sinistra. L'appoggio a Hitler dalle parti socialmente pi\u00f9 deboli della popolazione fu guadagnato dal F\u00fchrer grazie a una politica economica fortemente espansiva, totalmente contraria rispetto a quella di Bruning, in cui grazie all'aumento della spesa pubblica e di interventi statali mirati si ridusse notevolmente il tasso di disoccupazione e di povert\u00e0, creando lavoro per molti e avvicinandosi a livelli da piena occupazione.\nL'abuso del signoraggio da parte del governo della repubblica di Weimar tra il 1922 e il 1923 caus\u00f2 una drammatica spirale iperinflattiva.\nProblemi istituzionali.\nViene comunemente accettato che la costituzione del 1919 avesse una serie di debolezze fondamentali, che resero l'instaurazione di una dittatura troppo facile. Che una costituzione differente avrebbe potuto evitare il Terzo Reich \u00e8 per\u00f2 discutibile; in ogni caso, la costituzione del 1949 (il \"Grundgesetz)\" riconobbe queste critiche e pu\u00f2 essere vista come una risposta forte a quelle pecche.\nVisioni personalistiche.\nAlcuni storici preferiscono spostare lo sguardo analitico dai grandi eventi, ricercando piuttosto le cause dell'ascesa del nazismo negli individui e nelle decisioni che presero. Per esempio, la politica economica di Br\u00fcning nel 1930-1933 \u00e8 stata oggetto di un ampio dibattito. \nUn'altra focalizzazione \u00e8 su Paul von Hindenburg, che divenne \"Reichspr\u00e4sident\" nel 1925. Egli era certamente rappresentativo del vecchio e autoritario Impero del 1871, ed \u00e8 difficile etichettarlo come un democratico che sosteneva la Repubblica del 1919. Hindenburg era molto anziano, avendo passato gli 80 anni d'et\u00e0 negli anni trenta, e ci\u00f2 fa sorgere dei dubbi sulla sua lucidit\u00e0. Egli non fu, comunque, un nazista. Ci si pu\u00f2 chiedere se un presidente differente, con solide convinzioni democratiche avrebbe permesso al Parlamento di essere cos\u00ec evidentemente raggirato con l'uso dei decreti permessi dall'articolo 48; pi\u00f9 specificamente, un presidente diverso, avrebbe firmato il Decreto dell'incendio del Reichstag? Si \u00e8 anche speculato sul perch\u00e9 Hindenburg abbia nominato Hitler \"Reichskanzler\" il 30 gennaio 1933; dopo tutto, Hindenburg attese un giorno e mezzo prima di prendere la decisione. Alcuni ritengono che, se Hitler non fosse divenuto Cancelliere, nei mesi seguenti sarebbe continuato il calo di voti che lo NSDAP aveva registrato, per la prima volta, nelle elezioni del novembre 1932.\nCultura.\nDurante la Repubblica di Weimar la Germania conobbe un'intensa fase di espansione artistica, culturale e scientifica. Il nuovo clima di libert\u00e0 politica, contrastante con l'assolutismo del \"Reich\" guglielmino, contribu\u00ec a fare di Berlino il motore di una rivoluzione culturale di portata europea. I 14 anni della Repubblica di Weimar furono infatti caratterizzati da una notevole produzione intellettuale: gli artisti tedeschi diedero importanti contributi nei campi della letteratura, dell'arte, dell'architettura, della musica, della drammaturgia e nel nuovo mezzo che in quegli anni si stava affermando, il cinema. Il filosofo Ernst Bloch descrisse quel periodo come una \"nuova et\u00e0 di Pericle\".\nFra le opere di tale periodo possono essere segnalate le caricature politiche di Otto Dix, John Heartfield e George Grosz, il movimento artistico della nuova oggettivit\u00e0, film come \"Metropolis\" di Fritz Lang e molte altre opere prodotte dalla UFA, il movimento architettonico e progettuale del Bauhaus, il teatro epico di Bertolt Brecht, il funzionalismo di Ernst May e Bruno Taut e il cabaret decadente documentato da Christopher Isherwood. In campo musicale emergeva la musica di Kurt Weill e quella atonale e moderna di Alban Berg, Arnold Sch\u00f6nberg e Anton Webern, questi ultimi tre peraltro austriaci, e cresciuti personalmente e musicalmente a Vienna.\nPolitica.\nPartiti.\nI principali partiti durante la Repubblica di Weimar erano:\nElezioni politiche.\nLe consultazioni elettorali nella Repubblica di Weimar si ebbero il:\nLe elezioni del 1919.\nLe elezioni del 1919 si svolsero il 19 gennaio e furono le prime consultazioni politiche della Repubblica di Weimar. Ad esse segu\u00ec la prima sessione dell'Assemblea nazionale che si adoper\u00f2 come assemblea costituente della neonata repubblica di Germania.\nLe elezioni si svolsero col sistema elettorale proporzionale: la nazione era stata divisa in 38 distretti, ognuno dei quali esprimeva un numero di seggi in proporzione al numero di abitanti. Non era prevista alcuna soglia di sbarramento e infatti partiti dal consenso minuscolo riuscirono ad ottenere seggi in Parlamento: i partiti piccolissimi furono premiati mentre quelli grandi furono sfavoriti. Ne consegu\u00ec una Camera frastagliatissima e molto debole (caratteristiche queste che i governi di Weimar pre-nazisti non persero mai o quasi mai).\nLe consultazioni furono un'incognita fino all'ultimo: si era conclusa da poche settimane la prima guerra mondiale e non era prevedibile quale sarebbe stata la reazione del popolo. L'affluenza fu dell'83% e la sinistra socialdemocratica del SPD, pur non presentandosi unita all'appuntamento, tent\u00f2 di sfondare: vinse, ma senza maggioranza assoluta.\nDopo che i risultati furono noti, Friedrich Ebert venne nominato presidente."}
{"id": "11657", "revid": "438678", "url": "https://it.wikipedia.org/wiki?curid=11657", "title": "Jules Michelet", "text": "Attento studioso delle fonti archivistiche, scrisse una \"Storia di Francia\" in 19 volumi (1833-1867), monumentale opera incentrata sull'idea della progressiva affermazione della libert\u00e0 nel sistema istituzionale francese, e una \"Storia della rivoluzione francese\" in 7 volumi (1847-1853), tema a cui dedic\u00f2 un decennio di ricerche, interrogando anche testimoni oculari.\nBiografia.\nL'infanzia.\nNacque in una cappella sconsacrata di Parigi, appartenuta in passato a un'antica confraternita. Il padre Jean vi si era installato e vi gestiva una tipografia, dopo che era emigrato da Laon all'inizio della Rivoluzione. L'unica navata era stata adattata a officina per i macchinari, mentre il coro era usato come abitazione.\nNel 1808, Jean Michelet viene arrestato per debiti, ostacolato nel proprio lavoro dalle leggi sulla stampa. L'attivit\u00e0 riprende qualche mese dopo in un seminterrato. Jules aiuta il padre. Le leggi dell'ultimo Impero si inaspriscono ancora e molte tipografie, tra cui quella dei Michelet, sono costrette a chiudere. La famiglia passa tempi di miseria.\nLo studio e l'insegnamento.\nNel 1815 muore la madre. Il padre trova lavoro in un istituto di igiene mentale: Jules pu\u00f2 affrontare serenamente gli studi liceali e li supera brillantemente al Lyc\u00e9e Charlemagne. Nel 1816 viene premiato al \"Concours g\u00e9n\u00e9ral\" ed entra all'universit\u00e0: si laurea nel 1819, con due tesi, una in francese su Plutarco e una in latino su Locke.\nVive di lezioni private, finch\u00e9 nel 1822 viene nominato professore di storia al Coll\u00e8ge Sainte-Barbe. Tre anni dopo si sposa con Pauline Rousseau, da cui nascono Ad\u00e8le e Charles. Jules intanto prende a frequentare la casa di Victor Cousin, dove conosce Edgar Quinet.\nNel 1827 diventa professore di storia e filosofia all'\u00c9cole Normale Sup\u00e9rieure.\nNel 1838 fu nominato professore di storia al Coll\u00e8ge de France, incarico dal quale venne sollevato nel 1851, per ordine di Napoleone III, a causa delle sue convinzioni liberali. Lo stesso anno rifiuta di prestare giuramento di fedelt\u00e0 all'ormai prossimo imperatore ed \u00e8 costretto a lasciare anche il posto di archivista che gli era stato mantenuto. Da allora vive in relativa povert\u00e0, trasferendosi per un periodo vicino a Nantes e poi tornando a Parigi, da dove per\u00f2 cerca di andare via spesso, in viaggi che arrivano fino alla Svizzera e all'Italia.\nLa prima moglie, intanto, \u00e8 morta di tubercolosi nel 1839, anche i due figli muoiono prima di lui (Ad\u00e8le nel 1855 e Charles nel 1862). Nel 1848 ha sposato in seconde nozze Ath\u00e9na\u00efs Mialaret, che ha trenta anni meno di lui e che dopo la morte di Michelet (nel 1874) contribuisce alla sua fama con operazioni di dubbia filologia e qualche falsificazione di inediti.\nVisione della storia.\nPer Michelet \u00e8 importante l'idea di totalit\u00e0 e la storia come carico di simboli che mentre recuperano il passato, spingono profeticamente verso il futuro, con la conoscenza che si modella secondo il mito centrale del popolo. \"Lo storico non \u00e8 soltanto il tecnico dei monumenti del passato; \u00e8 il mediatore del dialogo reciproco senza il quale passato e presente non avrebbero senso\". Per questo dietro il racconto della storia deve esserci una filosofia del progresso umano e un'organicit\u00e0 stilistica dell'opera storica che deve quasi respirare e vivere da s\u00e9. A parte le opere monumentali sulla Francia e sul suo evento centrale della Rivoluzione (la cui stessa monumentalit\u00e0 funziona da monito), in libri quali \"La Bible de l'humanit\u00e9\" e \"Nos fils\", Michelet vuole lasciare un testamento che invita a guardare al presente e all'azione come continuit\u00e0 e rinnovamento rispetto alla storia, anche in chiave morale, come \"contraddizione perpetua tra le aspirazioni ideali e la necessit\u00e0 di agire\". Egli, nella tensione tra mistero del popolo e oscurit\u00e0 dell'individuo, costruisce volontariamente \"mito\", visto in funzione dell'educazione nazionale.\nPur rifiutando la forma romanzo, in fondo ne scrive uno, vi si annulla all'interno cercando di far coincidere l'istinto popolare con il vitalismo naturale al contempo positivista e spiritualista, e pi\u00f9 che per scienza (bench\u00e9 storici successivi ne abbiano confermato parecchie intuizioni) attraverso il racconto, la sua visionaria proiezione affidata meno agli specialisti e pi\u00f9 al \"popolo\" stesso.\nSi capisce dunque perch\u00e9 Hippolyte Taine ritenesse la sua \"Histoire de France\" un'epopea lirica da mettere accanto alla \"Com\u00e9die humaine\" di Honor\u00e9 de Balzac."}
{"id": "11658", "revid": "287204", "url": "https://it.wikipedia.org/wiki?curid=11658", "title": "Citt\u00e0 della Colombia", "text": "Di seguito l'elenco delle principali citt\u00e0 della Colombia.\nLa citt\u00e0 pi\u00f9 popolosa della Colombia \u00e8 la capitale Bogot\u00e0 con una popolazione di quasi 8 milioni di abitanti. Altre grandi citt\u00e0 sono Medell\u00edn con oltre 3 milioni di abitanti, Cali con oltre 2,5 milioni di persone, Barranquilla (1.694.879) e Bucaramanga (1.012.331) dati del censimento 2005.\nOltre il 40% della popolazione complessiva si concentra in cinque aree urbane.\nNella seguente tabella sono indicate le citt\u00e0 che superano i 100.000 abitanti, i risultati dei censimenti del 15 ottobre 1985, del 24 ottobre 1993 e del 22 maggio 2005 e i dipartimenti di appartenenza delle citt\u00e0.\nI dati del 1993 e del 2005 sono tratti dal dipartimento nazionale di statistica della Colombia."}
{"id": "11671", "revid": "83531", "url": "https://it.wikipedia.org/wiki?curid=11671", "title": "Palazzo di Amalienborg", "text": "Il palazzo di Amalienborg, residenza ufficiale dei Reali danesi, si trova a Copenaghen, in Danimarca.\nDescrizione.\nDal 1794 \u00e8 la sede principale della famiglia reale danese. Il complesso \u00e8 costituito da quattro palazzi in stile rococ\u00f2 che racchiudono una piazza ottagonale al cui centro si erge il monumento equestre del re Federico V realizzato dallo scultore francese Jacques-Fran\u00e7ois-Joseph Saly.\nL'idea di questa piazza nacque nel 1749, quando il grande maresciallo di corte, il conte Adam Gottlob Moltke, persuase il re Federico V a dare alla citt\u00e0 un giardino per edificare un quartiere residenziale ideale.\nIl quartiere, chiamato Frederiksstaden, e gli edifici furono progettati dall'architetto di corte, Nicolai Eigtved.\nIn origine le quattro costruzioni dovevano essere abitate da quattro famiglie aristocratiche, ma dopo l'incendio del palazzo di Christiansborg, nel febbraio 1794, Cristiano VI le acquist\u00f2 e vi si trasfer\u00ec con la corte.\nI quattro palazzi che costituiscono Amalienborg sono:\nIl cambio della guardia della regina Margherita II avviene nella piazza centrale tutti i giorni a mezzogiorno."}
{"id": "11672", "revid": "13825", "url": "https://it.wikipedia.org/wiki?curid=11672", "title": "Accipitridi", "text": ""}
{"id": "11674", "revid": "1543377", "url": "https://it.wikipedia.org/wiki?curid=11674", "title": "Falconidae", "text": "I Falconidi (Falconidae ()) sono una famiglia di uccelli rapaci, unica famiglia dell'ordine Falconiformes.\nDescrizione.\nSono uccelli di taglia medio-grande, con un'apertura alare variabile da 55 a oltre 125\u00a0cm, e con un peso da 28 a 2100\u00a0g; si caratterizzano per un becco pi\u00f9 largo e pi\u00f9 robusto di quello degli accipitriformi, contraddistinto dal cosiddetto \u00abdente di falco\u00bb, una sporgenza sul ramo superiore che s'inserisce perfettamente in un sottostante incavo del ramo inferiore. I falconini sono uccelli robusti, con ali appuntite, artigli affilati e piumaggio che va dal marrone al nero, striato o chiazzato, mentre i caracara sono pi\u00f9 piccoli, con collo e gambe pi\u00f9 lunghi, artigli pi\u00f9 spessi e tozzi, ali pi\u00f9 arrotondate, un capo semi-glabro, spesso colorato in modo vivace.\nLe femmine sono in genere pi\u00f9 grandi dei maschi (dimorfismo sessuale), e in alcune specie esibiscono anche un becco pi\u00f9 robusto. Il piumaggio di entrambi i sessi \u00e8 simile.\nBiologia.\nAlimentazione.\nLa maggior parte dei falconidi sono carnivori, sebbene alcune specie (come per esempio il caracara testagialla) includano nella loro dieta anche materia vegetale, p.es. frutti. Alcune specie sono molto specializzate, prediligendo un determinato tipo di preda, come il falco sghignazzante, che si nutre quasi esclusivamente di serpenti; ma la maggior parte si orienta opportunisticamente verso una variet\u00e0 di prede, inclusi mammiferi (sino alle dimensioni di un agnello), uccelli, serpenti, sauri, testuggini, rane, pesci, crostacei e insetti. Parecchie specie sono necrofaghe, cio\u00e8 si nutrono di carogne, altre sono cleptoparassite, cio\u00e8 rubano le prede ad altri uccelli, come gabbiani, pellicani o altri rapaci.\nLa maggior parte dei falconidi cattura le prede in volo o tendendo agguati da un posatoio nascosto, ma sono note anche altre tecniche di caccia. Per esempio il falco aplomado (\"Falco femoralis\") adotta strategie di caccia cooperativa con i suoi simili, per stanare e catturare piccoli uccelli. Alcune specie di caracara camminano sul terreno per catturare insetti e altri artropodi. Il caracara testagialla (\"Milvago chimachima\") sta spesso appollaiato sul dorso dei bovini o di altri grossi mammiferi, per nutrirsi di zecche ed altri parassiti.\nI falconidi non uccidono con gli artigli, ma con il forte becco dentellato superiormente. Il colpo del becco, che di solito \u00e8 immediatamente mortale, mira alle vertebre del collo. La separazione delle vertebre in questo punto \u00e8 sufficiente per paralizzare e stordire all'istante la vittima.\nRiproduzione.\nSebbene le abitudini riproduttive di alcune specie siano poco note, si ritiene che la maggior parte dei falconidi sia monogama.\nCon l'eccezione dei caracara, che costruiscono rudimentali nidi di ramoscelli rivestiti con materiali pi\u00f9 morbidi come corteccia o lanugine, la maggior parte dei falconidi si limita a deporre le uova in anfratti nella roccia, in cavit\u00e0 degli alberi, talora anche in aree remote degli edifici urbani. Alcune specie sono solite appropriarsi dei nidi di altri uccelli.\nLa femmina solitamente presidia il nido e accudisce la prole, mentre il maschio si occupa di procacciare le prede.\nDistribuzione e habitat.\nLa famiglia ha una distribuzione cosmopolita, essendo presente in tutti i continenti eccetto l'Antartide. In Africa e Sud America si concentra la maggiore biodiversit\u00e0.\nPopola ogni tipo di habitat, dai deserti alle foreste tropicali.\nTassonomia.\nLa famiglia Falconidae fu introdotta dallo zoologo inglese William Elford Leach in una guida ai contenuti del British Museum, pubblicati nel 1820.\nFamiglie.\nTradizionalmente, i rapaci erano raggruppati in quattro famiglie nell'ordine dei Falconiformes, ma molti pensavano che questo gruppo fosse parafiletico e non condividessero un antenato comune con l'esclusione di tutti gli altri uccelli.\nInnanzitutto, molteplici linee di prova negli anni '70 e '80 suggerivano che gli avvoltoi del Nuovo Mondo, i Cathartidae, fossero pi\u00f9 strettamente legati alle cicogne e agli aironi (Ciconiiformi), sebbene studi pi\u00f9 recenti li collochino anche all'esterno di quel gruppo. Di conseguenza, gli avvoltoi del Nuovo Mondo sono ora spesso elevati al rango di ordine, Cathartiformes, indipendente e non strettamente associato n\u00e9 ai rapaci n\u00e9 alle cicogne o agli aironi. Nel 2007, la checklist nordamericana dell'American Ornithologists' Union port\u00f2 Cathartidae nella posizione di comando in Falconiformes, ma con un asterisco che indichi che \u00e8 un taxon \"probabilmente mal riposto nella lista filogenetica corrente, ma per cui i dati che indicano il posizionamento corretto non sono ancora disponibili\".\nIn Europa, \u00e8 diventato comune dividere in due i rimanenti rapaci: i falchi e i caracara rimangono nell'ordine Falconiformes (circa 60 specie in 4 gruppi) e le restanti 220 specie dispari (tra cui gli Accipitridae, ossia aquile, poiane, avvoltoi del Vecchio Mondo, ecc.) sono messi nel separato ordine Accipitriformes. Una famiglia preistorica non ancora classificata e conosciuta solo da fossili sono gli Horusornithidae.\nIn accordo con la scissione di Falconiformi e Accipitriformi, l'analisi comparativa del genoma pubblicata nel 2008 ha suggerito che i falchi sono pi\u00f9 strettamente legati ai pappagalli e ai passeriformi che agli altri uccelli, inclusi gli Accipitridi, rendendo cos\u00ec i Falconiformi polifiletici, anche se i Cathartidi rimangono esclusi. Effettivamente, un'analisi del 2011 di inserimenti di elementi trasponibili condivisi tra i genomi di falchi, passeriformi e pappagalli, ma non presente nei genomi di altri uccelli, ha confermato che i falchi sono un gruppo gemello del gruppo di pappagalli/passeri, ed insieme formando il clade Eufalconimorphae.\nSottofamiglie.\nIl clade Falconidae \u00e8 composto da tre rami principali: i falchetti e veri falchi, i caracara e i falchi della foresta. Esistono diverse correnti di pensiero sul modo in cui questi generi vadano raggruppati nelle rispettive sottofamiglie. Inoltre, il posizionamento del falco sghignazzante (\"Herpetotheres\") e il falchetto alimacchiate (\"Spiziapteryx\") varia a seconda dell'autore.\nUn approccio comune \u00e8 utilizzare le due sottofamiglie Polyborinae e Falconinae. La prima contiene i caracaras, i falchi delle foreste e il falco sghignazzante. Tutte le specie in questo gruppo sono originarie delle Americhe.\nTuttavia, la composizione di Falconidae \u00e8 contestata e Polyborninae non compare negli elenchi di controllo degli American Ornithologists'Union per gli uccelli del Nord e del Sud America prodotti dai Comitati di Classificazione (NACC e SACC). La check-list degli uccelli del Nord America considera il falco sghignazzante un vero falco (Falconinae) e sostituisce Polyborinae con Caracarinae e Micrasturinae. D'altra parte, la lista di controllo degli uccelli sudamericani classifica tutti i caracara come veri falchi e inserisce i falchi e i falchi della foresta nella sottofamiglia Herpetotherinae.\nBasandosi sulla ricerca genetica dalla fine degli anni '90 al 2015, Boyd utilizza stabilisce tre sottofamiglie. Colloca il falco sghignazzante (\"Herpetotheres\") tra i falchi delle foreste (\"Micrastur\") in Herpetotherinae (simile alla classificazione SACC). Caracarinae \u00e8 separato (simile alla classificazione NACC), ma contiene anche il falchetto alimacchiate (\"Spiziapteryx\"). Gli altri falchi vengono posizionati in Falconinae.\nFalconinae, nella sua classificazione tradizionale, contiene falchi, falchetti e falchi pigmei. A seconda dell'autore, Falconinae pu\u00f2 anche includere i caracara e/o il falco sghignazzante. Boyd divide ulteriormente i Falconinae in due trib\u00f9: i Polyhieracini contenenti i falchetti \"Microhierax\", pi\u00f9 i Falconini contenenti il genere \"Falco\". Il falco pigmeo e il falco pigmeo orientale sono divisi in generi separati (\"Polyhierax\" e \"Neohierax\"), con il primo in Polyhieracini e il secondo in Falconini.\nGenera in ordine tassonomico.\nFamiglia: Falconidae\nSottofamiglia Caracarinae \nSottofamiglia Falconinae \nSpecie e generi fossili.\nSono noti i seguenti generi fossili:"}
{"id": "11675", "revid": "1272592", "url": "https://it.wikipedia.org/wiki?curid=11675", "title": "Rapace", "text": "Un rapace \u00e8 un tipo di uccello predatore che caccia e si nutre di altri animali. Le caratteristiche principali dei rapaci sono rappresentate dal fatto che cacciano utilizzando il becco e gli artigli e dal fatto di avere un potente senso della vista.\nMolte specie di uccelli possono essere considerati in parte o esclusivamente predatori, tuttavia in ornitologia il termine rapace si applica solo agli uccelli degli ordini Accipitriformes, Falconiformes e Strigiformes.\nEtimologia.\nIl termine rapace \u00e8 un aggettivo, dal latino \"rapax, rapacis\", derivato di \"rap\u0115re\", che vuol dire \"rapire\", \"sottrarre con avidit\u00e0\" o \"prendere con la forza\".\nDescrizione.\nLa caratteristica che differenzia i rapaci dagli altri uccelli predatori \u00e8 una vista molto sviluppata, che usano per trovare cibo e prede, oltre ai potenti artigli degli arti inferiori che usano come mezzo di cattura e un becco ricurvo che adoperano per strappare le carni. La maggior parte dei rapaci ha anche curvi artigli molto forti che servono anch'essi sia per la cattura che per l'uccisione delle prede.Secondo tale distinzione, quindi, sono esclusi dalla categoria dei rapaci uccelli predatori come la cicogna e il gabbiano, che tuttavia possono cibarsi di pesci molto grandi e possono uccidere o agguantare tali prede con il becco e gli artigli. Allo stesso modo vanno esclusi uccelli come il pinguino e il dacelo.\nBiologia.\nI rapaci generalmente si nutrono di vertebrati di dimensioni abbastanza grandi rispetto a quelle del rapace stesso. Molti rapaci come avvoltoi e condor si nutrono soprattutto di carogne.\nIl tipo di preda dipende dalle dimensioni e dalle caratteristiche del rapace. Ad esempio, gli accipitridi, avendo dimensioni notevoli e forza negli artigli, preferiscono prede quali topi e altri roditori fino ad arrivare anche a camosci, nel caso dell'aquila reale. I falconidi, avendo generalmente dimensioni pi\u00f9 ridotte e pi\u00f9 agilit\u00e0 nel volo, cacciano prede di minori dimensioni, ma riescono a catturare le prede anche in volo. Ad esempio, il falco pellegrino (\"Falco peregrinus\") si nutre quasi esclusivamente di altri uccelli cacciati in volo, uccidendo la preda grazie soprattutto all'impatto. Alcune specie, come il falco della regina (\"Falco eleonorae\"), al di fuori del periodo riproduttivo hanno una dieta prevalentemente insettivora; dopo la schiusa delle uova e sino allo svezzamento dei nidiacei, gli adulti cambiano completamente abitudini alimentari e si cibano quasi esclusivamente di altri uccelli, in particolare dei piccoli passeriformi migratori.\nAltre interessanti caratteristiche di questi uccelli sono buone capacit\u00e0 uditive (soprattutto nei rapaci notturni) e grande abilit\u00e0 e grande velocit\u00e0 nel volo.\nClassificazione.\nI rapaci diurni (ordini Accipitriformes e Falconiformes) sono formalmente classificati in cinque famiglie:\nI rapaci notturni (ordine Strigiformes) sono classificati in due famiglie:\nNomi comuni.\nMolti sono i nomi comune che indicano vari uccelli rapaci (come la stessa parola rapace \u00e8 un nome comune) e questi sono basati sulla struttura o sulla tradizione, in tal caso senza rispecchiare obbligatoriamente le relazioni evolutive tra i gruppi.\nContatti con l'uomo.\nAlcuni rapaci trovano largo impiego nella falconeria. In passato, ma ancora oggi (anche se di rado) i rapaci vengono utilizzati nella caccia. La falconeria ha rischiato di non essere pi\u00f9 praticata perch\u00e9 andare nei boschi per cacciare oggi \u00e8 un'attivit\u00e0 pi\u00f9 desueta. Essa per\u00f2 si \u00e8 salvata grazie ai piccioni presenti negli aeroporti, che disturbano le zone. Non esistono metodi per far allontanare i piccioni dagli aeroporti se non quello di usufruire di rapaci addestrati. Infatti, un aereo in decollo, o anche in atterraggio, potrebbe risucchiare nelle turbine i piccioni (fenomeno detto \"bird strike\"), causando seri problemi all'aeromobile e mettendo a rischio la vita dei passeggeri.\nMolte specie vengono addestrate e allevate per la falconeria, ma le principali specie utilizzate in questo settore sono:\nLa poiana codarossa e il gufo reale vengono usati con successo in entrambe le tipologie di caccia."}
{"id": "11677", "revid": "1318658", "url": "https://it.wikipedia.org/wiki?curid=11677", "title": "Energia libera di Helmholtz", "text": "Lenergia libera di Helmholtz \u00e8 una funzione di stato utilizzata in termodinamica per rappresentare l'energia libera in una trasformazione isotermocora (a temperatura e volume costanti).\nDefinizione.\nL'energia libera di Helmholtz formula_1 (secondo la IUPAC, denominata invece formula_2 secondo altre convenzioni) \u00e8 definita come l'opposto della trasformata di Legendre dell'energia interna formula_3 rispetto all'entropia formula_4.\ndove formula_6 \u00e8 la temperatura. Quest'ultima equivalenza segue dalla definizione di entropia.\nL'energia libera di Helmholtz risulta pertanto una grandezza termodinamica estensiva.\nApplicazione alle isotermocore.\nLa disuguaglianza di Clausius impone che:\ndove \"formula_8\" \u00e8 la quantit\u00e0 di calore del sistema, formula_9 la variazione di entropia, e con formula_6 \u00e8 indicata la temperatura.\nNel caso in cui la sola forma di lavoro sia quella di pressione-volume (espansione o compressione), si ha che il calore diventa il differenziale esatto formula_11, e quindi la disuguaglianza pu\u00f2 anche essere cos\u00ec riscritta:\nLa relazione si semplifica introducendo l'energia libera di Helmholtz:\nQuesta relazione indica che nelle trasformazioni isotermocore l'energia libera di Helmholtz diminuisce per un processo spontaneo (differenziale negativo) mentre \u00e8 ad un valore costante (differenziale nullo) per un processo reversibile, cio\u00e8 in condizioni di equilibrio.\nRelazione con la funzione di partizione.\nL'energia libera di Helmholtz, cos\u00ec come le altre variabili termodinamiche, sono correlate alla funzione di partizione canonica:\ndove"}
{"id": "11678", "revid": "1608157", "url": "https://it.wikipedia.org/wiki?curid=11678", "title": "Energia libera di Gibbs", "text": "Lenergia libera di Gibbs (pronuncia: \"\u0261\u026abz\") (o entalpia libera) \u00e8 una funzione di stato usata in termodinamica e termochimica per rappresentare l'energia libera nelle trasformazioni isotermobariche (cio\u00e8 a pressione e temperatura costante, come per la maggior parte delle reazioni chimiche), che determina la spontaneit\u00e0 di una reazione.\nQuesta funzione di stato permette di determinare il lavoro utile ottenibile nella trasformazione di un sistema termodinamico a pressione e temperatura costante. La funzione equivalente in meccanica \u00e8 l'energia potenziale che rappresenta la possibilit\u00e0 di fare lavoro: in maniera simile l'energia libera di Gibbs \u00e8 la massima quantit\u00e0 di lavoro, non dovuto all'espansione meccanica, che pu\u00f2 essere estratta da un sistema chiuso (cio\u00e8 un sistema che scambia calore e lavoro con il mondo esterno, ma non scambia materia). Tale massimo lavoro pu\u00f2 essere ottenuto solo se le trasformazioni sono reversibili.\nUn sistema termodinamico a pressione e temperatura costante raggiunge l'equilibrio termodinamico quando l'energia libera di Gibbs raggiunge il minimo.\nDefinizione.\nL'energia libera di Gibbs formula_1 \u00e8 definita come l'opposto della trasformata di Legendre dell'entalpia formula_2 rispetto all'entropia formula_3:\ndove formula_5 \u00e8 la temperatura. Quest'ultima equivalenza segue dalla definizione di entropia.\nIn effetti essendo l'entalpia a sua volta l'opposto della trasformata dell'energia interna formula_6 in base al primo principio della termodinamica, formula_7 rappresenta la trasformata dell'energia interna rispetto all'entropia e al volume formula_8:\nInfine per essere esaustivi si pu\u00f2 anche considerare l'opposto della trasformata dell'energia libera di Helmholtz formula_10 rispetto al volume, in base al primo principio della termodinamica:\nL'entalpia risulta pertanto una grandezza termodinamica estensiva.\nApplicazione a gas ideali.\nSi consideri un sistema materiale costituito da una mole di gas ideale che passi reversibilmente da uno stato con energia libera formula_12 ad uno stato finale con energia libera formula_13. Come gi\u00e0 visto si ha\nma in questo caso l'unica forma di lavoro fornita dal sistema \u00e8 di tipo meccanico formula_15, per cui si ha\nSe il processo \u00e8 isotermo, formula_17 e formula_18. Ricavando il volume dall'equazione di stato dei gas perfetti, l'espressione diventa\nche integrando tra formula_20 e formula_21, diventa\nSe lo stato iniziale \u00e8 quello standard, possiamo indicare formula_12 come formula_24 e formula_25 vale 1 bar. Quindi, generalizzando, si ottiene l'espressione dell'energia libera standard\n\u00c8 importante notare due fattori: l'energia libera formula_28 di un gas \u00e8 funzione della temperatura e della pressione mentre l'energia libera standard dipende solo dalla temperatura. Inoltre il termine formula_29 \u00e8 in realt\u00e0 adimensionale, essendo frutto di un rapporto con una pressione unitaria.\nNel caso di un gas reale la fugacit\u00e0 sostituisce la pressione. La relazione precedentemente descritta \u00e8 valida anche nei riguardi della materia condensata, nella forma\ndove formula_31 \u00e8 l'attivit\u00e0.\nSu queste basi fu elaborata l'equazione di Van't Hoff, che permette di calcolare la variazione di energia libera di una reazione chimica in funzione delle concentrazioni e della costante d'equilibrio.\nRelazione con il lavoro utile.\nSupponiamo di voler ottenerne \"lavoro utile\" tramite una pila. Il lavoro utile si differenzia dal \"lavoro accidentale\", legato alla variazione del numero di moli gassose di prodotti e reagenti. Tale lavoro assume valore massimo in condizioni di reversibilit\u00e0. Supponendo di realizzare tale condizione ideale con l'opposizione di una differenza di potenziale da parte di una batteria, in modo che si abbia una differenza infinitesima rispetto alla forza elettromotrice, il lavoro formula_32 messo in gioco \u00e8\nApplicando il primo principio della termodinamica si ottiene\nma formula_35, per cui il primo principio della termodinamica diventa\nsostituendo questa espressione di formula_37 nel differenziale di formula_7 esplicitato, formula_39, si ottiene\nche semplificata diventa\nnelle normali condizioni di laboratorio la temperatura e la pressione sono costanti, per cui\nIl lavoro elettrico \u00e8 uguale all'energia elettrica degli elettroni circolanti, cio\u00e8 al loro numero formula_43 per la loro carica per la forza elettromotrice della pila formula_44, quindi:\nRelazione col potenziale chimico.\nIl potenziale chimico \u00e8 definito come l'energia libera di Gibbs particellare:\nPerci\u00f2 il differenziale dell'energia libera di Gibbs:\nsi riesprime solitamente come:\nRelazione con la funzione di partizione.\nL'energia libera di Gibbs, cos\u00ec come le altre variabili termodinamiche, sono correlate alla funzione di partizione canonica:\ndove\nApplicazione a isotermobariche.\nLa disuguaglianza di Clausius impone che:\ndove \"formula_55\" \u00e8 il calore scambiato dal sistema e \"formula_56\" la temperatura a cui viene scambiato (quella del laboratorio ad esempio). L'equazione precedente si pu\u00f2 riscrivere in una isobara e in assenza di altre forme di accumulo di energia o lavoro come:\nSe la trasformazione \u00e8 isoterma si pu\u00f2 portare la temperatura nel differenziale:\nquindi si ha che:\nQuesto risultato \u00e8 notevolmente impiegato anche nello studio delle reazioni chimiche in ambiente, nella forma integrale: formula_60, dove per i reagenti viene sommata l'opposto dell'energia libera. \nRiassumendo, questa relazione indica che nelle trasformazioni a temperatura e pressione costanti l'energia libera di Gibbs diminuisce per un processo spontaneo (differenziale negativo) mentre \u00e8 ad un valore minimo (differenziale nullo) per un processo reversibile, cio\u00e8 in condizioni di equilibrio. Questo criterio \u00e8 molto importante, in quanto di solito le trasformazioni nell'ambiente naturale ed in laboratorio avvengono a temperatura e pressione costante (piuttosto che a volume costante): \u00e8 per questo che la funzione di Gibbs \u00e8 pi\u00f9 utilizzata rispetto a quella di Helmholtz. L'equazione di Gibbs-Helmholtz esprime la dipendenza dell'energia libera dalla temperatura.\nIn chimica un fenomeno come l'osmosi \u00e8 un esempio di processo spontaneo (formula_61) mentre l'elettrolisi richiede il compimento di un lavoro elettrico perch\u00e9 implica reazioni non spontanee (formula_62). Una reazione che raggiunge l'equilibrio possiede formula_63: una pila si scarica quando la reazione chimica che sfrutta per produrre energia elettrica raggiunge l'equilibrio.\n\u00c8 interessante notare come l'energia libera di Gibbs sia un indice della spontaneit\u00e0 di una reazione chimica.\nVi sono infatti 3 casi:\nChiedere che una reazione chimica spontanea implichi un aumento dell'energia libera di Gibbs \u00e8 come chiedere che un corpo aumenti spontaneamente la sua energia potenziale in un campo gravitazionale.\nNormalmente viene utilizzata lenergia libera molare standard di formazione, simbolo formula_67, relativa agli stati standard dei reagenti e dei prodotti\nSi definisce \"stato standard\" di una sostanza lo stato di aggregazione pi\u00f9 stabile alla pressione unitaria nella scala prescelta (ad esempio: 1 bar, 1 pascal, 1 torr, 1 atm) e alla temperatura che si sta considerando. L'energia libera degli elementi nei loro stati standard assume valore uguale a zero. Qualora non fosse noto il formula_67 di una reazione, conoscendo il formula_67 di opportune reazioni \u00e8 possibile calcolare la differenza di energia libera molare standard di formazione combinando, tramite artificio matematico, queste reazioni (legge di Hess). Ci\u00f2 \u00e8 lecito, visto che il formula_67 \u00e8 una funzione di stato.\nEquilibrio chimico.\nConsideriamo la generica reazione in fase gassosa:\nLa variazione di energia libera di Gibbs totale risulta\nI singoli termini delle energie libere di Gibbs parziali molari (potenziali chimici) formula_74 dei vari componenti della miscela di reazione, moltiplicati per i rispettivi coefficienti stechiometrici valgono:\nrimanendo inteso che gli argomenti dei logaritmi sono adimensionali in quanto formula_79, per le varie specie aeriformi partecipanti all'equilibrio, con formula_80 (o 100 kPa) in condizioni standard.\nCalcolando quindi la variazione complessiva si ottiene:\nLa somma algebrica pesata sui coefficienti stechiometrici dei potenziali chimici standard formula_82 oppure delle energie libere standard di \"formazione\", formula_83, sono per definizione la variazione di energia libera standard di \"reazione\" formula_84. Per cui si pu\u00f2 scrivere l'equazione isoterma di van't Hoff:\nPer definizione, in condizioni di equilibrio formula_64: l'argomento del logaritmico, formula_88, noto come \"quoziente di reazione\" e che esprime lo stato del sistema nelle condizioni attuali (non standard e non di equilibrio), \u00e8 in questo caso uguale alla costante d'equilibrio. Quindi si ricava l'utile relazione:\nPer la materia in fase condensata, si devono usare le attivit\u00e0 invece delle pressioni parziali, e l'espressione per il calcolo dell'energia libera assume la forma:"}
{"id": "11679", "revid": "2108263", "url": "https://it.wikipedia.org/wiki?curid=11679", "title": "Benito Ju\u00e1rez", "text": "\u00c8 stato Presidente del Messico, primo \"indigeno\" nella storia dell'intero continente a ottenere tale carica, dal marzo del 1861 al 10 luglio 1863 e dal 19 giugno 1867 al 18 luglio 1872 e, in patria, \u00e8 considerato un eroe nazionale.\nDurante il suo mandato dovette fronteggiare l'occupazione francese del Messico, contro la quale combatt\u00e9 vittoriosamente. Fu poi protagonista di una serie di riforme tese a modernizzare e sviluppare lo stato dell\u2019America Settentrionale.\nBiografia.\nLe prime esperienze politiche.\nJu\u00e1rez nacque a San Pablo Guelatao (oggi San Pablo Guelatao de Ju\u00e1rez), un piccolo villaggio sito all'epoca nella municipalit\u00e0 di Santo Tom\u00e1s de Ixtl\u00e1ncotoyol, oggi invece nell'odierna Guelatao de Ju\u00e1rez, nello stato meridionale di Oaxaca, il 21 marzo del 1806 da una modestissima famiglia contadina di etnia e madrelingua zapoteca (lo stesso Ju\u00e1rez, fino al 1818, non aveva in fondo che una conoscenza piuttosto rudimentale dello spagnolo). Alto appena 137\u00a0cm, dopo essersi laureato in giurisprudenza esercit\u00f2 l'avvocatura fin dal 1834, per poi divenire giudice della corte civile nel 1843 e successivamente, nel 1845, segretario generale del governatore dello Stato di Oaxaca.\nL'anno dopo, Ju\u00e1rez fece parte di una specie di triumvirato che si cre\u00f2 nel suo Stato in seguito ai moti rivoluzionari che rovesciarono il governo del dittatore messicano Antonio L\u00f3pez de Santa Anna e venne subito dopo eletto deputato al Congresso come deputato di Oaxaca. Nel 1847 venne nominato governatore dello Stato natio, mantenendo tale carica fino al 1853, quando, con il ritorno di Santa Anna al potere, Ju\u00e1rez dovette andare in esilio nel Stati Uniti.\nFu qui che il liberale messicano speriment\u00f2 il nuovo modello politico statunitense, intuendo che l'unico modo di rendere il Messico una nazione moderna, fosse quello di abbattere la dittatura di Santa Anna e instaurare un governo liberale. Ritorn\u00f2 in Messico l'anno dopo, quando, il 1\u00ba marzo, insieme agli altri oppositori liberali del dittatore messicano, come Ignacio Comonfort, Juan N. \u00c1lvarez e Melchor Ocampo, si coalizzarono per abbattere il regime dittatoriale messicano, sfruttando il malcontento della popolazione e soprattutto della borghesia messicana contro Santa Anna, reduce da pochi anni dalla sconfitta contro gli Stati Uniti, che lo aveva reso molto impopolare. Il patto, detto Piano di Ayutla dal nome dell'omonima cittadina dello Stato di Guerrero, fiss\u00f2 i principi ideologici del nuovo movimento liberale che, organizzatosi militarmente, riusc\u00ec a sconfiggere e a deporre Santa Anna il 14 agosto 1855, dopo un anno di guerra civile.\nI liberali, entrati a Citt\u00e0 del Messico, iniziarono subito un vasto piano di riforme per modernizzare il Paese; anche Ju\u00e1rez vi partecip\u00f2 attivamente, specie quando il vecchio compagno di lotta \u00c1lvarez divenne Presidente del Messico e lo nomin\u00f2 ministro della Giustizia e dei Culti. Nella nuova carica ministeriale, il politico messicano, di idee anticlericali, avvi\u00f2 una lotta contro i privilegi del clero e dell'esercito, emanando, il 25 novembre 1855 una legge per la soppressione dei tribunali ecclesiastici e militari. Dopo le dimissioni di \u00c1lvarez, l'11 dicembre, e la salita alla presidenza di Comonfort, Ju\u00e1rez divenne vicepresidente e governatore dello Stato di Oxaca, ma, deposto Comonfort nel gennaio 1858 ad opera del generale reazionario F\u00e9lix Mar\u00eda Zuloaga, si ritir\u00f2 con i membri del partito liberale a Veracruz, dove diede vita ad un governo provvisorio. Scoppiata la guerra civile, i liberali vennero dapprima sconfitti dall'esercito del generale Miguel Miram\u00f3n, che nel frattempo era succeduto, il 23 dicembre 1858, allo stesso Zuloaga alla presidenza della Repubblica.\nMiram\u00f2n mise d'assedio Veracruz, centro del governo provvisorio di Ju\u00e1rez, il quale riusc\u00ec ad accordarsi con il Governo degli Stati Uniti, che, in cambio del protettorato sugli Stati messicani di Sonora e Chihuahua, confinanti con la California, concesse al governo provvisorio armi, denaro e rifornimenti di vettovaglie. Grazie all'aiuto statunitense, dunque, i liberali ripresero l'iniziativa, prima costringendo le truppe di Miram\u00f3n ad abbandonare l'assedio, sconfiggendolo due volte durante la ritirata, per poi riuscire a sbaragliare il presidente conservatore nella battaglia di San Miguel de Calpulalpam, il 22 dicembre 1860.\nAllo stesso tempo, il presidente liberale apport\u00f2 significative riforme alla Costituzione messicana, emanando provvedimenti contro i privilegi ecclesiastici e nobiliari e favorevoli ai ceti umili (legge del 12 luglio 1859 per la nazionalizzazione dei beni ecclesiastici; legge del 23 luglio 1859 per l'introduzione del matrimonio civile; legge del 4 dicembre 1860 per la libert\u00e0 di culto). Infine Miram\u00f3n, battuto, dovette abbandonare Citt\u00e0 del Messico e rifugiarsi prima a Cuba e poi in Europa. Alla fine Ju\u00e1rez rientr\u00f2 a Citt\u00e0 del Messico l'11 gennaio 1861, e, dopo essersi vista riconosciuta la sua autorit\u00e0 da Francia e Inghilterra, l'11 giugno dello stesso anno venne eletto Presidente del Messico.\nPresidente del Messico.\nQuando Ju\u00e1rez divenne presidente, il Messico era sull'orlo di una gravissima crisi finanziaria ed amministrativa ereditata dal precedente governo; per rimettere ordine alle finanze dello Stato, il presidente inizi\u00f2 l'incameramento dei beni ecclesiastici, gi\u00e0 nazionalizzati qualche anno prima, e l'innalzamento delle imposte. Tuttavia, poich\u00e9 questi provvedimenti non riuscirono a ridurre il deficit statale, Ju\u00e1rez eman\u00f2, il 17 luglio 1861, un decreto presidenziale che sospendeva per due anni il debito estero messicano verso le potenze straniere. Questo atto provoc\u00f2 l'immediata reazione di Inghilterra, Francia e Spagna, le quali, per proteggere i propri interessi, decisero di intervenire negli affari interni del Messico. Nel gennaio del 1862 le flotte inglese, francese e spagnola giunsero nel porto di Veracruz, seguite in marzo da un corpo di spedizione francese comandato dal generale Charles de Lorencez.\nJu\u00e1rez riusc\u00ec a far desistere Londra e Madrid dal continuare l'impresa, tramite gli accordi di Orizaba firmati in aprile, ma i francesi, appoggiati dai reazionari e dai clericali, ostili alle riforme del presidente, rimasero intransigenti. Nel frattempo Ju\u00e1rez riusc\u00ec ad ottenere un prestito dagli Stati Uniti, ad ottenere pieni poteri dal Congresso e a debellare gli oppositori interni; sentendosi abbastanza forte da resistere, si prepar\u00f2 a fronteggiare l'invasione francese. L'esercito messicano riusc\u00ec ad ottenere una prima vittoria su quello francese a Puebla il 5 maggio 1862, ma quando l'imperatore francese Napoleone III invi\u00f2 cospicui rinforzi e le truppe francesi ripresero l'offensiva, Ju\u00e1rez fu costretto, il 31 maggio 1863, ad abbandonare la capitale e a rifugiarsi a San Luis Potos\u00ed, portando con s\u00e9 il tesoro dello Stato. Citt\u00e0 del Messico cadde in mano francese il 7 giugno: per volont\u00e0 di Napoleone III, il 10 luglio un'assemblea di notabili messicani proclam\u00f2 il Secondo Impero messicano, offrendo la corona imperiale al granduca austriaco Massimiliano d'Asburgo, che arriv\u00f2 in Messico, proveniente dall'Europa, il 28 maggio 1864, mentre l'esercito francese guadagnava terreno, conquistando le principali citt\u00e0 e porti messicani.\nDi fronte all'incalzare delle truppe d'invasione, Ju\u00e1rez dovette rifugiarsi, nell'agosto del 1864, a El Paso del Norte (l'odierna Ciudad Ju\u00e1rez), alla frontiera con gli Stati Uniti, con i quali rimase sempre in contatto. Non risulta per\u00f2 che avesse contatti, nemmeno informali o mediati da altri, con il presidente Lincoln. Dopo la morte di Lincoln il 15 aprile 1865, e la fine della guerra civile americana, la collaborazione con gli Stati Uniti si intensific\u00f2. Il governo di Washington si schier\u00f2 apertamente con il Messico, compiendo manovre militari lungo il confine del Rio Bravo e chiedendo alla Francia, il 12 febbraio 1866, il ritiro delle truppe, seguendo cos\u00ec i principi della cosiddetta dottrina Monroe. La minaccia di intervento da parte degli statunitensi intimor\u00ec Napoleone III, che annunci\u00f2 il ritiro del contingente francese a partire dal 31 maggio. Seguirono diversi successi campali dell'esercito messicano, guidato dal generale Porfirio D\u00edaz, che riconquist\u00f2 ad uno ad uno tutti i territori occupati dai francesi: privo dell'appoggio francese, Massimiliano nel febbraio 1867 abbandon\u00f2 la capitale e si rifugi\u00f2 a Santiago de Quer\u00e9taro, che venne assediata dai messicani.\nL'imperatore messicano tent\u00f2 di fuggire oltre le linee nemiche, ma fu fatto prigioniero e condannato a morte da una corte marziale messicana. Malgrado gli appelli di molti sovrani e personalit\u00e0 politiche europee (come Victor Hugo e Giuseppe Garibaldi) a risparmiare la vita al deposto monarca, Ju\u00e1rez si dimostr\u00f2 inflessibile e decise per la condanna a morte per fucilazione, al fine di dare un esempio agli Stati europei per evitare altre interferenze negli affari del Messico. Cos\u00ec Massimiliano fu fucilato il 19 giugno 1867 insieme ai generali Miram\u00f3n e Tom\u00e1s Mej\u00eda: Citt\u00e0 del Messico capitol\u00f2 il giorno successivo. Appena ripreso possesso della sua capitale, il presidente messicano convoc\u00f2 il Congresso federale, che ripristin\u00f2 la Costituzione del 1857 e lo riconferm\u00f2 alla presidenza il 25 dicembre 1867.\nDopo la liberazione del Paese, Ju\u00e1rez riprese il suo programma di riforme liberali: concesse una larga amnistia, decret\u00f2 una legge sulla libert\u00e0 di stampa, combatt\u00e9 i privilegi del clero e dell'esercito, ridusse le spese militari e favor\u00ec l'istruzione pubblica, come la fondazione, nel 1869, dell'universit\u00e0 dell'Hidalgo. Nel febbraio del 1870 il presidente dovette far intervenire l'esercito per sedare delle rivolte in alcune province interne.\nIl 20 settembre 1871 venne rieletto alla presidenza. La sua rielezione provoc\u00f2 una rivolta organizzata da generali dell'esercito avversi a Ju\u00e1rez, che per alcuni mesi non riusc\u00ec a riprendere il controllo della situazione, con il Paese in preda all'anarchia. Proprio quando la situazione stava per normalizzarsi, il presidente del Messico mor\u00ec improvvisamente, il 18 luglio 1872, nel palazzo presidenziale di Citt\u00e0 del Messico, a causa di un attacco cardiaco, a 66 anni.\nMassoneria.\nIniziato in massoneria, vi adott\u00f2 il nome simbolico di \"Guglielmo Tell\". Insignito del 33\u00ba grado, fu membro effettivo del supremo consiglio del Messico del Rito scozzese antico ed accettato.\nJu\u00e1rez \u00e8 ricordato principalmente per essere stato un riformatore progressista, attivamente impegnato nella vita democratica e per l'uguaglianza dei diritti degli indigeni del Messico, e per la sua personale avversione nei confronti delle religioni organizzate, e in modo particolare della Chiesa cattolica, e ci\u00f2 che egli considerava la difesa della sovranit\u00e0 nazionale.\nNegli anni trascorsi all'Istituto delle Arti e delle Scienze di Oaxaca de Ju\u00e1rez, Ju\u00e1rez ebbe contatti con numerosi \"membri del corpo docente\", appartenenti alla massoneria. E nella capitale dell'omonimo stato messicano fu iniziato al rito di York. Successivamente, fu introdotto nel rito scozzese antico ed accettato, percorso nel quale raggiunse il 33\u00b0 e massimo grado. Le idee politiche manifestate dal primo erano di stampo liberal-conservatore, mentre il rito scozzese, anch'esso esistente in Messico, era di tipo pi\u00f9 sovranista. Il rito scozzese del Messico si costitu\u00ec a seguito di una scissione interna al rito di York, unitamente ad altri massoni iniziati dal rito scozzese, che condividevano il progetto di ottenere l'indipendenza dai Paesi esteri e di costruire un'identit\u00e0 nazionale messicana.\nFervente membro della massoneria, il suo nome \u00e8 ricordato con venerazione da numerosi riti, nell'ambito di logge e corpi filosofici per i quali \u00e8 una sorta di simbolo sacro. Alla sua cerimonia di iniziazione parteciparono eminenti massoni dell'epoca, quali: Manuel Crescencio Garc\u00eda Rej\u00f3n, firmatario della Costituzione dello Yucat\u00e1n nel 1840 e padre del diritto costituzionale messicano; Valent\u00edn G\u00f3mez Far\u00edas, Presidente della nazione messicana; Pedro Zubieta, comandante General nel Distretto Federale dello Stato del Messico; vari deputati. A conclusione del rito, Benito Ju\u00e1rez scelse il nome iniziatico di Guglielmo Tell.\nRiconoscimenti e omaggi.\nBenito Ju\u00e1rez \u00e8 ricordato tuttora in Messico come uno dei pi\u00f9 importanti personaggi politici della storia del paese. In suo onore sono stati edificati numerosi monumenti e in suo nome sono state intitolate numerose localit\u00e0 ed infrastrutture messicane, tra esse:"}
{"id": "11680", "revid": "287204", "url": "https://it.wikipedia.org/wiki?curid=11680", "title": "Nebulosa Granchio", "text": "&lt;ref name=\"NGC/IC\"&gt;&lt;/ref&gt;\nLa Nebulosa Granchio (nota anche come Nebulosa del Granchio o con le sigle di catalogo M 1 e NGC 1952) \u00e8 un resto di supernova visibile nella costellazione del Toro. Scoperta nel 1731 da John Bevis, la nebulosa \u00e8 il primo oggetto del catalogo di oggetti astronomici pubblicato da Charles Messier nel 1774.\nLa nebulosa, oggi vasta pi\u00f9 di sei anni luce, \u00e8 formata dai gas in espansione espulsi durante l'esplosione della Supernova 1054; i gas si stanno espandendo alla velocit\u00e0 di e possiedono una massa totale di circa . La supernova che la produsse fu osservata per la prima volta il 4 luglio 1054 e venne registrata dagli astronomi cinesi e arabi dell'epoca; la sua luminosit\u00e0 era tale che la magnitudine apparente dell'evento fu compresa tra \u22127 e \u22124,5, tale da renderla visibile ad occhio nudo durante il giorno, sorpassando la luminosit\u00e0 apparente di Venere. La Nebulosa Granchio si trova a circa dal sistema solare; perci\u00f2 l'evento che l'ha prodotta \u00e8 in realt\u00e0 avvenuto anni prima del 1054, cio\u00e8 circa nel 5400 a.C.\nAl centro della nebulosa si trova la pulsar del Granchio (nota anche come PSR B0531+21), una stella di neutroni con un diametro di circa 28-30 chilometri, scoperta nel 1968: fu la prima osservazione di un'associazione tra pulsar e resti di supernova, una scoperta fondamentale per l'interpretazione delle pulsar come stelle di neutroni.\nLa Nebulosa Granchio \u00e8 spesso usata come calibrazione nell'astronomia a raggi X: \u00e8 molto luminosa in questa banda, e il suo flusso \u00e8 stabile, eccetto la pulsar vera e propria: quest'ultima infatti fornisce un forte segnale periodico che pu\u00f2 essere usato per controllare le temporizzazioni dei sensori a raggi X. Nell'astronomia a raggi X, \"Crab\" (parola inglese che significa \"Granchio\") e \"milliCrab\" sono a volte usate come unit\u00e0 di flusso. Pochissime sorgenti a raggi X hanno una luminosit\u00e0 superiore ad 1 Crab.\nOsservazione.\nLa Nebulosa Granchio si osserva agevolmente da entrambi gli emisferi terrestri, sebbene gli osservatori posti a nord dell'equatore risultino pi\u00f9 avvantaggiati: la nebulosa si trova infatti nell'emisfero boreale celeste; il periodo di osservazione nel cielo serale va dal mese di novembre fino alla met\u00e0 di maggio, dall'emisfero nord, mentre da quello sud si osserva mediamente da fine dicembre a inizio aprile. Oltre il circolo polare artico si presenta circumpolare.\nLa sua individuazione in cielo \u00e8 relativamente semplice: si individua infatti circa 1,5\u00b0 a nord-ovest della stella , che costituisce il corno meridionale della costellazione del Toro, in cui la nebulosa si trova. L'area di cielo circostante \u00e8 ricca di bei campi stellari, data la presenza in quest'area di cielo della scia luminosa della Via Lattea.\nLa nebulosa inizia ad essere visibile gi\u00e0 con un binocolo 10\u00d750 o persino inferiori, se la nottata \u00e8 propizia; si presenta come una piccolissima macchia chiara dalla forma irregolare, facilmente confondibile con le stelle circostanti. Un telescopio amatoriale da permette di individuare la sua forma debolmente allungata da nordovest a sudest, mentre un telescopio dall'apertura compresa fra la mostra come una macchia chiara molto simile ad una cometa, ma con una luminosit\u00e0 assai disomogenea. Una forma simile ad una \"S\" schiacciata ed allungata si mostra in strumenti da \nTransiti dei corpi del sistema solare.\nLa Nebulosa Granchio \u00e8 localizzata nella sfera celeste circa 1,5\u00b0 a sud dell'eclittica, ossia il piano dell'orbita terrestre attorno al Sole. Ci\u00f2 comporta che la Luna e, talvolta, i pianeti possano transitare o occultare la Nebulosa; questi transiti e occultamenti possono essere utilizzati per analizzare sia la nebulosa sia l'oggetto che vi passa di fronte, osservando come la radiazione proveniente dalla nebulosa viene alterata dal corpo transitante.\nI transiti lunari sono stati usati per mappare le emissioni di raggi X provenienti dalla nebulosa; prima del lancio dei satelliti a raggi X come il Chandra X-ray Observatory, le osservazioni a raggi X di solito avevano una risoluzione angolare molto bassa, ma quando la Luna transitava di fronte alla nebulosa, essendo nota la sua posizione, si potevano mappare le regioni emittenti sfruttando l'avanzare dell'occultamento. Quando si osservarono per la prima volta le emissioni di raggi X della nebulosa, fu usato un occultamento lunare per localizzare esattamente la sorgente.\nSebbene il Sole non vi transiti sopra, la sua corona vi passa di fronte. Questo accade verso la met\u00e0 di giugno, poco prima del solstizio d'estate; le variazioni nelle onde radio ricevute dalla nebulosa in quel momento possono essere usate per ottenere delle informazioni dettagliate sulla struttura e la densit\u00e0 coronali. Le prime osservazioni stabilirono che la corona si estende ben oltre quanto fosse stato stimato in precedenza; osservazioni successive mostrarono che la densit\u00e0 della corona subisce delle modifiche sostanziali.\nMolto raramente anche Saturno transita di fronte alla nebulosa; il suo ultimo transito, avvenuto nel 2003, fu il primo dal 1296, mentre il prossimo avverr\u00e0 soltanto nel 2267. Gli scienziati utilizzarono il Chandra X-ray Observatory per osservare la luna di Saturno Titano come esso transit\u00f2 davanti alla nebulosa e si scopr\u00ec che l'\"ombra\" a raggi X di Titano \u00e8 pi\u00f9 grande della sua superficie solida, a causa dell'assorbimento dei raggi X da parte della sua atmosfera. Queste osservazioni mostrarono anche che lo spessore dell'atmosfera di Titano \u00e8 di . Il transito del pianeta Saturno non pot\u00e9 per\u00f2 essere osservato, poich\u00e9 il Chandra si trovava proprio in quel momento nelle fasce di van Allen.\nStoria delle osservazioni.\nLa Nebulosa Granchio fu osservata per la prima volta nel 1731 da John Bevis. Fu poi riscoperta indipendentemente nel 1758 da Charles Messier, mentre osservava una brillante cometa; egli catalog\u00f2 quest'oggetto come il primo del suo celebre catalogo di oggetti \"simili a comete\". William Parsons osserv\u00f2 la nebulosa al Castello di Birr negli anni quaranta del XIX secolo, ribattezzandola \"Crab Nebula\" (Nebulosa Granchio) poich\u00e9 lo schizzo che aveva fatto sulla nebulosa ricordava l'aspetto di un granchio.\nAll'inizio del XX secolo, l'analisi delle prime lastre astronomiche della nebulosa ottenute nel corso di alcuni anni mostravano che la nebulosa \u00e8 in via di espansione; ripercorrendo all'indietro le tappe di questa espansione si arriva a scoprire che la nebulosa \u00e8 comparsa nei cieli della Terra attorno all'XI secolo. I documenti arabi e cinesi di quel periodo indicano che nel 1054 nello stesso punto di cielo apparve una \"nuova stella\", talmente brillante da poter essere osservata durante il giorno; data la grande distanza a cui si trova l'oggetto, la stella osservata quasi mille anni fa poteva essere solo una supernova, ossia una stella di grande massa esplosa al termine della propria esistenza.\nLa Nebulosa Granchio \u00e8 infatti ci\u00f2 che resta della supernova (denominata SN 1054) osservata e registrata nel 1054 da astronomi cinesi e arabi. Nell'opera \"Sung-hiu-yao\" (\"Elementi essenziali della storia Sung\") si legge:\nDa altre cronache \u00e8 noto che questa \"stella ospite\" brillava probabilmente quanto la Luna piena e che scomparve nell'aprile del 1056; gli astronomi dell'epoca riferiscono che la \"nuova stella\" fu visibile durante il giorno per 23 giorni consecutivi e permase nel cielo notturno per altri 653 giorni consecutivi (quasi due anni). Importanti sono anche le testimonianze grafiche dell'evento, come le pitture rupestri opera degli indios Anasazi rinvenute nei Navaho Canyon e White Mesa (in Arizona), cos\u00ec come quelle nel Chaco Canyon National Park (nel Nuovo Messico).\nUlteriori analisi delle testimonianze storiche hanno mostrato che la supernova che cre\u00f2 la nebulosa apparve probabilmente nel periodo compreso fra il mese di aprile e l'inizio di maggio, raggiungendo nel mese di luglio una magnitudine di picco compresa fra \u22127 e \u22124,5 (diventando cos\u00ec l'oggetto pi\u00f9 brillante del cielo notturno ad eccezione della Luna piena). Grazie alle registrazioni delle osservazioni degli astronomi orientali e mediorientali del 1054, la Nebulosa Granchio \u00e8 divenuto il primo oggetto astronomico riconosciuto in connessione con l'esplosione di una supernova.\nCaratteristiche fisiche.\nAlle lunghezze d'onda della luce visibile la Nebulosa Granchio appare come un insieme di filamenti di forma ovaleggiante, delle dimensioni di 6\u00d74' (minuti d'arco; per raffronto, la Luna piena ha un diametro di circa 30'), che circonda una regione centrale di colore bluastro; in tre dimensioni, si crede che possegga una forma simile ad uno sferoide prolato. I filamenti sono ci\u00f2 che resta dell'atmosfera della stella progenitrice, scagliati nello spazio dall'esplosione in supernova, e sono formati principalmente da elio e idrogeno ionizzati, assieme a piccole percentuali di carbonio, ossigeno, azoto, ferro, neon e zolfo. La loro temperatura si aggira fra e la loro densit\u00e0 \u00e8 di circa .\nLe stime sulla massa totale della nebulosa sono importanti per conoscere la massa della stella progenitrice; la quantit\u00e0 di materia contenuta nei filamenti della Nebulosa (ossia la massa espulsa formata da gas neutro e ionizzato, soprattutto elio) \u00e8 stimata sulle 4,6 \u00b1 1,8 M\u2609; la massa complessiva della nebulosa associata alla massa della pulsar ammonterebbe invece ad almeno 6-9 M\u2609.\nNel 1953 Iosif Sklovskij propose che la regione diffusa di colore blu fosse generata soprattutto dalla radiazione di sincrotrone, ossia la radiazione prodotta da particelle cariche (in questo caso gli elettroni) che sono costrette a muoversi a velocit\u00e0 prossime alla velocit\u00e0 della luce in traiettorie curve da un campo magnetico; tre anni dopo questa teoria fu confermata dalle osservazioni. Negli anni sessanta si scopr\u00ec che la sorgente dei livelli di curvatura degli elettroni \u00e8 il forte campo magnetico prodotto da una stella di neutroni al centro della nebulosa.\nLa Nebulosa contiene un certo numero di regioni in cui l'abbondanza degli elementi si presenta anomala, in particolare una regione a forma di banda o toro costituita da elio pressoch\u00e9 puro (~95%) ed alcuni recessi caratterizzati da forti linee degli elementi del picco del ferro (V, Cr, Mn, Fe, Co e Ni), in particolare del nichel. Il toro, associato a dei lobi bipolari sempre costituiti da elio puro, forma circa il 25% dell'emissione visibile e attraversa la regione della pulsar in senso est-ovest. I recessi invece sono caratterizzati da scarse abbondanze di elio.\nNonostante i meccanismi che abbiano portato alla formazione del toro di elio restino oscuri, \u00e8 possibile spiegare le peculiari abbondanze degli elementi pesanti riscontrate considerando le dinamiche della pulsar al centro della nebulosa. Considerando l'abbondanza di elementi del picco del ferro della superficie della stella di neutroni e le interazioni col campo magnetico dell'oggetto, gli astronomi hanno formulato due modelli, l\"irradiazione superficiale\" da parte degli elettroni e dei \"flussi elettronici subsuperficiali\"; questi due meccanismi, a causa anche della giovane et\u00e0 della pulsar, sembrano innalzare la temperatura delle regioni dei poli magnetici sino ai livelli in cui si verifica una significativa emissione di energia da tali elementi.\nDistanza.\nSebbene la Nebulosa sia al centro di notevole attenzione da parte degli astronomi, la sua distanza resta una questione aperta, a causa delle incertezze derivate da ogni metodo usato per determinarla. Nel 2008 si \u00e8 formato un consenso generale sul valore di distanza di (). La Nebulosa Granchio si espande alla velocit\u00e0 di circa ; le immagini riprese a distanza di alcuni anni ne rivelano la lenta espansione e comparando quest'espansione angolare con la sua velocit\u00e0 di espansione determinata analizzandone il redshift, si \u00e8 provato a stimare la distanza della nebulosa. Nel 1973 le analisi dei differenti metodi usati per calcolarla portarono alla conclusione che si trovasse a circa anni luce. Il diametro maggiore della nebulosa misura circa 13 \u00b1 3 anni luce.\nRipercorrendo all'indietro le tappe dell'espansione della nebulosa si arriva ad una data di creazione della nebulosa posteriore al 1054 di alcuni decenni; ci\u00f2 indica che la velocit\u00e0 di espansione dei gas ha subito un'accelerazione molto tempo dopo l'esplosione della stella progenitrice. La causa di tale accelerazione \u00e8 imputabile all'energia della pulsar che alimenta il campo magnetico, che si espande e forza verso l'esterno anche i filamenti di gas.\nLa pulsar centrale.\nAl centro della Nebulosa Granchio sono visibili due deboli stelle, la pi\u00f9 meridionale delle quali \u00e8 la responsabile dell'esistenza stessa della nebulosa; fu identificata come tale nel 1942, quando Rudolf Minkowski scopr\u00ec che il suo spettro ottico \u00e8 estremamente insolito. Si scopr\u00ec successivamente che l'oggetto \u00e8 una forte sorgente di onde radio (1949) e raggi X (1963), nonch\u00e9 una delle fonti pi\u00f9 potenti di raggi gamma del cielo (1967); infine, nel 1968 si scopr\u00ec che la stella emette la sua radiazione con rapide pulsazioni, il che la rende una delle prime pulsar ad essere scoperte.\nLe pulsar sono infatti potenti sorgenti di radiazione elettromagnetica, emessa in pulsazioni brevi ed estremamente regolari molte volte al secondo; quando furono scoperte, nel 1967, erano uno dei pi\u00f9 grandi misteri dell'astronomia e il gruppo di scienziati che per primi le scoprirono considerarono persino la possibilit\u00e0 che si trattasse di segnali provenienti da una civilt\u00e0 avanzata. Tuttavia, la scoperta di un oggetto di questa classe all'interno della Nebulosa Granchio era una prova consistente che questo tipo di oggetti esotici si formassero a seguito di un'esplosione di supernova. Ora \u00e8 ben chiaro che si tratta di stelle costituite da neutroni che ruotano sul proprio asse a grande velocit\u00e0, il cui campo magnetico concentra le loro radiazioni in stretti fasci.\nL'oggetto, denominato Pulsar del Granchio, possiede un diametro di circa ed emette le sue pulsazioni ogni ; le pulsazioni sono emesse a tutte le lunghezze d'onda dello spettro elettromagnetico, dalle onde radio ai raggi X. Come tutte le pulsar isolate, il suo periodo rallenta molto gradualmente; talvolta il suo periodo di rotazione mostra dei forti cambiamenti, noti come glitch, che si crede siano causati da un improvviso riallineamento all'interno della stella di neutroni. L'energia rilasciata man mano che la pulsar rallenta \u00e8 notevolissima e potenzia le emissioni della radiazione di sincrotrone della nebulosa, che ha una luminosit\u00e0 totale di circa volte quella del Sole.\nLa forte emissione di energia della pulsar crea un'insolita regione dinamica al centro della nebulosa; mentre la gran parte degli oggetti astronomici evolvono talmente lentamente che i cambiamenti sono apprezzabili solo nella scala di diversi anni, le parti pi\u00f9 interne della Nebulosa del Granchio mostrano dei cambiamenti nell'ordine di appena pochi giorni. La struttura pi\u00f9 dinamica delle regioni centrali della nebulosa \u00e8 il punto dove il vento equatoriale della pulsar colpisce la massa della nebulosa stessa, formando un fronte d'urto la cui forma e posizione si modifica rapidamente.\nNatura della stella progenitrice.\nLa stella che esplose come supernova \u00e8 chiamata \"stella progenitrice\". Esistono due tipi di stelle che possono esplodere come supernovae: le nane bianche e le stelle massicce; nelle cosiddette supernovae di tipo Ia, il gas che ricade su una nana bianca fa aumentare di massa la stella finch\u00e9 raggiunge un punto critico, chiamato limite di Chandrasekhar, che causa l'esplosione; nelle supernovae di tipo Ib/c e di tipo II, la stella progenitrice \u00e8 un astro di grande massa sul punto di esaurire la fonte della sua energia tramite la fusione nucleare, che causa un collasso della stella stessa, che raggiunge temperature elevatissime e causandone la successiva esplosione. La presenza di una pulsar nella Nebulosa del Granchio esclude l'origine da una nana bianca, dato che la supernova di tipo Ia non produce pulsar.\nI modelli teorici sulle esplosioni delle supernovae suggeriscono che la stella progenitrice della Nebulosa Granchio doveva possedere una massa compresa fra 9-11 e . Le stelle con masse inferiori alle 8 masse solari sono troppo piccole per produrre esplosioni di supernova e terminano il proprio ciclo vitale lasciando come residui una nana bianca e formando una nebulosa planetaria, mentre stelle con massa superiore a 12 masse solari produrrebbero una nebulosa con una composizione chimica differente da quanto si osserva nella Nebulosa del Granchio.\nUn notevole problema nello studio della Nebulosa del Granchio \u00e8 che la massa combinata della nebulosa e della pulsar \u00e8 molto inferiore a quella ipotizzata per la stella progenitrice, e la questione su quale sia stato il destino di questa \"massa mancante\" \u00e8 ancora senza soluzione. Stime sulla massa della nebulosa sono state fatte misurando la quantit\u00e0 totale di luce emessa e calcolando quella richiesta, data la temperatura misurata e la densit\u00e0 della nebulosa; le stime vanno da un minimo di 1 ad un massimo di 5 masse solari, con un valore di 2-3 masse solari accettato dalla comunit\u00e0 scientifica. La massa della stella di neutroni \u00e8 stimata fra 1,4 e 2 M\u2609.\nLa teoria predominante che spiega la massa mancante della nebulosa afferma che la gran parte della massa originaria della stella progenitrice sia stata spazzata via prima dell'esplosione di supernova da un forte vento stellare; tuttavia, questo vento avrebbe creato una struttura a guscio tutt'attorno alla nebulosa. Sebbene siano stati fatti dei tentativi di osservare questo guscio a diverse lunghezze d'onda, nulla \u00e8 stato finora trovato."}
{"id": "11685", "revid": "14", "url": "https://it.wikipedia.org/wiki?curid=11685", "title": "Fulmari e Berte", "text": ""}
{"id": "11689", "revid": "1632387", "url": "https://it.wikipedia.org/wiki?curid=11689", "title": "Theremin", "text": "Il theremin \u00e8 uno strumento musicale elettronico, il pi\u00f9 antico conosciuto che non preveda il contatto fisico dell'esecutore con lo strumento. Fu inventato nel 1919 dal fisico sovietico Lev Sergeevi\u010d Termen (noto in Occidente come L\u00e9on Theremin o Theremine) e si basa su oscillatori che, lavorando in isofrequenza al di fuori dello spettro udibile, producono, per alterazioni delle loro caratteristiche a seguito della presenza delle mani del musicista nel campo d'onda, dei suoni sul principio fisico del battimento, questa volta nel campo delle frequenze udibili. Prevede inoltre la presenza di coristi/e dietro le quinte per far s\u00ec che lo strumento simuli una voce.\nCaratteristiche.\nLo strumento \u00e8 composto fondamentalmente da due antenne poste sopra e a lato di un contenitore nel quale \u00e8 alloggiata tutta l'elettronica. Il controllo avviene allontanando e avvicinando le mani alle antenne: mediante quella superiore si controlla l'altezza del suono, quella laterale permette di regolarne l'intensit\u00e0. Il timbro pu\u00f2 variare tra quello di un contrabbasso, fino ad arrivare al suono del violino e a quello vocale. Lo strumento \u00e8 considerato molto difficile da suonare proprio perch\u00e9 l'esecutore non ha contatto fisico con esso, quindi non possono esserci riferimenti visibili alla posizione relativa delle due mani.\nUtilizzo.\nGrazie al suo caratteristico suono, che oscilla tra il futuristico e l'inquietante, il theremin \u00e8 stato utilizzato anche in numerose colonne sonore di film, in particolare di fantascienza, horror e thriller, tra i quali figurano \"La moglie di Frankenstein\" di James Whale, \"Io ti salver\u00f2\" di Alfred Hitchcock, \"Ultimatum alla Terra\" di Robert Wise, \"Qualcuno vol\u00f2 sul nido del cuculo\" (nella scena finale) di Milo\u0161 Forman, in \"Ed Wood\", \"Mars Attacks!\" e \"La fabbrica di Cioccolato\", tutti e tre di Tim Burton e, in Italia, \"Roma ore 11\" di Giuseppe De Santis e \"Il primo uomo\" di Gianni Amelio. Altri esempi noti sono la sigla iniziale dei cartoni animati di \"Scooby-Doo\" e di \"Ben 10\" e il tema delle serie televisive \"L'ispettore Barnaby\" ed \"ESP\". In molti live Jimmy Page lo utilizza per il particolare intermezzo del brano \"Whole Lotta Love\", mentre tra i compositori classici si annovera Charles Ives, che ne ha fatto uso nella sua quarta sinfonia. Nel 1982, Michael Jackson, e i suoi collaboratori in studio, ne hanno fatto largo uso durante la creazione di una delle sue canzoni pi\u00f9 famose, \"Thriller\", contenuta nell'omonimo album.\nStoria.\nL'idea dello strumento venne in mente a Termen mentre compiva esperimenti, nel laboratorio del fisico Abram Ioffe, con particolari dispositivi di sua ideazione atti a misurare la densit\u00e0 dei gas nel vuoto; ben presto si accorse che in certe condizioni si produceva un fischio che variava di frequenza avvicinando o allontanando la mano dai circuiti. Svilupp\u00f2 l'idea fino a giungere alla costruzione di un vero e proprio strumento musicale, che battezz\u00f2 eterofono.\nTermen era anche un musicista (violoncellista) e approfitt\u00f2 dei circoli musicali che frequentava per far conoscere la sua invenzione che riscosse un notevole interesse. Qualche tempo dopo Lenin gli propose di diffondere lo strumento in Europa. Fu organizzato un tour nelle maggiori capitali europee: Berlino, Londra e Parigi. A Parigi la curiosit\u00e0 caus\u00f2 disordini fra le migliaia di persone che non erano riuscite ad avere un posto in teatro.\nNel 1928 Termen sbarc\u00f2 a New York dove lo strumento fu presentato a un ristretto gruppo di musicisti e magnati dell'industria (vi erano anche Arturo Toscanini e Henry Ford). In seguito fu fondata un'azienda per lo sviluppo e la costruzione dell'eterofono, per l'occasione ribattezzato theremin. In seguito furono concessi i diritti di costruzione commerciale alla RCA ma, a causa della crisi economica di quegli anni, il prezzo di vendita era talmente alto che ne imped\u00ec la diffusione. La pi\u00f9 grande virtuosa dello strumento fu Clara Rockmore, una violinista di origine lituana naturalizzata statunitense che, non potendo proseguire per motivi di salute la sua attivit\u00e0, si dedic\u00f2 al nuovo strumento.\nIn passato il theremin \u00e8 stato usato da diversi musicisti rock; oggi lo si sta riscoprendo anche nel pop radiofonico italiano: come nei brani di Vinicio Capossela suonato da Vincenzo Vasi oppure come nell'album \"Vietato Morire\" di Ermal Meta suonato da Giulia Riboli. \u00c8 stato utilizzato spesso, in studio e nei concerti dal vivo: Jimmy Page dei Led Zeppelin lo utilizz\u00f2 in \"Whole Lotta Love\" e in tutte le esecuzioni dal vivo di questo pezzo per oltre vent'anni, Gaudi ha unito questo strumento al genere del reggae e dub includendolo in 7 dei suoi 21 album, la The Jon Spencer Blues Explosion e le band italiane Afterhours nell'intro della canzone \"Bye Bye Bombay\"; e Perturbazione nel brano \"Il palombaro\", esecuzione di Domenico Graglia miglior allievo di Lorenzo Giorda in arte \"Lord Theremin\". Anche i Baustelle nella canzone \"Love Affair\" utilizzano un theremin. I The Gathering in \"How to Measure a Planet?\" ne fanno uso nei brani \"Rescue Me\" e \"Illuminating\". I Beach Boys impiegarono estensivamente il theremin nella produzione dell'album \"Pet Sounds\", nel singolo \"Good Vibrations\" e nell'album \"Wild Honey\". I Coheed and Cambria hanno utilizzato questo strumento nell'esecuzione live \"Neverender\". Il theremin era suonato nelle apparizioni live dal \"frontman\" della band Mike Love.\nNel 1982 Michael Jackson fece uso di questo strumento per il celeberrimo brano \"Thriller.\" Tobias Sammet, leader e compositore della band Heavy Metal tedesca Edguy, ha inserito un assolo di theremin in \"Space Police\", brano inserito nell'album del 2014 \"Space Police - Defenders of the Crown\". Anche il cinema ha fatto pi\u00f9 volte uso del theremin, nelle colonne sonore di diversi film, spesso di fantascienza o horror, per attribuire un'atmosfera \"spaziale\" alla pellicola o per sottolineare le scene pi\u00f9 inquietanti; ma anche in un film commedia come \"Il delinquente delicato\" del 1957 con Jerry Lewis, il theremin viene utilizzato con successo per una gag, in cui il comico interagisce con lo strumento con esiti esilaranti. I theremin attuali sono costruiti con tecnologia a transistor che li rende molto pi\u00f9 economici, non \u00e8 raro imbattersi in ultraeconomici kit fai da te.\nFunzionamento.\nIl nucleo centrale del theremin \u00e8 composto da due oscillatori che lavorano in isofrequenza: la produzione del suono si basa sul principio fisico del battimento delle onde generate dai due dispositivi.\nLa frequenza generata da ciascuno dei due oscillatori \u00e8 fuori dallo spettro udibile (sopra ai venti kHz); lo strumento, a riposo, non produce alcun suono in quanto non vi \u00e8 differenza di frequenza. Collegando un'antenna al condensatore di uno dei due oscillatori \u00e8 possibile variarne la componente capacitiva, e di conseguenza la frequenza di lavoro, semplicemente avvicinando o allontanando un ostacolo (solitamente la mano) a detta antenna; lo \"shift\" (slittamento) di frequenza cos\u00ec generato produce di conseguenza un battimento che d\u00e0 come risultato una terza onda (principio del terzo suono). Gli oscillatori del theremin sono progettati in modo tale che gli \"shift\" di frequenza dell'oscillatore a capacit\u00e0 variabile si tengano tra i 20 e i 20.000 hertz, cos\u00ec da generare una terza onda di battimento che rimanga all'interno dello spettro sonoro udibile.\nIl segnale sonoro cos\u00ec generato \u00e8 inviato direttamente a un altoparlante o, a seconda del progetto dello strumento, a uno stadio amplificatore e successivamente ai diffusori. Versioni pi\u00f9 raffinate del theremin prevedono anche un secondo stadio elettronico, analogo al primo, che prevede un convertitore che trasforma la frequenza di battimento in una tensione elettrica; il suono prodotto dal primo stadio \u00e8 successivamente attenuato in proporzione alla tensione generata dal secondo stadio onde rendere lo strumento dinamico e permette all'esecutore di variare l'intensit\u00e0 e il volume del suono lavorando con l'altra mano vicino a un'altra antenna.\nUn esecutore destrorso trova di norma l'antenna del volume sulla propria sinistra e quella del \"pitch\" (altezza della nota) sulla propria destra. L'antenna che regola il volume \u00e8 curva, in genere a forma di anello, ed \u00e8 orizzontale; quella del \"pitch\" \u00e8 dritta e verticale. La taratura standard del theremin in genere prevede due fasi:\nI controlli pi\u00f9 estesi, introdotti in seguito, permettono di variare la sensibilit\u00e0 dell'antenna di volume s\u00ec da ottenere una dinamica pi\u00f9 o meno estesa nonch\u00e9 di variare l'estensione dello strumento e la distanza degli intervalli (tipicamente controllo \"pitch\"). Sono inoltre presenti delle regolazioni che variano le forme delle onde generatrici (tipicamente controllo \"waveform\") consentendo quindi di variare anche notevolmente il timbro dello strumento.\nTheremin come controller.\nIl theremin pu\u00f2 essere utilizzato anche come interfaccia per pilotare altri strumenti musicali. Modelli come l'Etherwave Plus e l'Etherwave Pro della Moog o il Tmax della Paia forniscono (oltre al segnale audio) anche un segnale analogico che rappresenta la distanza delle mani dalle antenne: questo pu\u00f2 essere utilizzato per controllare i parametri di altri sintetizzatori analogici o pu\u00f2 essere convertito in MIDI per il controllo di strumenti digitali. Con questo proposito \u00e8 stato implementato l'Ethervox MIDI della Moog (ora fuori produzione), dotato di un'interfaccia MIDI di ingresso e uscita, utile per interagire con la maggior parte degli strumenti musicali elettronici prodotti dopo gli anni 80.\nLinearit\u00e0.\nSi parla spesso di linearit\u00e0 del theremin e cio\u00e8 la possibilit\u00e0 di mantenere costanti gli intervalli tra le note a pari spostamento della mano e delle dita; questo non significa linearit\u00e0 in senso matematico, bens\u00ec logaritmicit\u00e0, coerentemente ai sensi umani, udito compreso. Il theremin \u00e8 per sua natura non lineare o almeno non perfettamente. Il fattore di linearit\u00e0 in senso acustico, soprattutto nell'ambito della musica classica (o comunque ovunque si voglia rendere riproducibile una melodia definita) \u00e8 molto importante. La differenza della qualit\u00e0 di un theremin rispetto ad un altro \u00e8 spesso proprio in questo fattore. Tra i theremin pi\u00f9 acusticamente lineari si pu\u00f2 citare l'Etherwave pro della Moog o il Tvox Tour (attualmente lo strumento da viaggio preferito da Lidija Kavina e dall'ormai deceduta Barbara Buchholz), non pi\u00f9 in produzione da anni. Tutti gli altri modelli hanno un pitch shift che tende ad accelerare all'approssimarsi dell'antenna e spesso per aggirare questo problema il theremenista segue la curva del pitch con la mano.\nImpressioni sul theremin.\nIl theremin, e la sua innovativa tecnologia, suscitarono forti impressioni nei musicisti classici dell'epoca. Riportiamo alcuni di quei commenti, dai quali si evince lo stupore e la meraviglia che questo strumento musicale innesc\u00f2:"}
{"id": "11693", "revid": "316629", "url": "https://it.wikipedia.org/wiki?curid=11693", "title": "Rosa Luxemburg", "text": "Fiera propugnatrice del socialismo rivoluzionario e tra le principali teoriche del marxismo consiliarista in Germania, in vita s'oppose strenuamente tanto all'approccio politico moderato e tendenzialmente revisionista del Partito Socialdemocratico di Germania e della II Internazionale (dei quali fu a lungo un'esponente di spicco), quanto al centralismo democratico propugnato da Lenin e, di conseguenza, alla prassi rivoluzionaria dei bolscevichi. \nFond\u00f2, con Karl Liebknecht, la Lega Spartachista, resasi protagonista nel gennaio del 1919 di un'insurrezione armata contro l'appena costituitasi Repubblica di Weimar, nel corso della quale lei e lo stesso Liebknecht persero tragicamente la vita per mano dei \"Freikorps\", gruppi paramilitari di ex-combattenti utilizzati dallo stesso governo socialdemocratico allora al potere per poter reprimere i rivoltosi.\nBiografia.\nLa prima giovinezza.\nRosa Luxemburg nacque a Zamo\u015b\u0107, una piccola citt\u00e0 del voivodato di Lublino, nell'allora Nazione della Vistola (nome assunto, in seguito alla fallita Rivoluzione Cadetta del 1830-1831, dal Regno di Polonia, quando i suoi \"voivodati\" vennero definitivamente annessi all'effettivo dell'Impero russo), il 5 marzo 1871 in un'agiata famiglia ebraica ashkenazita, ultimogenita dei cinque figli di Eliasz Luksemburg (1830-1900), un commerciante di legname, e di Line L\u00f6wenstein (1835-1897). Bench\u00e9 la citt\u00e0 di Zamo\u015b\u0107 vantasse una considerevole e florida comunit\u00e0 ebraica (un terzo dei suoi abitanti erano appunto ebrei), i genitori non v'intrattenevano particolari relazioni e in casa infatti i Luxemburg, che non erano di madrelingua yiddish, bens\u00ec polacca, parlavano oltre l'idioma nat\u00eco il tedesco ed il russo, quest'ultima lingua ufficiale dello Stato. Il padre, dalle idee politiche liberali, era stato istruito in Germania, mentre la madre, piuttosto religiosa e conservatrice, oltre allo studio della Torah, amava i grandi classici della letteratura polacca e tedesca, in particolar modo l'opera di Mickiewicz e di Schiller.\nNel 1873, la famiglia Luxemburg si trasfer\u00ec a Varsavia dove, poco tempo dopo, Rosa fu colpita da una malattia che le procur\u00f2 una deformazione all'anca che la costrinse a zoppicare per tutta la vita. Impar\u00f2 ben presto a leggere e scrivere da sola e, nel 1884, fu iscritta al Secondo Liceo femminile. Durante questi anni, entr\u00f2 a far parte del gruppo rivoluzionario clandestino \"Proletariat\" che, gi\u00e0 dissoltosi a causa dell'incessante repressione zarista del 1886, era stato ricostituito da Marcin Kasprzak, un operaio socialdemocratico. Le idee politiche di Rosa Luxemburg non passarono inosservate se nel 1887, a conclusione degli studi, il consiglio d'istituto le neg\u00f2 \u00aba causa del suo atteggiamento ribelle nei confronti delle autorit\u00e0\u00bb la medaglia d'oro che avrebbe sicuramente meritato per il suo eccellente percorso accademico.\nNei due anni successivi, incominci\u00f2 a studiare le opere di Marx ed Engels, mentre in Polonia aumentavano gli scioperi e le manifestazioni operaie. Il \"Proletariat\" e l'Unione dei lavoratori polacchi, altro gruppo di opposizione fondato nel 1889, vennero decimati dai molteplici arresti, che minacciarono anche Rosa Luxemburg. Nel 1889, lasci\u00f2 Varsavia e, con l'aiuto di Kasprzak, riusc\u00ec a superare la frontiera austro-ungarica nascosta in un carro da fieno. Si stabil\u00ec in Svizzera, a Zurigo e, l'anno seguente, s'iscrisse alla Facolt\u00e0 di filosofia, seguendo anche corsi di matematica e di scienze naturali. In effetti era anche un'appassionata botanica dilettante, amava la natura e gli animali, e la bellezza in ogni sua forma:\nNel 1892 s'iscrisse alla Facolt\u00e0 di giurisprudenza, presso cui si laure\u00f2 nel 1897 con la tesi \"Die industrielle Entwicklung Polens\" (\"Lo sviluppo industriale della Polonia\"), pubblicata a Lipsia l'anno successivo. Nel sostenere che lo sviluppo economico della Polonia era da cinquant'anni strettamente dipendente dal mercato russo, Rosa Luxemburg si opponeva alle rivendicazioni politiche dei nazionalisti polacchi. Divenne atea, a seguito della sua adesione al marxismo.\nLa fondazione della SDKP.\nNel 1890 Rosa aveva conosciuto Leo Jogiches, un rivoluzionario di Vilnius fuggito a Zurigo. I due s'innamorarono e la loro relazione dur\u00f2 fino al 1907. Buon organizzatore, Jogiches si dedic\u00f2 alla pubblicazione e diffusione di letteratura marxista in Polonia. Nel 1892 tradusse in polacco e pubblic\u00f2, senza autorizzazione, alcuni discorsi di Plechanov, facendoli precedere da una introduzione di Rosa Luxemburg e attirandosi l'odio aperto del teorico russo. In occasione della fondazione del Partito socialista polacco (PPS) Jogiches finanzi\u00f2 la rivista \u00abSprawa Robotnicza\u00bb (La Causa operaia), apparsa a Parigi nel luglio 1893, della quale la Luxemburg fu l'animatrice, dirigendola a partire dal 1894 con lo pseudonimo di R. Kruszy\u0144ska.\nLa linea politica della \u00abSprawa Robotnicza\u00bb era in contrasto con il programma del PPS. L'obiettivo era la crescita del movimento socialista polacco in unione con la classe operaia russa, attraverso la lotta contro il capitalismo e l'abbattimento dell'autocrazia zarista, senza accennare alla questione dell'indipendenza della Polonia, che era invece un elemento fondante del PPS. Il conflitto emerse con asprezza al III Congresso dell'Internazionale socialista, tenuto a Zurigo dal 6 al 12 agosto 1893. Il gruppo di \u00abSprawa Robotnicza\u00bb volle parteciparvi come frazione del Partito socialista polacco, suscitando le proteste dei delegati del PPS che, sostenuti da Plechanov, chiesero e ottennero, seppure di misura, l'invalidazione del mandato rilasciato a Rosa Luxemburg.\nSfumata ogni possibilit\u00e0 di convivenza con il PPS, Luxemburg, Jogiches, Marchlewski e Warszawski decisero di fondare la SDKP, ovvero la Socjaldemokracja Kr\u00f3lestwa Polskiego (Socialdemocrazia del Regno di Polonia) la cui costituzione ufficiale si tenne in clandestinit\u00e0 a Varsavia nel marzo 1894, in assenza dei suoi ispiratori. Il suo organo ufficiale era la \u00abSprawa Robotnicza\u00bb e l'obiettivo a breve termine una costituzione democratica per l'intero Impero russo con una autonomia territoriale per la Polonia, attraverso la collaborazione con i socialdemocratici russi. L'indipendenza della Polonia veniva respinta in quanto \u00abillusione destinata a distogliere i lavoratori dalla lotta di classe\u00bb, e questo valeva sia per le consistenti minoranze polacche presenti in Germania e nell'Impero asburgico, quanto per il movimento socialista ebraico, di forte tendenza autonomista, che avrebbero dovuto tutti collaborare con i rispettivi partiti socialisti.\nTali idee furono da lei ribadite nell'opuscolo \"La Polonia indipendente e la causa operaia\", pubblicato a Parigi nel 1895, e rielaborate nel 1896 per la pubblicazione di pi\u00f9 articoli sulla \u00abNeue Zeit\u00bb di Kautsky e sulla \u00abCritica Sociale\u00bb di Turati. Lo spunto dell'iniziativa era costituito dalla prossima apertura del IV Congresso dell'Internazionale, nel quale il PPS avrebbe contestato la presenza della SDKP e presentato una risoluzione per il riconoscimento dell'indipendenza della Polonia. Rosa Luxemburg present\u00f2 al Congresso una mozione opposta, nella quale negava che un programma socialista potesse accogliere temi nazionalistici. Il Congresso, che riconobbe la SDKP quale membro dell'Internazionale, scelse una soluzione di compromesso, nella quale si riconosceva il diritto all'auto-determinazione dei popoli, restando \u00abla liquidazione del capitalismo internazionale\u00bb il fine dei partiti socialisti.\nPer continuare la sua battaglia contro il PPS e il nazionalismo polacco Rosa Luxembrurg decise di trasferirsi in Germania, entrando nel pi\u00f9 grande e meglio organizzato partito socialista d'Europa che vantava di essere il custode, con Kautsky, Bebel e Liebknecht, dell'interpretazione autentica del pensiero di Marx ed Engels. Difficilmente le autorit\u00e0 del Reich concedevano il permesso di residenza ai socialisti, considerati poco meno che criminali, e Rosa aggir\u00f2 l'ostacolo sposando un cittadino tedesco. La sua amica Olympia L\u00fcbeck le trov\u00f2 la persona adatta nel figlio Gustav, che accett\u00f2 il matrimonio, del tutto fittizio, celebrato nel municipio di Basilea nella primavera del 1897. L'anno dopo, il 16 maggio 1898, Rosa Luxemburg si stabil\u00ec a Berlino.\nContro il revisionismo.\nIncontr\u00f2 il 24 maggio il segretario della SPD Ignaz Auer, mettendosi a disposizione per la campagna elettorale da condurre nella Slesia, terra di alta presenza polacca. Dal 2 giugno tiene comizi davanti agli operai polacchi di Breslau, Liegnitz, Goldberg, K\u00f6nigsh\u00fctte. Le elezioni, come in tutta la Germania, segnarono una nuova avanzata del partito e Rosa era soddisfatta anche di s\u00e9: \u00absalgo sulla tribuna come se non avessi fatto altro negli ultimi vent'anni\u00bb, scrisse a Jogiches il 28 giugno. La sua popolarit\u00e0 era crescente e sia dalla \u00abLeipziger Volkszeitung\u00bb sia dalla \u00abS\u00e4chsische Arbeiterzeitung\u00bb di Dresda le vennero richieste di collaborazione.\nDalla fine del 1896 il dirigente socialdemocratico tedesco Eduard Bernstein, in esilio nel Regno Unito da quasi vent'anni, aveva fatto comparire sulla \u00abNeue Zeit\u00bb una serie di articoli nei quali, partendo dal fatto che da due decenni non si verificavano in Europa crisi economiche, aveva giudicato superate molte indicazioni di Marx e indicato nelle riforme approvate per via parlamentare la strada di un continuo progresso democratico, realizzato con la collaborazione delle classi attraverso un'alleanza tra socialisti e liberali, che avrebbe condotto al socialismo evitando la fase rivoluzionaria. Per pi\u00f9 di un anno le tesi di Bernstein erano passate inosservate, finch\u00e9 non erano state violentemente attaccate da Parvus, caporedattore della \u00abS\u00e4chsische Arbeiterzeitung\u00bb.\nRosa Luxemburg intervenne contro le tesi revisionistiche di Bernstein in due serie di articoli pubblicati sulla \u00abLeipziger Volkszeitung\u00bb, la prima serie nel settembre 1898 e la seconda nell'aprile del 1899, non appena Bernstein ebbe pubblicato il suo libro \"Die Voraussetzungen des Sozialismus\" (I presupposti del socialismo), una elaborazione dei suoi precedenti articoli. Le crisi - osservava Luxemburg - sono \u00abfenomeni organici inseparabili dall'economia capitalistica\u00bb, essendo esse \u00abil solo metodo possibile di risolvere lo iato tra la capacit\u00e0 illimitata d'espansione della produzione e gli stretti limiti del mercato\u00bb. Le crisi osservate fino agli anni Settanta erano crisi di giovent\u00f9, ma il sistema capitalistico doveva ancora creare un mercato mondiale. Solo allora, quando si sar\u00e0 verificata l'impossibilit\u00e0 di un'ulteriore espansione, il sistema entrer\u00e0 nel \u00abperiodo delle crisi capitalistiche finali\u00bb.\nBernstein vedeva nello sviluppo della democrazia politica, nei sindacati e nelle cooperative la possibilit\u00e0 di un graduale e pacifico passaggio al socialismo. Per la Luxemburg invece ci\u00f2 si rivelava una pia illusione, in quanto n\u00e9 il sindacato, il cui raggio d'azione era circoscritto quasi unicamente alla lotta per il salario e per la riduzione del tempo di lavoro, n\u00e9 tantomeno le cooperative, impossibilitate dai propri limiti strutturali ad incidere in maniera significativa nelle dinamiche intrinseche del mercato, sarebbero state mai in grado da sole di portare a compimento un'evoluzione socialista del sistema di produzione. Quanto alla democrazia poi, critica l'assunto avallato da Bernstein che essa non sarebbe altro che il prodotto dell'affermarsi d'una societ\u00e0 borghese, asserendo al contrario come il conseguimento della democrazia politica vada a ricercarsi piuttosto proprio nella dialetticit\u00e0 insita nell'antagonismo tra le formazioni sociali pi\u00f9 diverse, concludendo che \u00abnelle societ\u00e0 comuniste originarie, negli antichi Stati schiavisti, nei Comuni medievali\u00bb, e corrispondentemente il capitalismo esiste in differenti forme politiche, dall'assolutismo alla monarchia costituzionale e alla repubblica.\nNon esiste dunque alcun rapporto fra sviluppo capitalistico e democrazia, e anzi la stessa borghesia potrebbe voler addirittura rinunciare alle conquiste democratiche senza che la macchina dello Stato - amministrazione, finanze, esercito - abbia a soffrirne. Attualmente - nota Rosa Luxemburg - lo sviluppo dell'economia e la lotta per la concorrenza sul mercato mondiale hanno fatto del militarismo e del marinismo, in quanto strumenti della politica imperialistica, gli elementi determinanti della vita interna ed esterna delle grande potenze. La borghesia si unisce alla reazione sia nella politica estera sia in quella interna, laddove si dichiara spaventata dalle rivendicazioni della classe operaia, il tutto a dispetto dei propositi di Bernstein, che appunto suggerirebbe al proletariato d'abbandonare le proprie aspirazioni socialiste. Cos\u00ec egli stesso dimostra \u00abquanto poco la democrazia borghese possa essere presupposto necessario e condizione del movimento socialista e della vittoria socialista\u00bb.\nPer la borghesia la democrazia non \u00e8 necessaria, lo \u00e8 invece per la classe operaia, perch\u00e9 esercizio dei diritti democratici, suffragio elettorale e autogoverno sono elementi politici attraverso i quali essa \u00abdiviene cosciente dei propri interessi di classe e dei propri compiti storici\u00bb. Al contrario di quanto ritiene Bernstein, la democrazia non rende superflua la conquista del potere politico da parte del proletariato, ma la rende necessaria, come hanno sempre sostenuto Marx ed Engels: \u00abera riservato a Bernstein scambiare il pollaio del parlamentarismo borghese con l'organo competente a realizzare la trasformazione pi\u00f9 formidabile della storia mondiale\u00bb, cio\u00e8 il passaggio a una societ\u00e0 socialista.\nTra riforme sociali e rivoluzione non vi \u00e8 contraddizione, perch\u00e9 le prime sono il mezzo di lotta della socialdemocrazia e la seconda \u00e8 il suo scopo finale, che \u00e8 \u00abla presa del potere politico e l'abolizione del salariato\u00bb. Bernstein invece le contrappone, rinunciando alla rivoluzione per fare delle riforme sociali il fine anzich\u00e9 un mezzo della lotta di classe. Egli stesso ha riassunto il suo punto di vista con la frase \"Lo scopo finale \u00e8 nulla, il movimento \u00e8 tutto\". Poste cos\u00ec le cose, non c'\u00e8 pi\u00f9 differenza tra socialdemocrazia e radicalismo borghese e questa identit\u00e0 \u00e8 l'essenza dell'opportunismo di Bernstein.\nIl 25 settembre 1898 Parvus, direttore della \u00abS\u00e4chsische Arbeiterzeitung\u00bb, fu espulso dalla Sassonia e dietro sua richiesta Rosa Luxemburg si trasfer\u00ec a Dresda a dirigere il quotidiano. In ottobre partecip\u00f2 a Stoccarda al congresso della SPD, attaccando il revisionismo di Heine e Vollmar, due seguaci di Bernstein. Un altro revisionista, Georg Gradnauer, deputato e redattore dell'organo della SPD \u00abVorw\u00e4rts\u00bb, intervenne dopo il congresso per accusare Clara Zetkin, Mehring e Bebel di aver esasperato il dibattito sul revisionismo, e si ebbe una risposta polemica della Luxemburg dalle colonne della \u00abS\u00e4chsische Arbeiterzeitung\u00bb. La polemica and\u00f2 avanti per qualche giorno, finch\u00e9 Rosa Luxemburg rifiut\u00f2 di pubblicare sul suo giornale un nuovo intervento di Gradnauer, che sottopose il caso agli organi direttivi del partito chiedendo sanzioni disciplinari. La Luxemburg, non sostenuta da tutti i suoi redattori, prefer\u00ec dimettersi il 2 novembre. La direzione del giornale fu assunta da Georg Ledebour e Rosa Luxemburg torn\u00f2 a Berlino. \nA Berlino affitt\u00f2 un nuovo appartamento non lontano da quello dei coniugi Kautsky, con i quali entr\u00f2 in relazioni di amicizia. Sulla \u00abLeipziger Volkszeitung\u00bb di Bruno Sch\u00f6nlank pubblic\u00f2 nel febbraio del 1899 una serie di articoli sul militarismo. \u00abSpreco di enormi forze produttive\u00bb, il militarismo rappresenta \u00abper la classe capitalistica un investimento irrinunciabile sul piano economico e il miglior sostegno della dominazione di classe sul piano sociale e politico\u00bb. Polemizzando con il revisionista Max Schippel, Rosa Luxemburg insisteva sulla necessit\u00e0 di condurre una lotta politica accanita contro il militarismo, in vista di una trasformazione del tradizionale esercito professionale in milizia popolare.\nPer condurre una lotta politica rigorosa occorreva che la SPD si esprimesse in termini chiari e netti attraverso i suoi organi d'informazione, ma il \u00abVorw\u00e4rts\u00bb, il suo quotidiano ufficiale, era a suo avviso incapace di esprimere una qualunque opinione politica. Alla replica di Gradnauer, che le ricord\u00f2 l'infelice esperienza alla \u00abS\u00e4chsische Arbeiterzeitung\u00bb, Rosa Luxemburg gli rispose con sarcasmo che solo chi ha opinioni pu\u00f2 esprimerle: \u00abesistono infatti due specie di organismi viventi, gli uni provvisti di una spina dorsale che camminano e a volte corrono. Gli altri, essendo invertebrati, strisciano o aderiscono\u00bb.\nIn settembre divenne vacante un posto alla redazione del \u00abVorw\u00e4rts\u00bb che Liebknnecht avrebbe voluto che fosse occupato dalla Luxemburg. Opportunamente, Bebel le consigli\u00f2 di rinunciare a porre la propria candidatura. In ottobre, partecip\u00f2 al congresso della SPD a Hannover, attaccando il revisionismo di Bernstein e Schippel. Pur ribadendo che il programma di Erfurt restava il fondamento del Partito, il congresso si espresse contro l'espulsione dei revisionisti, con l'accordo di Rosa Luxemburg. In dicembre i socialdemocratici lituani di Feliks Dzer\u017einskij confluirono nella SDKP, dando vita al nuovo partito della SDKPiL, la Socialdemocrazia del Regno di Polonia e Lituania (Socjaldemokracja Kr\u00f3lestwa Polskiego i Litwy).\nFece parte del fronte pacifista all'inizio della prima guerra mondiale e assieme a Karl Liebknecht, nel 1915, cre\u00f2 il Gruppo Internazionale, che sarebbe diventato in seguito la Lega Spartachista. Questa in un primo momento fece parte, quale corrente di sinistra interna, del Partito Socialdemocratico, dopodich\u00e9 entr\u00f2 a far parte del Partito Socialdemocratico Indipendente di Germania (nato dalla scissione dei socialdemocratici non favorevoli alle politiche belliche avallate dal SDP una volta giunto al potere), prima di divenire infine il nucleo di quello che diverr\u00e0 poi il Partito Comunista di Germania.\nIl 28 giugno 1916 la Luxemburg, assieme a Karl Liebknecht, venne arrestata dopo il fallimento di uno sciopero internazionale e condannata a due anni di reclusione (dopo essere gi\u00e0 stata in carcere per un intero anno a partire dal febbraio 1915). Durante questo lungo periodo scrisse diversi articoli, fra questi: la cosiddetta \"Juniusbrosch\u00fcre\" (1915), che contiene la nota espressione \"socialismo o barbarie\", indicante che nel futuro gli unici sbocchi possibili per l'umanit\u00e0 sarebbero stati l'instaurazione della societ\u00e0 socialista o la barbarie; e \"La Rivoluzione Russa\" (1918), in cui per prima critica \"da sinistra\" alcune scelte prese nei primi mesi dal potere bolscevico dopo la rivoluzione d'ottobre (limitazione delle libert\u00e0 democratiche, scioglimento dell'Assemblea costituente, Terrore, ecc.), vedendovi gi\u00e0 il pericolo di una burocratizzazione precoce del processo rivoluzionario e di un'involuzione totalitaria.\nL'assassinio.\nPartecip\u00f2 alla Rivoluzione tedesca del novembre 1918 e contribu\u00ec a fondare il Partito Comunista di Germania, tra il dicembre 1918 e il gennaio 1919. Nel corso della \"Rivolta di gennaio\", incominciata il 6 di gennaio 1919, il 15 gennaio 1919, venne rapita e in seguito assassinata, insieme con Liebknecht, dai miliziani dei cosiddetti \"Freikorps\", i gruppi paramilitari agli ordini del governo del socialdemocratico Friedrich Ebert e del ministro della Difesa, Noske. Il corpo venne gettato in un canale, recuperato il 31 maggio e sepolto al cimitero centrale di Friedrichsfelde. Nel 1926 a lei, Liebknecht, Jogiches, Mehring e Marchlewski venne dedicato un monumento di Ludwig Mies van der Rohe. Nel 1935 il cimitero fu raso al suolo dai nazisti, \nNel maggio 2009 il settimanale tedesco \"Der Spiegel\" ha pubblicato notizia del ritrovamento dei veri resti di Rosa Luxemburg. Secondo il settimanale, il cadavere della Luxemburg si troverebbe presso l'Istituto di medicina legale dell'ospedale Charit\u00e9 di Berlino. Prova ne sarebbe la presenza di una malformazione femorale di cui la Luxemburg soffriva, del tutto assente invece nei resti finora ritenuti autentici. Rosa Luxemburg fu infatti assassinata durante il suo trasporto in carcere e sul corpo recuperato dal canale sorsero molti dubbi circa l'autenticit\u00e0 del riconoscimento a causa delle discordanze anatomiche. Ogni anno a met\u00e0 gennaio, a Berlino, si tiene una manifestazione per ricordare l'assassinio di Rosa Luxemburg e Karl Liebknecht.\nOpere.\nL'accumulazione del capitale.\nDa molti considerata l'opera pi\u00f9 importante di Rosa Luxemburg, \"L'accumulazione del capitale\" (1913) \u00e8 dedicata all'analisi economica dell'imperialismo. Partendo dalla critica degli \"schemi della riproduzione allargata\" che si trovano nel II libro de \"Il Capitale\" di Karl Marx, Rosa Luxemburg intende dimostrare che, in un ambiente puramente capitalistico (cio\u00e8 in una societ\u00e0 composta esclusivamente da capitalisti e da proletari), l'accumulazione del capitale sarebbe impossibile, in quanto in tale ipotesi non potrebbe mai verificarsi la realizzazione del plusvalore, cio\u00e8 mancherebbe la domanda per la porzione delle merci prodotte il cui valore corrisponde al plusvalore accumulato. Da qui, secondo Rosa Luxemburg, deriva la necessit\u00e0 per l'economia capitalista di cercare al di fuori di s\u00e9 stessa sempre nuovi acquirenti per le proprie merci.\nIl capitalismo si procura questi nuovi sbocchi commerciali dapprima all'interno delle stesse nazioni capitalistiche, attraverso lo scambio con la piccola produzione contadina e artigiana. In seguito la crescente necessit\u00e0 di nuovi mercati conduce l'economia capitalistica alla fase dell'imperialismo, caratterizzata dalla lotta degli Stati capitalistici per la conquista di colonie e di sfere d'influenza che permettano l'investimento dei capitali, dal sistema dei prestiti internazionali, dal protezionismo economico, dalla preponderanza del capitale finanziario e dei grandi trust industriali nella politica internazionale. L'ultimo capitolo de \"L'accumulazione del capitale\" \u00e8 dedicato, significativamente, al militarismo, il quale, secondo Rosa Luxemburg, non ha solo una rilevanza politica ma ha anche un significato economico ben preciso, in quanto costituisce \"un mezzo di prim'ordine per la realizzazione del plusvalore, cio\u00e8 come campo di accumulazione\".\nL'imperialismo nel suo insieme \u00e8 dunque, secondo Rosa Luxemburg, \"un metodo specifico di accumulazione\" e in quanto tale \u00e8 inseparabile dallo stesso capitalismo, costituendo l'ultima sua fase di sviluppo. Infatti, secondo Rosa Luxemburg, il capitalismo ha una necessit\u00e0 vitale di esercitare l'interscambio con le economie precapitalistiche, in particolare quelle dei paesi pi\u00f9 arretrati; nello stesso tempo, il capitalismo tende a distruggere queste formazioni economiche e a sostituirsi sempre pi\u00f9 a esse. Ma cos\u00ec facendo, il capitalismo prepara il momento in cui ogni sua ulteriore espansione diventer\u00e0 impossibile: quando infatti non sussisteranno pi\u00f9 economie e strati sociali non capitalistici, l'accumulazione del capitale non potr\u00e0 pi\u00f9 avere luogo. Tuttavia, Rosa Luxemburg ritiene che questo momento storico, in realt\u00e0, non sar\u00e0 mai raggiunto, perch\u00e9 il capitalismo nella sua ultima fase esasperer\u00e0 a tal punto l'antagonismo fra le classi sociali e il disordine economico e politico, da rendere inevitabili la rivoluzione proletaria su scala mondiale e il passaggio all'economia socialista.\nL'analisi economica di Rosa Luxemburg \u00e8 stata molto criticata fin dal suo apparire, anche (e forse soprattutto) da parte di altri economisti di orientamento marxista. Nel suo testo noto come l\"'Anticritica\" (scritto nel 1913 ma pubblicato postumo nel 1921) Rosa Luxemburg fece in tempo a rispondere ad alcune delle prime obiezioni a lei rivolte. Altre e pi\u00f9 sostanziali critiche sarebbero state formulate negli anni successivi, spesso contrapponendo l'analisi dell'imperialismo fornita da Lenin a quella proposta dalla Luxemburg. Tuttavia molti sottolineano l'importanza storica del contributo della Luxemburg alla teoria economica, in quanto ella fu tra i primi economisti a porre l'accento sul problema della domanda, che divenne di cruciale importanza dopo la grande crisi del 1929; inoltre, si ritiene che Rosa Luxemburg abbia aperto la strada agli economisti che dopo di lei studiarono i rapporti economici fra le nazioni capitalistiche avanzate e i paesi ex coloniali; si ritiene infine che la Luxemburg abbia avviato un nuovo campo d'indagine nella valutazione dell'importanza economica del militarismo.\n\"La rivoluzione russa. Un esame critico\".\n\"La rivoluzione russa. Un esame critico\" \u00e8 una breve opera scritta da Rosa Luxemburg durante la sua carcerazione nel 1918 e pubblicata postuma nel 1922.\nIn questo scritto la Luxemburg esalta il coraggio dei bolscevichi che in condizioni difficilissime, quasi disperate, hanno osato lanciare la parola d'ordine dell'insurrezione, e contrappone questo coraggio alla pusillanimit\u00e0 dei socialdemocratici tedeschi che si sono resi complici del militarismo del loro governo. Al contempo per\u00f2 sottopone a critica radicale le scelte politiche compiute da Lenin nei mesi successivi alla Rivoluzione d'ottobre.\nPer Rosa Luxemburg, l'unica possibilit\u00e0 di salvezza per la rivoluzione \u00e8 che il proletariato europeo, stimolato dall'esempio dei russi, si sollevi a sua volta, giacch\u00e9 non \u00e8 possibile realizzare una societ\u00e0 socialista in un solo paese, per di pi\u00f9 arretrato come la Russia. Le politiche che i bolscevichi hanno adottato per ovviare alle conseguenti difficolt\u00e0, appaiono alla Luxemburg come inaccettabili in via di principio e comunque foriere di conseguenze nefaste per l'anima stessa del socialismo. Queste le parole, lucidamente anticipatrici, utilizzate dalla rivoluzionaria:"}
{"id": "11694", "revid": "1442080", "url": "https://it.wikipedia.org/wiki?curid=11694", "title": "Estetica", "text": "Lestetica denota sia l'esperienza sensibile del bello, sia la teoria che ne codifica i criteri attraverso una dottrina del giudizio o del sentimento di piacere, fino a diventare in et\u00e0 moderna un settore della filosofia incentrato sulla conoscenza della bellezza naturale o artistica. \nEtimologia.\nLa parola \"aesthetica\" ha origine dalla parola greca \u03b1\u1f34\u03c3\u03b8\u03b7\u03c3\u03b9\u03c2, che significa \"sensazione\", e dal verbo \u03b1\u1f30\u03c3\u03b8\u03ac\u03bd\u03bf\u03bc\u03b1\u03b9, che significa \"percepire attraverso la mediazione del senso\". Originariamente l'estetica infatti non \u00e8 una parte a se stante della filosofia, ma l'aspetto della conoscenza che riguarda l'uso dei sensi.\nIl filosofo tedesco Alexander Gottlieb Baumgarten pubblic\u00f2 il trattato \"Aesthetica\" nel 1750, usando peraltro un termine gi\u00e0 da lui coniato nel 1735 nella sua tesi di laurea intitolata \"Meditazioni filosofiche su argomenti concernenti la poesia\".\nStoria.\nGrecia ed ellenismo.\nLa civilt\u00e0 greca fu forse il primo ambito culturale nel quale le attivit\u00e0 artistiche acquistarono una loro definizione, tale da distinguerle dalle comuni attivit\u00e0 della vita sociale; tuttavia erano concepite in modo molto diverso da oggi: il termine usato per la produzione di oggetti artistici era infatti il generico \"t\u00e9chne\", che indicava ogni operazione dell'uomo tesa a modificare e trasformare le cose di natura, e pi\u00f9 in generale tutto ci\u00f2 che era identificabile come artificio non naturale. Venivano definite e accomunate da questo termine tanto ci\u00f2 che per noi oggi \u00e8 comunemente l'arte quanto ci\u00f2 che noi distinguiamo come artigianato, e addirittura la furbizia e la frode potevano essere considerate delle \"technai\". Soltanto abbastanza tardi venne coniato lo specificativo \"technai eleutheriai\". Ma la \"t\u00e9chne\" si esprimeva anche come un \"fare\" umano al di fuori delle esigenze quotidiane, e in tal senso era il verbo \"poiein\" ad indicarlo, e il derivato \"poiesis\" l'attivit\u00e0 artistica in generale. All'interno delle \"technai eleutheriai\" vennero a poco a poco raccolte tutte quelle forme espressive concernenti le nostre cosiddette arti visive (quali architettura, scultura, pittura), quelle letterarie e quelle dello spettacolo. Le Olimpiadi erano le occasioni in cui sia i professionisti che gli intellettuali dilettanti potevano cimentarsi nelle attivit\u00e0 da esse previste oltre a quelle sportive.\nPer Platone arte e scienza vanno valutate sullo stesso piano in quanto tentativi di rappresentazione dell'idea del bello nel primo caso, della verit\u00e0 nel secondo. Platone per\u00f2 non accett\u00f2 l'arte tra le discipline di educazione sociale perch\u00e9 incita la passione invece di disciplinarla. Inoltre l'arte, vista come tentativo di imitazione della natura, ne \u00e8 solo una incompleta rappresentazione che non pu\u00f2 tendere all'idea del bello.\nPer tutta l'antichit\u00e0 e per molti secoli a venire, l'arte in tutta la sua produzione fu imitazione della natura. Aristotele, nella sua \"Poetica\", ne evidenzi\u00f2 il rapporto, indicando come da questa attivit\u00e0 l'uomo tragga insegnamento e diletto.\nAristotele, a differenza di Platone, evidenzi\u00f2 inoltre come la creazione dell'opera d'arte permetta la materializzazione dell'idea e quindi la sua manifestazione. Quest'idea per\u00f2 scaturisce esclusivamente dalla mente dell'artista e non pu\u00f2 essere equiparata alla concezione platonica di bellezza assoluta.\nFatto salvo il \"Trattato del Sublime\", di incerta attribuzione, che descrive i sentimenti connessi con l'uso di particolari artifici retorici, un ultimo tentativo di rilievo che port\u00f2 la teoria dell'arte fino al Medioevo \u00e8 quello della filosofia di Plotino, che ristabiliva il collegamento tra opera d'arte e regno delle idee, supponendo una \"visione interiore\" gi\u00e0 espressa anche da Platone, che permette all'artista di attingere dalla forma ideale del bello la sua rappresentazione materiale. La teoria estetica \u00e8 riportata nel \"corpus Dyonisianum\" dello Pseudo-Dionigi l'Areopagita. Anche questo tentativo port\u00f2 comunque al conflitto per cui la bellezza assoluta non pu\u00f2 essere contaminata dalla materia dell'opera prodotta, evidenziando ulteriormente il valore negativo del procedimento artistico.\nNel Medioevo, Tommaso d'Aquino definisce l'opera d'arte in s\u00e9 n\u00e9 morale n\u00e9 immorale, lo diventa solo se aiuta l'uomo nel suo perfezionamento o ve lo distoglie. Come in Platone, l'arte distingue un bello \"formale\", che si ferma alla sola bellezza, e un bello \"integrale\", che partecipa nel contempo alla bellezza e al bene.\nL'et\u00e0 moderna e lo studio dell'estetica.\nLa nascita dell'estetica si fa di solito risalire al 1750 con la pubblicazione del libro \"Aesthetica\" da parte di Alexander Gottlieb Baumgarten, che la defin\u00ec come \"scienza del Bello, delle arti liberali e gnoseologia inferiore, sorella della Logica\". In pratica, essa era preposta allo studio dei concetti di Bello come categoria a s\u00e9 stante e con propri criteri di valore; delle arti liberali, ovvero delle attivit\u00e0 oggi definite come artistiche, ad esempio la pittura o la danza; infine, si trattava anche di una \"gnoseologia inferiore\", in quanto era intesa come studio delle percezioni sensibili, della conoscenza ottenibile attraverso i sensi, opposta e complementare a quella ottenibile attraverso la mente: il termine greco \"aisthesis\", difatti, indica le informazioni ricevute attraverso i sensi, o il corpo, e da questo termine Baumgarten deriva il neologismo \"aesthetica\".\nL'estetica nell'illuminismo trova in Denis Diderot l'abbandono degli schemi idealistici, dato che il senso estetico e la bellezza divengono per lui il frutto di un \u201crapporto\u201d tra l'oggetto artistico e chi lo percepisce con la propria sensibilit\u00e0 individuale. In questo modo l'\u201cestetico\u201d non \u00e8 pi\u00f9 l'oggetto in s\u00e9, ma il \u201crapporto\u201d soggetto-oggetto. Questo rapporto ha delle tipologie estremamente variabili, pluralistiche, non prive di casualit\u00e0. Sono perci\u00f2 tali \"rapporti\" a fondare il bello in generale, mentre ogni singolo bello particolare (di ogni oggetto artistico) non \u00e8 riferibile ad alcuno degli schemi codificati di bellezza. Nel \"Trait\u00e9 du Beau\" Diderot precisa il suo pensiero relativamente al \u201cbello\u201d con un'ulteriore relativizzazione, conferendo una base filosofica all'estetica che \u00e8 lontana sia dal sensismo puro che dall'astrazione intellettualistica.\nImmanuel Kant tratta dell'\"estetica trascendentale\" nella \"Critica della ragion pura\" come dottrina della percezione sensibile, basata sulle funzioni trascendentali. Riprende poi il termine \u00abestetica\u00bb nella \"Critica del Giudizio\" nel 1790, in cui fonda il giudizio di gusto su quello \"riflettente\", attribuendo al concetto di \u00ablibero gioco delle facolt\u00e0\u00bb, che si eserciterebbe in modo esemplare nel giudizio di un oggetto artistico, il compito di completare, per cos\u00ec dire, la dottrina della conoscenza inaugurata con la \"Critica della ragion pura\". A proposito del \"giudizio estetico\", egli espone la sua teoria sul bello soggettivo e su quello naturale che si esprime nel sentimento del sublime. Nello specifico, trattando della teoria dell'arte bella, Kant fa appunto riconfluire nell'estetica i due filoni di pensiero sull'arte e sul bello, fondendo perci\u00f2 insieme la semplice dottrina della sensibilit\u00e0 antica e il discorso settecentesco sull'arte e sul sentimento del bello (e del sublime), e gettando di fatto le basi dell'estetica moderna.\nSe in seguito Friedrich Schelling supera le premesse dell'estetica kantiana facendo dell'estetica una vera e propria filosofia dell'arte, Hegel, con la sua \"Estetica\", ufficializza finalmente l'ambito di studi inaugurato anni prima da Baumgarten, ma solo al prezzo della riduzione dell'arte a oggetto ideale, destinato a sublimare nel concetto filosofico e quindi a venirne progressivamente soppiantato. Hegel salder\u00e0 ulteriormente tra loro l'arte e la riflessione filosofica, pronunciando la celebre sentenza secondo cui l'arte si sarebbe dovuta prossimamente estinguere nel suo concetto, cosa che le avanguardie e le transavanguardie novecentesche hanno poi puntualmente inverato, sebbene a pi\u00f9 di un secolo di distanza.\nL'estetica contemporanea.\nDopo la stagione della fenomenologia, gli ultimi decenni di ricerca estetologica sono stati caratterizzati da una riconsiderazione della storia della disciplina che \u00e8 sfociata nel superamento e nell'abbandono dei paradigmi ereditati dal Settecento e dall'Ottocento, anche grazie ai contributi fondamentali di Martin Heidegger e di Hans-Georg Gadamer. In particolare, si sono distinte due diverse - e per molti versi opposte - scuole di pensiero: l'estetica analitica americana e l'estetica continentale. Se la prima si \u00e8 dedicata a un'analisi delle condizioni di esistenza dell'arte, concentrando i propri sforzi sulla sua caratterizzazione concettuale, la seconda ne ha invece tratteggiato i presupposti storico-culturali, culminando nella riattualizzazione dell'estetica come \"percettologia\", cio\u00e8 come scienza della percezione, che non ha pi\u00f9 a che fare in modo precipuo o esclusivo con l'arte (si vedano, per quest'ultima accezione, i lavori di Maurizio Ferraris). Un ultimo accenno va fatto anche alla neuroestetica, disciplina recente e di confine che applica al campo artistico le tecniche di \"brain imaging\" sviluppate nell'ambito delle neuroscienze.\n\u00c8 grazie all'opera di Emilio Garroni che l'estetica diviene una \"filosofia non speciale\" ovvero una filosofia che ricerca, grazie ed attraverso l'indagine trascendentale sull'esperienza artistica, le condizioni dell'esperienza in genere. Importanti sono gli studi di estetica condotti dai filosofi Stefano Zecchi ed Elio Franzini.\nAutori importanti e loro opere.\nL'estetica in Italia.\nIn Italia la ricerca estetica ha progressivamente varcato gli angusti confini di una filosofia del fatto artistico cercando una ridefinizione dei suoi problemi e compiti. Con una proficua ma anche pressante tradizione crociana da scrollarsi di dosso, la via italiana alla ricerca estetica si \u00e8 legata via via ai movimenti di pensiero pi\u00f9 generalmente europei (es. fenomenologia) oltre a seguire un percorso inaugurato da autori come Formaggio, Pareyson, teso alla ricerca delle condizioni essenziali del conoscere, in modo pi\u00f9 comprensivo che non la semplice esperienza di un fatto artistico. L'apparente difficolt\u00e0, nella modernit\u00e0 e postmodernit\u00e0, a ritrovare un oggetto dell'esperienza propriamente ed insindacabilmente artistico, ha portato alcuni autori come Emilio Garroni, a ripensare l'estetica come una sorta di epistemologia o ricerca, dal profumo kantiano, delle condizioni stesse dell'esperienza. Esperienza nella quale l'oggetto artistico divenga (per caratteristiche, profondit\u00e0 dell'essere, libert\u00e0) esemplare dell'esperienza in genere.\nDi seguito un breve elenco di autori italiani che hanno contribuito alla ricerca estetica."}
{"id": "11697", "revid": "224230", "url": "https://it.wikipedia.org/wiki?curid=11697", "title": "Karl Liebknecht", "text": "Biografia.\nNato a Lipsia, era il figlio di Wilhelm Liebknecht, uno dei fondatori del Partito Socialdemocratico di Germania. Karl Liebknecht fu pi\u00f9 radicale di suo padre; divenne un esponente delle idee marxiste durante i suoi studi in legge ed economia politica a Lipsia e a Berlino e, dopo aver servito nei Pionieri della Guardia Imperiale a Potsdam dal 1893 al 1894 e aver svolto il suo praticantato ad Arnsberg e Paderborn, dal 1894 al 1898, si guadagn\u00f2 il dottorato nel 1897 e si spost\u00f2 a Berlino nel 1899, dove apr\u00ec uno studio legale con suo fratello, Theodor Liebknecht. Liebknecht spos\u00f2 Julia Paradies l'8 maggio 1900; la coppia ebbe due figli e una figlia. La moglie mor\u00ec nel 1911.\nCome avvocato, Karl Liebknecht spesso difese altri socialisti che venivano processati per reati come la diffusione di propaganda socialista in Russia, un compito nel quale era anch'egli coinvolto. Divenne un membro dell'SPD nel 1900 e fu presidente dell'Internazionale socialista giovanile dal 1907 al 1910; Liebknecht scrisse estesamente contro il militarismo e uno dei suoi scritti, \"Militarismus und Antimilitarismus\" (Militarismo ed antimilitarismo), lo port\u00f2 ad essere arrestato nel 1907 ed imprigionato per diciotto mesi a Glatz, in Slesia.\nNel 1912 Liebknecht venne eletto al Reichstag come socialdemocratico, nonostante fosse un membro dell'ala sinistra dell'SPD, e fu uno dei principali critici della pi\u00f9 moderata leadership socialdemocratica di Karl Kautsky. Bench\u00e9 si opponesse alla partecipazione tedesca alla prima guerra mondiale, il 4 agosto 1914 Liebknecht vot\u00f2 a favore dei crediti di guerra per disciplina di partito. Alla successiva votazione del 2 dicembre dello stesso anno su una nuova \"tranche\" di crediti di guerra, invece, Liebknecht fu l'unico deputato al Reichstag a votare contro. Ruppe cos\u00ec anche l'unit\u00e0 della SPD. Alla fine di quell'anno, spos\u00f2 la sua seconda moglie, la storica dell'arte Sophie Ryss. \nAlla fine del 1914, Liebknecht, assieme a Rosa Luxemburg, Leo Jogiches, Paul Levi, Ernest Meyer, Franz Mehring e Clara Zetkin form\u00f2 la cosiddetta \"Spartakusbund\" (Lega di Spartaco). La Lega Spartachista pubblicizzava i suoi punti di vista attraverso un giornale intitolato \"Spartakusbriefe\" (Lettere di Spartaco), che venne ben presto dichiarato illegale; Liebknecht utilizz\u00f2 inoltre lo pseudonimo di \"Spartakus\" per firmare i suoi scritti. Liebknecht venne arrestato ed inviato sul fronte orientale durante la prima guerra mondiale, per il richiamo del gruppo agli argomenti dei bolscevichi russi per una Rivoluzione proletaria. Rifiutandosi di combattere, prest\u00f2 servizio seppellendo i morti e, a causa della sua salute che si stava deteriorando rapidamente, gli fu permesso di ritornare in Germania nell'ottobre 1915.\nLiebknecht venne arrestato di nuovo a seguito di una dimostrazione contro la guerra tenutasi a Berlino il 1\u00ba maggio 1916 ed organizzata dalla Lega di Spartaco, e condannato a due anni e mezzo di prigione per alto tradimento, che vennero in seguito portati a quattro anni e un mese; venne rilasciato nell'ottobre 1918, quando Max von Baden garant\u00ec un'amnistia per tutti i prigionieri politici. Dopo il suo rilascio, Liebknecht port\u00f2 avanti le sue attivit\u00e0 nella Lega di Spartaco; riprese la direzione del gruppo assieme a Rosa Luxemburg e pubblic\u00f2 il suo organo di partito, la \"Die Rote Fahne\" (La Bandiera Rossa).\nIl 9 novembre Liebknecht proclam\u00f2 la \"freie sozialistische Republik\" (libera repubblica socialista) da una balconata del castello di Berlino, due ore dopo la dichiarazione di Philipp Scheidemann della Repubblica tedesca da una balconata del Reichstag; tra il 31 dicembre 1918 e il 1\u00ba gennaio 1919 venne coinvolto nella fondazione del Partito Comunista di Germania.\nCon Rosa Luxemburg, Leo Jogiches e Clara Zetkin, Liebknecht fu tra i protagonisti della \"Sollevazione spartachista\" di Berlino del gennaio 1919. Questo tentativo rivoluzionario venne brutalmente represso dal nuovo governo socialdemocratico tedesco guidato da Friedrich Ebert, con l'aiuto dell'esercito e dei Freikorps; per il 13 gennaio la sollevazione era stata repressa e Liebknecht, insieme a Rosa Luxemburg, venne rapito dai soldati del Freikorps, portato all'Hotel Eden di Berlino, dove venne torturato e interrogato per diverse ore prima di venire ucciso, il 15 gennaio 1919. Successivamente venne sepolto presso il cimitero centrale di Friedrichsfelde, a Berlino."}
{"id": "11700", "revid": "486946", "url": "https://it.wikipedia.org/wiki?curid=11700", "title": "Afrika Korps", "text": ""}
{"id": "11706", "revid": "287204", "url": "https://it.wikipedia.org/wiki?curid=11706", "title": "Governatorato Generale", "text": "Il Governatorato Generale (per esteso: \"Governatorato Generale per le aree occupate della Polonia\", in tedesco: \"Generalgouvernement f\u00fcr die besetzten polnischen Gebiete\") fu il nome dato dalla Germania nazista all'autorit\u00e0 che governava la parte della Polonia non annessa direttamente al Reich, dopo la sua occupazione da parte della Wehrmacht nel settembre del 1939. Il termine si applica, anche se non \u00e8 esattamente corretto, al territorio amministrato dal Governatorato Generale.\nCreazione del Governatorato Generale.\nHans Frank entr\u00f2 in carica come \u00abGovernatore generale dei territori polacchi occupati\u00bb il 26 ottobre 1939 dopo che due decreti di Adolf Hitler (8 ottobre e 12 ottobre 1939) avevano attuato la divisione delle aree polacche annesse nelle seguenti unit\u00e0 amministrative:\nL'area di questi territori era di 94\u00a0000\u00a0km\u00b2 e la popolazione di circa 10 milioni di abitanti.\nLa restante parte di territorio venne posta sotto un'amministrazione chiamata Governatorato Generale, che aveva come capitale Cracovia ed era suddivisa in quattro distretti, Varsavia, Lublino, Radom e Cracovia. Il Governatorato Generale non fu un governo fantoccio polacco, essendo in effetti sotto il totale controllo del tedeschi.\nEspansione territoriale.\nDopo l'attacco tedesco all'Unione Sovietica del giugno 1941 (l\"'Operazione Barbarossa\"), i territori polacchi precedentemente occupati dai russi vennero organizzati come segue:\nPopolazione.\nLa popolazione del territorio del Governatorato Generale era inizialmente di circa 12 milioni, ma questa crebbe quando circa 860.000 polacchi ed ebrei vennero espulsi dalle aree annesse alla Germania e \"rilocati\" nel Governatorato Generale. A sfalsare questi numeri fu la campagna tedesca per lo sterminio dell\"'intellighenzia\" polacca e di altri elementi che si riteneva avrebbero opposto resistenza. Dal 1941 fame e malattie contribuirono a ridurre la popolazione. I polacchi vennero anche deportati in grande numero e costretti ai lavori forzati in Germania; ne vennero deportati circa un milione, dei quali molti morirono in Germania.\nLe politiche di segregazione dei nazisti nel Governatorato Generale riguardavano le seguenti categorie di persone:\nPolitiche di genocidio.\nDurante la Conferenza di Wannsee del 20 gennaio 1942, Josef B\u00fchler spinse Heydrich a dare inizio alla \"soluzione finale\" nel Governatorato generale. Per quanto lo riguardava, il problema principale del Governatorato Generale era un mercato nero ipersviluppato, che disorganizzava il lavoro dell'autorit\u00e0. Egli vide un rimedio nella risoluzione, il pi\u00f9 veloce possibile, della \"questione giudaica\". Un punto addizionale a favore di questa fu che non esistevano problemi di trasporti nel Governatorato.\nNel 1942 i tedeschi cominciarono lo sterminio sistematico della popolazione ebraica. Il Governatorato Generale era la sede di quattro dei sei campi di sterminio nei quali vennero prese le misure pi\u00f9 estreme dell'olocausto, il genocidio tramite l'uso dei gas, delle \"razze\" indesiderate, principalmente milioni di ebrei polacchi e di altre nazioni, che venne condotto tra il 1942 e il 1944.\nComplessivamente, 4 milioni delle persone che vivevano nel 1939 all'interno del territorio del Governatorato Generale, vennero assassinate fino al momento in cui l'area venne liberata dalle forze armate sovietiche alla fine del 1944.\nEra una politica tedesca che i polacchi (non ebrei), come le altre genti slave, dovessero essere ridotti allo stato di schiavi, e alla fine sostituiti da coloni tedeschi della \"razza eletta\". Nel Governatorato Generale venne abolita tutta l'educazione secondaria, e vennero chiuse tutte le istituzioni culturali polacche. Nel 1943, il Governatorato selezion\u00f2 l'area di Zamojskie per un'ulteriore colonizzazione tedesca. Vennero progettati degli insediamenti tedeschi, e la popolazione polacca venne espulsa con brutalit\u00e0, ma pochi tedeschi si insediarono nella zona prima del 1944.\nResistenza.\nLa Resistenza all'occupazione tedesca inizi\u00f2 quasi subito, anche se non c'\u00e8 molto terreno in Polonia, adatto alle operazioni di guerriglia. La principale forza di resistenza fu l'Esercito Nazionale (in polacco: \"Armia Krajowa\" o AK), leale al governo in esilio a Londra. Era formato principalmente dai resti dell'esercito polacco del periodo pre-bellico assieme a molti volontari. Altre forze operavano al loro fianco, come i comunisti dell'Armata del Popolo (\"Armia Ludowa\" o AL), supportata dall'Unione Sovietica e controllata dal Partito Comunista Polacco. Per il 1944 l'AK aveva qualcosa come 200\u00a0000 uomini, anche se poche armi. Durante l'occupazione, l'AK uccise circa 150\u00a0000 soldati tedeschi. L'AL aveva il 5% dell'organico dell'AK.\nNell'aprile 1943 i tedeschi cominciarono a deportare gli ebrei rimasti dal Ghetto di Varsavia, provocando la Rivolta del ghetto di Varsavia, dal 19 aprile al 16 maggio. Quella fu la prima sollevazione armata contro i tedeschi in Polonia, e prefigur\u00f2 la pi\u00f9 grossa Rivolta di Varsavia del 1944.\nNel luglio 1944, mentre le forze armate sovietiche si avvicinavano a Varsavia, il governo in esilio sollecit\u00f2 una rivolta nella citt\u00e0, di modo da poter tornare in una Varsavia liberata e prevenire una presa di potere dei comunisti. L'AK, guidato da Tadeusz Komorowski, lanci\u00f2 la Rivolta di Varsavia il 1\u00ba agosto in risposta al suo governo e anche alle promesse di aiuto dei sovietici e degli alleati. Comunque, il supporto sovietico non arriv\u00f2 mai, anche se l'Armata Rossa era a meno di 30 km di distanza, e il rifiuto sovietico di concedere le proprie basi aeree agli apparecchi britannici e statunitensi prevenne qualsiasi possibilit\u00e0 di supporto aereo o rifornimento agli insorti da parte degli alleati occidentali. Dopo 63 giorni di combattimenti i capi della rivolta si accordarono per una resa condizionata alla Wehrmacht. Ai 15\u00a0000 soldati rimasti dell'Esercito nazionale venne garantito lo status di prigionieri di guerra (prima dell'accordo i ribelli catturati venivano uccisi), e la restante popolazione di 180\u00a0000 civili venne espulsa ed eliminata nei campi di sterminio ancora attivi.\nLa fine.\nCon l'avanzata sovietica della fine del 1944, il Governatorato Generale collass\u00f2. Frank venne catturato dalle truppe americane nel maggio 1945 e fu uno degli imputati al processo di Norimberga. Durante il processo si convert\u00ec al cattolicesimo e consegn\u00f2 quaranta volumi dei suoi diari al tribunale e molte delle prove contro di lui e di altri vennero raccolte da questi. Venne riconosciuto colpevole di crimini di guerra e crimini contro l'umanit\u00e0 e il 16 ottobre 1946 venne condannato a morte tramite impiccagione."}
{"id": "11710", "revid": "2149340", "url": "https://it.wikipedia.org/wiki?curid=11710", "title": "Piano Schlieffen", "text": "Il Piano Schlieffen fu un piano strategico dello Stato Maggiore tedesco, concepito nel 1905 in previsione di una guerra su due fronti (ad est contro la Russia e ad ovest contro la Francia e la Gran Bretagna), guerra che la Germania temeva di dover prima o poi affrontare in seguito all'alleanza tra Francia e Russia e all'accordo stipulato con la \"Entente cordiale\" tra Francia e Gran Bretagna. Il piano prese il nome dal suo autore, capo di Stato Maggiore Alfred Graf von Schlieffen.\nLe premesse.\nIl piano iniziale (poi modificato nel 1911) prevedeva una rapida mobilitazione dell'esercito tedesco, che, senza tenere conto della neutralit\u00e0 di Paesi Bassi e Belgio, doveva di sorpresa dilagare attraverso di essi con la sua potente ala destra in direzione sud-ovest attraverso le Fiandre verso Parigi, colpendo la Francia in un settore completamente sguarnito. \nContemporaneamente l'esercito tedesco avrebbe mantenuto un atteggiamento difensivo con il centro e l'ala sinistra nei settori di confine tra Francia e Germania, in Lorena, nei Vosgi e nella Mosella; ci\u00f2 allo scopo di attirare all'attacco l'esercito francese, la cui dottrina operativa prevedeva l'offensiva contro il secolare nemico tedesco. Dopo aver ottenuto la rapida sconfitta della Francia (erano previsti soli 39 giorni di operazioni per la caduta di Parigi e 42 per la capitolazione francese), Schlieffen prevedeva di spostare velocemente le truppe, tramite le proprie efficienti linee ferroviarie, sul fronte orientale, fidando sui lunghi tempi di mobilitazione dell'arretrato esercito russo.\nL'obiettivo strategico ultimo del piano non era la capitale francese, n\u00e9 la conquista territoriale, bens\u00ec l'aggiramento e l'intrappolamento in un'immensa sacca della grande maggioranza dell'esercito francese schierato a ridosso della frontiera franco-tedesca; in pratica un ripetersi, sia pure su un fronte diverso e pi\u00f9 esteso, degli avvenimenti che avevano portato alla sconfitta della Francia nella guerra franco-prussiana del 1870.\nLe modifiche del 1911.\nDopo il ritiro di Schlieffen nel 1906, divenne capo di Stato Maggiore Helmuth von Moltke. Costui considerava troppo rischiosi alcuni aspetti del piano del suo predecessore, anche in considerazione del fatto che l'esercito russo avrebbe comunque potuto mobilitare una parte delle sue truppe in tempi brevi e, soprattutto, che l'impostazione dell'esercito francese negli ultimi anni si era fatta sempre pi\u00f9 offensiva con l'adozione nel 1911 del Piano XVII; ci\u00f2 avrebbe comportato la rischiosa possibilit\u00e0 che un attacco francese riuscisse a dilagare in Germania in assenza di sufficienti forze difensive tedesche sul confine.\nVon Moltke decise pertanto nello stesso anno di porre alcune modifiche al Piano che poi attuer\u00e0 nel 1914, modifiche di tale portata che, secondo alcuni autori, rendono il piano da attribuire totalmente a Moltke stesso.\nLe differenze principali con il piano di Schlieffen del 1905 sono il mantenimento della neutralit\u00e0 dei Paesi Bassi, necessaria per mantenere una porta commerciale aperta dal blocco commerciale britannico ma con diverse conseguenze negative, rimanendo solo il Belgio per il transito della 1\u00aa e 2\u00aa armata tedesca, 600.000 uomini, creando un \"collo di bottiglia\" , con inoltre, l'effetto di accorciare il braccio della tenaglia che doveva stringere l'esercito francese da nord ed il non poter sfruttare anche le ferrovie olandesi per le esigenze di rifornimento.\nUn'altra differenza fu lo spostamento di alcune divisioni dall'ala destra, quella attaccante, per utilizzarle nel rafforzamento della difesa in Alsazia-Lorena per il cambiamento dei piani strategici francesi e del presidio sul confine russo. Ciononostante, all'attacco principale erano state dedicate ben cinque delle sei armate tedesche dislocate sul fronte occidentale. Inoltre fu abbandonato il piano alternativo di attacco ad oriente, una delle maggiori critiche fatte a Moltke nel dopoguerra, che ebbe come conseguenza di bloccare la strategia politica tedesca, avendo una sola soluzione militare possibile, l'attacco alla Francia.\nIl Piano in azione, e il suo fallimento.\nAlcuni dei difetti che portarono al fallimento del Piano non sono a posteriori addebitabili al solo von Moltke, bens\u00ec erano connaturati al piano stesso, che sottovalutava in generale gli avversari, dal piccolo Belgio alla grande Russia. Sono stati indicati quattro motivi principali di fallimento:\nIl Piano Schlieffen trov\u00f2 la sua fatale conclusione alla Prima battaglia della Marna nel settembre 1914, cui seguirono gli inizi della guerra di trincea a scapito della guerra di movimento, e ci\u00f2 che pi\u00f9 i tedeschi temevano: una guerra su due fronti.\nGiudizi storici.\nPi\u00f9 di uno storico sostiene che il Piano fosse di sapore ottocentesco, ormai improponibile per l'epoca, per i recenti progressi degli armamenti e dei trasporti della \"guerra industriale\"; Basil Liddell Hart lo defin\u00ec \u00abdi audacia napoleonica\u00bb, ma afferm\u00f2 che \u00abIl Piano sar\u00e0 nuovamente fattibile solo nella generazione successiva, quando l'arma aerea potr\u00e0 paralizzare i difensori sulle loro posizioni, e le forze meccanizzate saranno sufficientemente veloci e con ampia autonomia. Ma al tempo in cui fu concepito, il Piano Schlieffen aveva pochissime probabilit\u00e0 di riuscita.\u00bb\nInoltre alcuni storici, tra cui David Fromkin, in seguito alla scoperta di archivi inediti nel 1990, hanno recentemente argomentato che quello che \u00e8 noto come Piano Schlieffen potrebbe non essere stato un vero e proprio piano strategico, ma solo un ipotetico \"memorandum\" steso nel 1905 e brevemente integrato nel 1906. Schlieffen potrebbe non averlo concepito per la messa in pratica ma come mero esercizio dottrinario. L'ipotesi di Fromkin si basa sul fatto che, fra le carte di Schlieffen recuperate dopo la guerra, non si trova traccia che il \"memorandum\" sia mai stato perfezionato in un programma operativo, ad esempio con l'indicazione di quali unit\u00e0 destinare ad una determinata area di offensiva. Lo studioso arriva ad attribuire molta parte della genesi del piano a Moltke stesso, che avrebbe visto il \"memorandum\" e lo avrebbe ritenuto un piano operativo ed avrebbe provveduto a renderlo veramente tale.\nInfluenza del piano durante la seconda guerra mondiale.\nDurante il secondo conflitto mondiale, nel 1940, i generali dell'OKW tedesco, adottarono in seguito, grazie anche alle proposte presentate dal generale Erich von Manstein, un piano (Fall Gelb) che in pratica rovesciava completamente l'originaria manovra della Prima guerra mondiale: questa volta l'attacco principale sarebbe stato sferrato nelle Ardenne e si sarebbe diretto verso le coste della Manica, tagliando fuori le forze alleate penetrate in Belgio. Il piano ebbe pieno successo e le forze tedesche penetrarono nei confini francesi aggirando le fortificazioni lungo il confine del Reno (la famosa Linea Maginot) e accerchiarono nelle Fiandre gran parte delle forze anglo-francesi. Con il successivo Fall Rot arrivarono a Parigi il 14 giugno, ottenendo cos\u00ec una vittoria totale contro quello che era fino ad allora ritenuto il pi\u00f9 potente esercito di terra del continente e assicurandosi il controllo del paese per 4 anni.\nCon la riapertura del fronte occidentale nel 1944 grazie allo sbarco in Normandia, gli alti comandi americani decisero ugualmente, dopo la liberazione di Parigi, di attaccare il Reich passando per le Fiandre invece che per l'Alsazia, onde evitare le fortificazioni della Linea Sigfrido. Tuttavia, nei primi mesi del 1945 lanciarono un attacco anche contro queste postazioni, riuscendo a sfondare soprattutto a causa dello sfinimento bellico patito dalla Germania negli ultimi mesi del conflitto."}
{"id": "11713", "revid": "1718925", "url": "https://it.wikipedia.org/wiki?curid=11713", "title": "Superman", "text": "Superman, il cui nome kryptoniano \u00e8 Kal-El, mentre il suo nome terrestre \u00e8 Clark Kent, \u00e8 un personaggio immaginario dei fumetti creato da Jerry Siegel e Joe Shuster nel 1933, ma pubblicato dalla DC Comics soltanto nel 1938 poich\u00e9 prima il personaggio aveva una propria testata firmata dagli autori; \u00e8 il primo supereroe della storia dei fumetti ed \u00e8 soprannominato anche \"Man of Steel\" oppure \"The Man of Tomorrow\". Noto in Italia in passato anche come \"Ciclone\", \"l'uomo fenomeno\", \"l\u2019Uomo d'acciaio\" e \"Nembo Kid\".\nUn uomo in grado di sollevare un'auto, con un costume blu addosso e un mantello rosso, contornato da un gruppo di passanti impauriti: \u00e8 questa la prima immagine di Superman, quella con cui fa il suo esordio nelle edicole statunitensi.\nNel 2015, il sito web \"IGN\" ha inserito Superman alla prima posizione nella classifica dei cento maggiori eroi della storia dei fumetti prima di Batman. Del personaggio sono state realizzate numerose trasposizioni cinematografiche, televisive, teatrali e radiofoniche. L'interesse per il personaggio negli anni \u00e8 rimasto alto tanto che il n. 75 della serie a fumetti nel quale era stato annunciato che il personaggio sarebbe morto, pubblicato nel novembre 1992, ha venduto sei milioni di copie.\nGenesi del personaggio.\nJerry Siegel era un giovane studente della Glenville High School, dando cos\u00ec origine, nel 1933, a Superman, il primo fra tutti i supereroi. Inizialmente il personaggio si limita a compiere enormi balzi, sollevare con disinvoltura un'automobile e correre come un treno grazie alla minore forza di gravit\u00e0 terrestre rispetto al pianeta d'origine, Krypton; inoltre non \u00e8 neanche invulnerabile ma ha solo la pelle molto resistente. Successivamente, anche per reggere la concorrenza dei supereroi nati sulla sua scia, gli vennero assegnati dei superpoteri quasi illimitati. Il personaggio ha una doppia identit\u00e0 che cela la sua origine extraterrestre e, quando non \u00e8 impegnato in qualche missione, veste i panni di un comune giornalista chiamato Clark Kent. Questo gli permette di avere una vita normale e di interagire coi colleghi del quotidiano Daily Planet come Lois Lane, Perry White e Jimmy Olsen.\nEntrambi ebrei, Shuster e Siegel diedero a Superman il nome \"Kal-El\", che in lingua ebraica significa \"Dio \u00e8 Tutto [(KAL tutto) (EL DIO)] [Diz.Ebraico Sciloni]\". La parola ebraica \"El\" significa DIO \u05d0\u05b8\u05dc (Alef Lamed) . Dopo una vana ricerca di un editore, nel 1938 la National, futura DC Comics, acquisisce i diritti d'autore del personaggio facendolo esordire nel primo numero della testata \"Action Comics\". Nel 2008 i diritti sono tornati in parte agli eredi di Siegel dopo una lunghissima vertenza giudiziaria.\nStoria editoriale.\nIl personaggio esordisce sul primo numero della rivista \"Action Comics\" il 18 aprile 1938 (uscito ufficialmente come numero di giugno) e dal giugno 1939 le storie a fumetti vennero pubblicate anche nella nuova testata \"Superman\", dedicata esclusivamente al personaggio, edita fino all'ottobre 2011 per 714 numeri; la serie ebbe un'interruzione nel dicembre 1986 quando venne sostituita dalla collana \"Adventures of Superman\", che ne prosegu\u00ec la numerazione da gennaio 1987 (n. 424) ad aprile 2006 (n. 649) per un totale di 228 numeri mensili. La nuova serie era nata all'interno del programma di rilancio editoriale voluto dalla DC Comics in concomitanza con il crossover \"Crisi sulle Terre infinite\". Nel maggio 2006, in corrispondenza del n. 650, torn\u00f2 a chiamarsi \"Superman\" e, dopo la chiusura anche di questa nel 2011, esord\u00ec una seconda testata omonima che ripart\u00ec dal primo numero dopo 72 anni dagli esordi. Al personaggio venne dedicata un'altra serie mensile nel 1991, \"Superman: The Man of Steel\", edita fino al 2003 per 136 numeri e, a seguito dell'introduzione di questa nuova serie accanto ai titoli gi\u00e0 esistenti, ogni settimana veniva pubblicata una nuova storia del personaggio.\nGli autori Siegel e Shuster se ne occuparono fino al 1948, quando vennero sostituiti da altri autori come Otto Binder, Leo Dorfman, Ed Herron, Edmond Hamilton e altri, mentre i principali disegnatori furono Wayne Boring, Al Plastino e Curt Swan. Durante gli anni cinquanta e i decenni successivi le vendite calarono costantemente fino a quando negli anni ottanta non si ebbe un'inversione di tendenza. Il n. 75 (novembre 1992) di Superman arriv\u00f2 a vendere oltre sei milioni di copie, divenendo il fumetto pi\u00f9 venduto di sempre, grazie all'attenzione suscitata dalla notizia della morte del personaggio.\nIl personaggio \u00e8 comparso in un vasto numero di altre serie e miniserie oltre che come comprimario in serie dedicate ad altri personaggi come \"Justice League of America\" e \"World's Finest Comics\" e negli spin-off come \"Supergirl, Superman's Pal Jimmy Olsen, Superman's Girl Friend, Lois Lane, The Brave and the Bold\".\nOltre che nei comic book, dal gennaio 1939, il personaggio divenne protagonista di una serie a strisce giornaliere pubblicate su varie riviste dal McClure Syndicate; la versione a tavole domenicali a colori esord\u00ec a novembre dello stesso anno e avevano una continuity narrativa separata da quella delle strisce giornaliere probabilmente perch\u00e9 Siegel aveva incaricato dei ghostwriters di realizzarle. Nel 1941 la versione a strisce giornaliere venivano lette da circa 20 milioni di persone. Dopo Shuster la realizzazione delle strisce pass\u00f2 a Wayne Boring. Dal 1949 al 1956, le strisce vennero disegnate da Win Mortimer. La serie venne pubblicata fino al 1966 in storie scritte da Siegel, Al Schwartz, Whit Ellsworth e Otto Binder e disegnate da Shuster, Boring, Jack Burnley, Win Mortimer e Curt Swan fino a quando non venne interrotta nel maggio 1966; riprese temporaneamente dal 1977 al 1983 in concomitanza con la serie di lungometraggi della Warner Bros.\nEdizione in lingua italiana.\nSuperman esordisce in Italia sugli \"Albi dell'Audacia\" (il n. 19 del 2 luglio 1939) come \"Ciclone, l'Uomo d'acciaio\", per poi diventare \"Ciclone, L'Uomo Fenomeno\" su \"L'Audace\" (1940). In questo periodo, per aggirare la censura del governo fascista che vietava la pubblicazione di autori americani, le storie vennero attribuite a Vincenzo e Zenobio Baggioli, invece che ai veri autori Siegel e Shuster. Nel dopoguerra, dal 1946 al 1948, le storie di Superman tratte dai comic book vengono pubblicate dalla Casa Editrice Milano, poi Edizioni Mondiali, in una serie di albi della \"Collezione Uomo Mascherato\", divenuta dal n. 67 \"Collezione Uomo D'Acciaio\". Il personaggio \u00e8 infatti presente in 27 albi, ed in appendice, con storie a puntate, negli ultimi numeri. Inoltre la stessa casa editrice pubblica dal 1947 al 1948 il giornale antologico \"Urr\u00e0\". I diritti del personaggio passano alla Mondadori, che lo propone a partire dal 1954 sugli Albi del Falco, una collana antologica edita per 651 numeri fino al 1970, nella quale il personaggio \u00e8 quasi sempre presente con il nome di Nembo Kid e privato della lettera \"S\" sul torace fino al 1966 e del nome originale fino al 1970 . Dal 1962 vengono pubblicate anche storie realizzate da autori italiani come Gian Giacomo Dalmasso, Pier Carpi e disegnate da Leo Cimpellin, Marco Rota e altri. Dal 1966 la testata diviene \"Superman Nembo Kid\" e, dal 1967, diverr\u00e0 \"Superman\", una testata dedicata esclusivamente al personaggio fino al 1970. La numerazione degli albi non riparte per\u00f2 ad ogni nuova serie, ma prosegue ininterrottamente per tutti i sedici anni della gestione Mondadori. Nei numeri successivi su questa testata apparvero anche tutti gli altri eroi DC: Batman e Robin, Flash, Lanterna Verde, Supergirl, ecc. Tale serie, dopo vari cambiamenti nelle dimensioni e nel nome della testata, terminer\u00e0 nel marzo 1970 con il n. 651.\nNegli anni settanta il personaggio viene pubblicato anche da altri editori e compare su testate omonime e su altre antologiche come Gli Albi della Williams e Linus. Dal 1976 al 1984 l'editore Cenisio pubblica le storie del personaggio e dopo un decennio nel quale la Rizzoli ha stampato in maniera irregolare inserti allegati alla rivista Corto Maltese, dal 1993 le pubblicazioni di storie del personaggio riprendono edite dalla Play Press, che realizza anche una testata omonima pubblicata fino al 1999 per 125 numeri (119 albi di cui 6 doppi) e una collana di recuperi di storie meno recenti rimaste inedite, come la miniserie \"Man of Steel\" di John Byrne che segn\u00f2 il rilancio del personaggio dopo \"Crisi sulle Terre infinite\" (\"Superman Classic\", chiusa col numero 43 dopo 40 albi di cui 3 doppi). Con la chiusura di queste testate, le storie del personaggio vennero pubblicate in volumi distribuiti solo in fumetteria che raccolgono archi narrativi e sulla rivista \"DC Universe\" fino al 2006. Dal luglio 2005 venne pubblicata la rivista Superman Magazine, durata solo 8 numeri. Con l'abbandono della Play Press dei diritti editoriali sulla DC nel giugno dello stesso anno, dall'agosto 2006 la Planeta DeAgostini, divisione editoriale spagnola della De Agostini, ha varato la testata settimanale \"Le avventure di Superman\", che ristampa le storie del supereroe a partire da \"Man of Steel\". La collana si \u00e8 chiusa, come programmato dall'editore fin all'inizio, con il n. 40 nell'agosto 2007, dopo alcuni ritardi nella pubblicazione. Sempre Planeta nel giugno 2007 ha lanciato la collana mensile \"Superman\", che presentava le storie inedite. Da gennaio 2012 i diritti per la traduzione in italiano di tutte le pubblicazioni DC sono passati all'editore RW Edizioni-Lion, che ha inizialmente proseguito la collana \"Superman\" con la numerazione della Planeta, ripartendo poi dal n. 1 a maggio dello stesso anno, in coincidenza del lancio italiano del crossover \"Flashpoint\".\nDal 2020 in Italia i fumetti sono pubblicati dalla Panini Comics.\nBiografia del personaggio.\nCome tutti i personaggi all'interno dell'universo DC, anche Superman ha una biografia da dividere in due parti, una precedente e una successiva alla \"Crisi sulle Terre infinite (Crisis on Infinite Earths\"), il \"crossover\" realizzato all'inizio degli anni ottanta per mettere ordine ai molti mondi paralleli che gli autori avevano creato dagli anni trenta in poi. Esistono, quindi, due \"continuity\" con personaggi e storie differenti. Molti personaggi e storie pre-\"Crisis\" sono stati successivamente recuperati e costantemente aggiornati nelle origini e nei rapporti con gli altri personaggi.\nBiografia pre-\"Crisis\".\nIl pianeta Krypton sta per esplodere e l'unico ad accorgersene \u00e8 Jor-El, che inutilmente prova a convincere il governo del pianeta ad evacuarlo in tempo. Per salvare almeno il figlio, Kal El, lo lancia, con una capsula spaziale, verso la Terra, ritenuto un pianeta ideale. La capsula parte poco prima dell'esplosione del pianeta e atterra negli Stati Uniti, nei pressi della fattoria di Jonathan e Martha Kent, due agricoltori del Kansas che trovandolo decidono di adottarlo, chiamandolo Clark e crescendolo nella cittadina di Smallville; ben presto i due scopriranno che il bambino \u00e8 dotato di superpoteri. Clark, crescendo, sviluppa una coscienza sociale molto forte, decidendo di mettere i suoi poteri al servizio della giustizia: indossa allora il manto di Superboy e cos\u00ec facendo ispirer\u00e0 alcuni giovani del XX secolo a formare il gruppo della Legione dei Super-Eroi. Divenuto maggiorenne, dopo la morte dei genitori decide di andare a Metropolis dove trova lavoro come giornalista presso il Daily Star e poi al Daily Planet dove conosce il fotografo Jimmy Olsen e Lois Lane, che poi diventer\u00e0 sua moglie e che molto spesso salver\u00e0 da situazioni pericolose.\nAltri comprimari sono Lana Lang e Pete Ross, amici d'infanzia di Clark, il direttore del giornale Perry White, Lori Lemaris, regina di Atlantide e moglie di Aquaman nell'attuale continuity, e che avr\u00e0 una fugace storia d'amore con Clark al tempo del college.\nGli avversari che affronta pi\u00f9 frequentemente sono scienziati pazzi, imprenditori disonesti e politici corrotti: Luthor \u00e8 un folle scienziato che vorrebbe dominare il mondo ma viene sempre sconfitto da Superman e che crea Bizzarro, una copia imperfetta di Superman; Mister Mxyzptlk, un folletto proveniente dalla quinta dimensione deciso a fare dispetti agli abitanti di Metropolis e a Superman, che per rimandarlo indietro \u00e8 costretto a fargli dire il suo nome al contrario; il Giocattolaio, criminale che si serve di armi mortali a forma di giocattoli; Brainiac, un androide extraterrestre deciso a conquistare il mondo e uccidere Superman; Darkseid, uno dei Nuovi Dei.\nIl periodo pre-\"Crisis\" finisce con la storia \"Che cosa \u00e8 successo all'Uomo del Domani?\", scritta da Alan Moore e disegnata da Curt Swan e George P\u00e9rez , racconta di come Superman affronta l'ultimo assalto dei suoi nemici, che lo costringe a uccidere Mxyzptlk e a decidersi a entrare spontaneamente in una stanza contenente della kryptonite d'oro, che gli toglier\u00e0 per sempre i suoi superpoteri. Questa \u00e8 una storia fuori continuity nella quale si immagina la fine del personaggio che sarebbe poi stato rimpiazzato dalla nuova versione di John Byrne.\nBiografia post-\"Crisis\".\nIl periodo post-\"Crisis\" inizia nel 1986 con la miniserie \"Man of Steel\" di John Byrne, che riscrive coerentemente le origini del personaggio a seguito della Crisis: anche in questo caso il personaggio venne spedito sulla terra dai genitori poco prima della distruzione del pianeta Krypton. Clark cresce ma non diventer\u00e0 mai Superboy, cio\u00e8 la versione adolescente del supereroe, e solo una volta cresciuto scoprir\u00e0 le sue origini extraterrestri. Anche i comprimari sono diversi: Lois Lane \u00e8 una reporter arrivista e sicura di s\u00e9, Perry White, direttore del giornale, \u00e8 un tipo deciso. Fra gli avversari, Luthor, \u00e8 un uomo d'affari diventato un miliardario, ossessionato dalla figura di Superman e desideroso di ottenere il potere - cosa che otterr\u00e0, diventando Presidente degli Stati Uniti d'America - ma non \u00e8 pi\u00f9 il folle criminale delle origini. \n\"La morte di Superman\".\nSuccessivamente Superman partecipa a diversi \"crossover\" unendosi saltuariamente alla Justice League (come nel caso di \"Millennium\"). Fatti salienti sono la morte di Superman, ideata da Dan Jurgens, il suo matrimonio con Lois Lane e la successiva perdita e ritorno dei poteri. Quindi, riprendendo una vecchia storia pre-\"Crisis\", gli autori lo hanno sdoppiato in due entit\u00e0, una rossa e una blu, che spesso sono entrate in conflitto, per poi ritornare al Superman originario dopo l'arrivo dei Giganti del Millennio. Superman ha partecipato alla guerra contro Imperiex (raccontata in \"Our Worlds at War\"), un essere proveniente dalle origini dell'universo, una forza cos\u00ec devastante che nemmeno Doomsday \u00e8 riuscito a fermare.\n\"Superman: Rinascita\".\nIn seguito le origini sono state rinarrate da Mark Waid e Leinil Frencis Yu nel ciclo di storie \"\", dove viene recuperato il Luthor folle del periodo pre-\"Crisis\" combinandolo con l'uomo d'affari della versione di Byrne: anche in questa nuova versione, Luthor crea una minaccia inesistente ma non per mettere alla prova il suo avversario bens\u00ec per screditarlo ottenendo per\u00f2 l'effetto opposto.\n\"Flashpoint\" e \"The New 52\".\nThe New 52 \u00e8 un'iniziativa editoriale che, successivamente al crossover Flashpoint, rilancia nel 2011 tutte le serie dell'Universo DC realizzando 52 nuove testate mensili legate da una nuova continuity che annulla la precedente: si tratta di un reboot di tutte le serie dei supereroi dal 1935 in poi, interrompendo anche testate storiche come \"Detective Comics\" e \"Action Comics\" per farle ricominciare con un nuovo numero uno. Tutti i supereroi sono arrivati solo a partire dalla seconda met\u00e0 degli anni duemila e molti di loro, come Batman e Superman, non sono ancora conosciuti o in parte temuti o considerati una leggenda. Nella nuova serie di Action Comics, vengono riscritte le origini del personaggio: Superman \u00e8 odiato tanto che l'esercito, sotto il comando del generale Lane e spalleggiato dallo scienziato Lex Luthor, vuole catturarlo. Inizialmente vi riuscir\u00e0, ma dovr\u00e0 poi lasciarlo andare per permettergli di respingere la minaccia di Brainiac; in questa circostanza, indossa per la prima volta il costume. Poi sar\u00e0 tra i membri fondatori della Justice League, quando aiuter\u00e0 altri eroi terrestri a combattere la minaccia di Darkseid. A differenza della sua versione originale, Kal-El inizia una relazione con Wonder Woman, e non con Lois Lane. Cinque anni dopo, Superman viene avvelenato da un frammento di kryptonite che, destabilizzato, finir\u00e0 per uccidere il Dottor Light, dando inizio agli scontri tra la sua Justice League, quella del governo e quella di John Constantine. Si scoprir\u00e0 che ad averlo avvelenato \u00e8 stata Atomica, membro del Sindacato del Crimine, per permettere al suo gruppo di conquistare la Terra. Superman rimarr\u00e0 a lungo in coma, prima di venire salvato da Lex Luthor una volta respinta la minaccia.\nPersonalit\u00e0.\nNelle storie originali di Siegel e Shuster, la personalit\u00e0 di Superman \u00e8 ruvida e aggressiva. Usa spesso forza e terrore eccessivi contro i criminali, in alcune occasioni anche uccidendoli. Questo fin\u00ec alla fine del 1940, quando il nuovo editore Whitney Ellsworth istitu\u00ec un codice di condotta da seguire per i suoi personaggi, vietando a Superman di uccidere. Il personaggio \u00e8 stato ammorbidito e gli venne dato un senso di umanitarismo. Il codice di Ellsworth, tuttavia, non deve essere confuso con il \"codice dei fumetti\", che \u00e8 stato creato nel 1954 dalla Comics Code Authority e alla fine abbandonato da tutti i principali editori di fumetti all'inizio del XXI secolo.\nNelle sue prime apparizioni, Superman era considerato un vigilante dalle autorit\u00e0, essendo stato colpito dalla Guardia Nazionale mentre radeva al suolo uno slum in modo che il governo avrebbe creato migliori condizioni abitative per i poveri. Nel 1942, tuttavia, Superman lavorava fianco a fianco con la polizia. Oggi, Superman \u00e8 comunemente visto come un eroe coraggioso e di buon cuore con un forte senso di giustizia, moralit\u00e0 e rettitudine. Aderisce a un codice morale incrollabile instillato in lui dai suoi genitori adottivi. Il suo impegno ad operare nel rispetto della legge \u00e8 stato un esempio per molti cittadini e altri eroi, ma ha suscitato risentimento e critiche tra gli altri, che lo chiamano il \"grande boy-scout blu\". Superman pu\u00f2 essere piuttosto rigido in questo tratto, provocando tensioni nella comunit\u00e0 dei supereroi. Questo \u00e8 stato particolarmente degno di nota con Wonder Woman, uno dei suoi pi\u00f9 cari amici, dopo aver ucciso Maxwell Lord. Booster Gold ha avuto una relazione gelida iniziale con l'Uomo d'Acciaio, ma \u00e8 cresciuto fino a rispettarlo.\nAvendo perso il suo mondo natale di Krypton, Superman \u00e8 molto protettivo nei confronti della Terra, e in particolare della famiglia e degli amici di Clark Kent. Questa stessa perdita, combinata con la pressione di usare i suoi poteri in modo responsabile, ha fatto s\u00ec che Superman si sentisse solo sulla Terra, nonostante avesse i suoi amici e genitori. I precedenti incontri con persone che pensava fossero kryptoniani, Power Girl (che in realt\u00e0 proviene dal Krypton dell'universo di Terra-Due) e Mon-El, si sono rivelati una delusione. L'arrivo di Supergirl, che \u00e8 stata confermata essere non solo di Krypton, ma anche sua cugina, ha in qualche modo alleviato questa solitudine. La Fortezza della solitudine di Superman, oltre che essere una base strategica, funge da luogo di conforto nei momenti di solitudine e tristezza.\nPoteri e abilit\u00e0.\nL'organismo di Superman \u00e8 in grado di assorbire le radiazioni emesse dalle stelle e di immagazzinarle subendo effetti diversi a seconda del tipo a cui \u00e8 stato esposto: un sole rosso come Rao, la stella che illumina Krypton, lo rende privo di poteri, mentre una stella gialla come il Sole terrestre gli dona capacit\u00e0 incredibili che ne fanno uno degli esseri pi\u00f9 potenti dell'universo DC.\nNel pieno delle sue facolt\u00e0 dispone di forza, velocit\u00e0, agilit\u00e0, resistenza e riflessi sovrumani; la sua enorme potenza fisica, tuttavia, parrebbe derivare pi\u00f9 da una sorta di controllo sui campi energetici che dalla mera potenza muscolare, cosa che spiegherebbe come riesce a compiere azioni fisicamente improbabili come sostenere oggetti di dimensioni colossali senza che essi collassino su se stessi a causa della forza di gravit\u00e0. \u00c8 inoltre circondato da una potente aura bio-elettrica energicamente super-carica, che gli conferisce una resistenza sovrumana e un'immunit\u00e0 totale a qualunque tipo di tossina e malattia, ed \u00e8 anche in grado di manipolare i gravitoni per volare a velocit\u00e0 superluminali. I suoi polmoni sono in grado di immagazzinare ed espellere quantit\u00e0 smisurate di aria con una potenza devastante, riuscendo ad abbassare la temperatura dell'aria in uscita al punto da poter congelare qualunque cosa venga colpita; i suoi occhi possono invece emettere potenti raggi di calore puro di cui pu\u00f2 variare a piacimento intensit\u00e0 e diametro, visualizzare oggetti fino a livello atomico e vedere con chiarezza da immense distanze e in totale oscurit\u00e0, attraverso la materia solida (tranne il piombo) e persino i campi elettromagnetici. Di recente ha inoltre scoperto di poter espellere in un colpo solo tutta l'energia solare presente nel suo corpo, generando una colossale esplosione dalla potenza apocalittica (in inglese tale facolt\u00e0 \u00e8 stata definita \"Super Flare\"): dato il suo costo in termini di energia, tuttavia, questa abilit\u00e0 non pu\u00f2 essere usata due volte consecutivamente e per di pi\u00f9 lascia Superman del tutto privo di poteri per circa un giorno.\n\u00c8 inoltre in grado di compiere processi mentali nettamente oltre i limiti delle possibilit\u00e0 umane ed \u00e8 un esperto nel combattimento corpo a corpo, nel Torquasm Vo (una disciplina kryptoniana grazie alla quale pu\u00f2, attraverso una profonda concentrazione, difendersi da attacchi psichici e persino indurre illusioni negli altri), nel Torquasm Rao (altra disciplina kryptoniana grazie alla quale pu\u00f2 separarsi dal proprio corpo fisico per difendersi da attacchi psichici e combattere sul piano astrale), nell'intimidazione, nel comando, nell'investigazione e nel giornalismo. \u00c8 inoltre in grado di elaborare informazioni e memorizzarle in modo estremamente veloce ed \u00e8 un esperto in varie tecnologie aliene (pu\u00f2 inventare e costruire con la tecnologia kryptoniana piuttosto facilmente).\nCome tutti i Kryptoniani, tuttavia, non pu\u00f2 stare troppo a lungo lontano da una stella gialla senza che i suoi poteri si esauriscano ed \u00e8 vulnerabile alla kryptonite e alla magia.\nAltre versioni.\n\"Superman: Red Son\".\nNell'Elseworld \"\" il razzo che trasportava il piccolo Kal-El precipita in Ucraina anzich\u00e9 in Kansas, a causa di una piccola variazione della linea temporale originale (una manciata di ore); la rotazione della Terra ha infatti posto l'Ucraina nel percorso dell'astronave, invece del Kansas. Invece di lottare per \u00abLa verit\u00e0, la giustizia, e l'American Way\u00bb, Superman \u00e8 descritto nelle trasmissioni radio sovietiche come \u00abIl campione degli operai, che non smette mai di combattere la battaglia per Stalin, il socialismo e l'espansione internazionale del Patto di Varsavia\u00bb. In questo racconto si mescolano versioni alternative dei supereroi DC con figure politiche reali come Joseph Stalin e John F. Kennedy. I poteri di Superman in Red Son sono illimitati come quelli che aveva durante la Golden Age, ovvero volo oltre la velocit\u00e0 della luce, una superforza senza limiti e una superintelligenza che gli permette, ad esempio, di imparare una lingua straniera in pochi minuti.\n\"Che cosa \u00e8 successo all'Uomo del Domani?\".\nSiamo nel futuro e nel decennale della morte di Superman, un giovane giornalista del Daily Planet va ad intervistare Lois Lane, una delle testimoni della fine del supereroe di Metropolis, che intanto si \u00e8 sposata con un certo Jordan Elliot ed ha appena avuto un bambino. Scopriamo cos\u00ec che Superman, dopo un lungo periodo passato nello spazio, ritorna sulla Terra proprio quando tutti i suoi pi\u00f9 acerrimi nemici lo attaccano. Prima Bizzarro, che distrugge la citt\u00e0 e si suicida, poi il Burlone e il Giocattolaio, che scoprono l'identit\u00e0 segreta di Superman per rivelarla in televisione, dopo aver torturato e ucciso Pete Ross. Superman decide di prendere i suoi amici pi\u00f9 cari e di portarli nella Fortezza della Solitudine al sicuro, mentre giungono anche Brainiac, che si \u00e8 impossessato del corpo di Lex Luthor, in compagnia dell'uomo di kryptonite. A questi nemici si aggiungono anche quelli della Legione dei Supercriminali. Arrivano dal futuro anche Supergirl e la Legione dei Super-Eroi che sembrano volerlo salutare per l'ultima volta, davanti all'imminente ed inevitabile fine dell'Uomo d'Acciaio. Nello scontro finale perdono la vita il suo cane e migliore amico Krypto, Lana Lang, Jimmy Olsen, e alla fine il vero architetto della battaglia si rivela Mr. Mxyzptlk. Grazie ad uno stratagemma, Superman riesce ad uccidere il folletto, ma il fatto stesso di averlo ucciso lo mette in crisi perch\u00e9 non ritiene giusto arrogarsi un tale diritto. Decide cos\u00ec di autodistruggersi, entrando in una stanza contenente la kryptonite dorata, una sostanza mortale per l'Uomo d'Acciaio. Alla fine della battaglia, gli unici sopravvissuti sono Perry White, il direttore del Daily Planet, sua moglie Alice e Lois Lane. \u00abNon era niente di speciale. Noi semplici lavoratori, figliolo [...] siamo noi i veri eroi\u00bb afferma Jordan Elliot, il marito di Lois Lane che in realt\u00e0 \u00e8 lo stesso Superman/Clark Kent sopravvissuto e che ha assunto nuova identit\u00e0 (e il figlio sembra averne ereditato i poteri).\n\"Superman: Stagioni\".\nIn questa miniserie in quattro parti, una per ogni stagione, troviamo narrata la storia dell'Uomo d'Acciaio, di quando viveva nella piccola citt\u00e0 di Smallville, con la sua amica Lana Lang, i genitori, la sua famiglia adottiva, e soprattutto con la vita della cittadina, la sua routine, il suo lento e tranquillo scorrere. La storia ha per tema principale come Superman pur essendo venuto dallo spazio, non \u00e8 un alieno, ma la reincarnazione dello spirito umano nei suoi aspetti pi\u00f9 nobili e umili, e tutto questo grazie proprio a Smallville. Ad ogni stagione si lega la voce di un diverso narratore: il padre Jonathan, Lois, Lex Luthor e infine Lana Lang. Ognuno di questi personaggi racconta il cammino dell'eroe, immerso in un mondo senza tempo, destinato ad evolversi da confuso adolescente a cittadino e salvatore di una grande metropoli che \u00e8 sintagma del mondo intero.\n\"Kingdom Come\".\nIn \"Kingdom Come\" Superman si \u00e8 ritirato dalle scene in completa solitudine, in quanto la nuova generazione di eroi \u00e8 divenuta spietata e immorale. Persuaso a ritornare in azione da Wonder Woman, Superman decide, in seguito al disastro avvenuto in Kansas, di fare ritorno a Metropolis, riformare la Justice League e mettere a freno la nuova generazione di \"nuovi eroi\".\nLa Justice League di Superman rinchiude i dissidenti in una sua prigione chiamata Gulag, fino a quando al peggiorare della condizione, il Segretario generale delle Nazioni Unite Wyrmwood autorizza l'utilizzo di tre testate nucleari impenetrabili da poteri metaumani. Anche se quest'azione distrugger\u00e0 sia eroi che criminali, le Nazioni Unite capiscono che non c'\u00e8 via di mezzo: se l'umanit\u00e0 deve sopravvivere, i metaumani devono essere annientati. Superman, rimane incolume all'esplosione e, infuriato per l'enorme perdita di vite superumane, vola al Palazzo delle Nazioni Unite e minaccia di abbatterlo sui delegati come punizione per aver ucciso tutti i suoi amici, senza sapere che ci sono dei sopravvissuti. Norman McCay \u00e8 l'unico che riesce a parlargli, puntualizzando il fatto che ci\u00f2 che sta facendo in quel preciso istante \u00e8 il motivo per cui gli umani temono i superumani. Castigato e vergognato, Superman cessa immediatamente la sua furia, e dice ai rappresentanti delle Nazioni Unite che user\u00e0 la sua saggezza per guidare, piuttosto che obbligare, l'umanit\u00e0. Alla fine, Diana (Wonder Woman), Clark Kent e Bruce Wayne che si ritrovano, riallacciando le vecchie amicizie. Superman e Wonder Woman aspettano un figlio e chiedono a Batman di essere uno degli insegnanti del nascituro, in modo da poterlo formare anche con l'influenza di un essere umano privo di superpoteri.\nAltri media.\nVideogiochi.\nProtagonista.\nIl personaggio \u00e8 stato protagonista di numerosi videogiochi gi\u00e0 dal 1978.\nCoprotagonista.\n\u00c8 inoltre presente poi in molte altre produzioni assieme ad altri personaggi dell'universo DC Comics, principalmente come membro della Justice League:"}
{"id": "11717", "revid": "287204", "url": "https://it.wikipedia.org/wiki?curid=11717", "title": "Nembo Kid", "text": ""}
{"id": "11718", "revid": "466539", "url": "https://it.wikipedia.org/wiki?curid=11718", "title": "Voivodato", "text": "Il termine voivodato (rumeno: \"Voievodat\", polacco: \"Wojew\u00f3dztwo\", serbo: \"Vojvodstvo\" o \"Vojvodina\") \u00e8 stato il termine atto a indicare un'entit\u00e0 statale feudale medioevale, quali ad esempio furono la Romania, la Polonia, la Russia e la Serbia (vedi Voivodina), governato da un \"voivoda\".\nStoria.\nIl termine \"voivoda\", prima della conquista ottomana dei Balcani, \u00e8 un termine di origine slava che designa in origine il comandante di un'unit\u00e0 militare. Il voivodato era l'intero territorio sottoposto alla sua autorit\u00e0. Con gli Ottomani il termine pass\u00f2 progressivamente a indicare essenzialmente i territori governati da un esponente cristiano legato alla Sublime porta, delegato ad assolvere funzioni fiscali e incaricato tra l'altro di agevolare la sedentarizzazione delle popolazioni nomadi che percorrevano il territorio da loro amministrato.\nLa cosa poteva avvenire solo con una congrua forza armata agli ordini del Voivoda, in grado quindi di mantenere anche l'ordine pubblico. L'istituto fu abolito dall'Impero ottomano nel corso dell'et\u00e0 delle riforme (\"tanzim\u00e0t\"), durante il XIX secolo. Il termine \u00e8 sopravvissuto in Polonia, dove durante la partizione feudale ognuno dei piccoli principati aveva il suo \"voivoda\" e quindi, dopo la riunificazione, si seguitarono a chiamare voivodati tali territori.\nEtimologia.\nIl termine deriva dalla radice slava \"vojn\", che indica tutto ci\u00f2 che dipende da un esercito o da un'organizzazione di tipo bellico."}
{"id": "11720", "revid": "125363199", "url": "https://it.wikipedia.org/wiki?curid=11720", "title": "Processo di Norimberga", "text": "Processo di Norimberga \u00e8 il nome usato per indicare due distinti gruppi di processi ai nazisti coinvolti nella seconda guerra mondiale e nella Shoah. Il primo e pi\u00f9 famoso processo si tenne nel Palazzo di Giustizia della citt\u00e0 tedesca di Norimberga dal 20 novembre 1945 al 1\u00ba ottobre 1946 (la citt\u00e0 era, insieme a Berlino e Monaco, una delle citt\u00e0 simbolo del regime nazista). Esso fu denominato \"Processo dei principali criminali di guerra\" e nel suo svolgimento il Tribunale militare internazionale (IMT) giudic\u00f2 ventiquattro dei pi\u00f9 importanti capi nazisti catturati o ancora ritenuti in vita. Il secondo gruppo di \"12 processi\" fu per criminali di guerra di grado inferiore, fu tenuto sotto la Legge numero 10 del Consiglio di Controllo dal Tribunale militare di Norimberga (NMT) e comprese anche il famoso Processo ai dottori. Questa voce tratta principalmente i processi del primo gruppo. Per i processi del secondo gruppo si veda la voce \"Processi secondari di Norimberga\".\nLa decisione di sottoporre a processo i principali esponenti dell'Asse fu presa ancor prima della cessazione della guerra.\nDal 18 ottobre all'11 novembre 1943 si svolse a Mosca la terza conferenza tripartita di Mosca, con la presenza dei tre ministri degli esteri dell'alleanza: Cordell Hull, Anthony Eden e Vja\u010deslav Michajlovi\u010d Molotov.\nCome ebbe a scrivere Churchill nelle sue memorie, \u00abl'uccisione di Mussolini e il collasso del fascismo ci risparmi\u00f2 una Norimberga italiana\u00bb. Al termine dell'incontro venne stilato un documento nel quale i tre capi della coalizione, Winston Churchill, Franklin Delano Roosevelt e Stalin, si impegnavano al termine della guerra a far s\u00ec che i criminali nazisti venissero processati secondo le leggi del paese nel quale i crimini fossero stati commessi. Nella successiva Conferenza di Teheran, dal 28 novembre al 1\u00ba dicembre dello stesso anno, venne esteso il concetto di crimine nazionale a un pi\u00f9 ampio livello e superato il concetto della punibilit\u00e0 nazionale.\nCreazione della corte.\nDurante gli incontri della conferenza di Teheran (1943), della conferenza di Jalta (1945) e della conferenza di Potsdam (1945), le tre principali potenze del tempo di guerra Stati Uniti d'America, Unione Sovietica e Regno Unito, si accordarono sul metodo per punire i responsabili dei crimini di guerra commessi durante la seconda guerra mondiale. Anche la Francia riusc\u00ec a guadagnarsi un posto all'interno del tribunale. Oltre 200 tedeschi imputati di crimini di guerra vennero processati a Norimberga, mentre altri 1\u00a0600 attraverso i tradizionali canali della giustizia militare.\nNonostante l'Unione Sovietica volesse svolgere i processi a Berlino, venne scelta Norimberga, per le seguenti ragioni:\nSi concord\u00f2 che Berlino sarebbe divenuta la sede permanente del Tribunale Militare Internazionale (IMT) e che il primo processo (ne erano stati previsti diversi) si sarebbe tenuto a Norimberga. A causa della guerra fredda non ci furono altri processi.\nOgnuna delle quattro nazioni giudicanti forn\u00ec un giudice, un sostituto e i procuratori. I giudici erano:\nIl procuratore capo statunitense era Robert Houghwout Jackson. Quello britannico era Hartley Shawcross.\nValidit\u00e0 del processo.\nIl metodo con il quale si \u00e8 sviluppato il processo, nonch\u00e9 la scelta stessa degli uomini chiamati a giudicare i crimini di guerra, \u00e8 stato messo in dubbio in pi\u00f9 occasioni da alcune importanti personalit\u00e0. Tra questi vi era il giurista Hans Kelsen il quale, favorevole comunque allo svolgimento di un processo per punire i crimini nazisti, sollev\u00f2 perplessit\u00e0 in ordine alla composizione della Corte:\nIn risposta, il professor Al Goodheart dell'Universit\u00e0 di Oxford rifiuta questo punto di vista scrivendo:\nSeppur con minore risonanza, anche durante lo svolgimento del processo si alzarono voci contrarie alla legittimit\u00e0 dello stesso: l'avvocato difensore di G\u00f6ring, Otto Stahmer, invoc\u00f2 il principio \"Nullum crimen, nulla poena sine praevia lege poenali\", il quale non ammette l'emanazione di leggi retroattive, contestando inoltre il diritto ai vincitori di processare i vinti. L'obiezione fu respinta, poich\u00e9 i giudici considerarono i crimini di guerra, i crimini contro l'umanit\u00e0 e i crimini contro la pace come violazione di leggi internazionali gi\u00e0 esistenti (Convenzioni dell'Aia, Convenzioni di Ginevra e Patto Briand-Kellogg).\nVenne obiettato che alcuni di questi trattati non vincolavano le Potenze dell'Asse perch\u00e9 costoro non li avevano ratificati. Tale obiezione venne respinta, asserendo che se una convenzione internazionale viene ratificata da un dato numero di Stati per un periodo di tempo ragionevolmente lungo, detta convenzione pu\u00f2 considerarsi come vincolante per ogni nazione, e non solo per coloro che l'hanno ratificata. Tale formula divide ancora oggi sostenitori e critici.\nAncora, il Giudice Capo della Corte Suprema degli Stati Uniti Harlan Fiske Stone defin\u00ec il processo \"una frode\", asserendo che il rappresentante statunitense della Pubblica Accusa, Robert Houghwout Jackson, non stava effettivamente procedendo secondo i dettami della legge. Lo stesso Jackson, in una lettera dell'ottobre 1945 al presidente Harry Truman, afferm\u00f2 riguardo agli Alleati:\nA danneggiare ancora la credibilit\u00e0 del processo fu il fatto che il principale giudice sovietico, Iona Nikitchenko, aveva preso parte anni prima ai processi sommari delle Grandi purghe. Uno dei capi d'accusa riguardava la firma del Patto Molotov-Ribbentrop, giudicato come un progetto di guerra aggressiva, ma l'Unione Sovietica non venne processata al pari della Germania per l'adesione al patto. Inoltre, i processi vennero condotti in base a delle proprie regole di prova; gli atti d'accusa vennero creati \"ex post facto\" e non erano basati sulle leggi di nessuna nazione, la difesa \"tu quoque\" venne eliminata, e la motivazione dell'intera assemblea fu la \"giustizia dei vincitori\".\nProcesso principale.\nIl Tribunale Militare Internazionale venne aperto il 18 ottobre 1945 negli edifici della Corte Suprema di Berlino. La prima sessione venne presieduta dal giudice sovietico Nikit\u010denko. I procuratori presentarono gli atti d'accusa contro i ventiquattro principali criminali di guerra e contro sei \u00aborganizzazioni criminali\u00bb \u2013 la leadership del Partito nazista, le \"Schutzstaffel\" (SS), il \"Sicherheitsdienst\" (SD), la Gestapo, le \"Sturmabteilung\" (SA) e l'alto comando dell'esercito. Le imputazioni erano per:\nLa definizione di cosa costituisce un crimine di guerra venne successivamente recepita nei \"Principi di Norimberga\", un documento scaturito da l\u00ec a poco per consolidare giuridicamente le norme introdotte in questi processi.\nConsiderando che Adolf Hitler, Benito Mussolini, Joseph Goebbels e Heinrich Himmler erano deceduti in data anteriore all'inizio del processo (tutti morti suicidi con l'esclusione di Mussolini che fu catturato e fucilato dai partigiani), Reinhard Heydrich era stato mortalmente ferito dai partigiani cecoslovacchi nel 1942 e che Adolf Eichmann e Josef Mengele erano riusciti a fuggire in America meridionale (Eichmann fu scovato e giustiziato dalla Corte israeliana solo all'inizio degli anni sessanta, mentre Mengele riusc\u00ec a scampare all'arresto fino a morte naturale avvenuta il 7 febbraio 1979), i ventiquattro restanti accusati erano:\nLe sentenze furono emesse tra il 30 settembre e il 1 ottobre 1946. I giudici francesi suggerirono che i militari condannati a morte (G\u00f6ring, Keitel e Jodl) venissero fucilati, come avveniva usualmente per i condannati dalle corti marziali, tuttavia a ci\u00f2 si opposero lo statunitense Biddle ed i giudici sovietici, i quali sostennero che gli ufficiali condannati avessero violato l'etica militare e pertanto non meritassero una morte pi\u00f9 dignitosa quale quella mediante fucilazione. Tutti gli imputati presenti al processo e condannati a morte furono quindi impiccati il 16 ottobre 1946, tranne Hermann G\u00f6ring che riusc\u00ec a suicidarsi con del cianuro di potassio la notte prima dell'esecuzione. L'ordine in cui furono eseguite le impiccagioni fu il seguente: von Ribbentrop, Keitel, Kaltenbrunner, Rosenberg, Frank, Frick, Streicher, Sauckel, Jodl, Sey\u00df-Inquart. Il boia fu il sergente statunitense John C. Woods. La corte decret\u00f2 che gli 11 cadaveri fossero cremati. Sebbene fu a lungo riportato che ci\u00f2 avvenne nel lager di Dachau, in realt\u00e0 i corpi furono bruciati nel crematorio dell\"'Ostfriedhof\" (cimitero est) di Monaco di Baviera che prima della guerra era stato utilizzato a lungo per fare perdere le tracce degli oppositori politici (come avvenne ad esempio nella cosiddetta \"notte dei lunghi coltelli\") e che durante la guerra fu utilizzato anche per i corpi di prigionieri provenienti da diversi campi di concentramento tra cui anche Dachau. Per evitare che le tombe divenissero \"luoghi di venerazione\", le ceneri vennero sparse in un \"fiume imprecisato della Germania\", o specificamente, secondo altri, nel Wenzbach, un affluente del fiume Isar. Gli imputati condannati ad anni di prigionia furono invece trasferiti nel carcere di Spandau nel 1947.\nIl 1\u00ba ottobre 1946, i giudici del tribunale del processo di Norimberga condannarono le SS, dichiarandole un'organizzazione criminale. I giudici sottolinearono questa sentenza dichiarando che: \"le SS vennero usate per scopi che erano criminali, che comprendevano: la persecuzione e lo sterminio degli ebrei, brutalit\u00e0 ed esecuzioni nei campi di concentramento, eccessi nell'amministrazione dei territori occupati, l'amministrazione del programma di lavoro schiavistico e il maltrattamento e assassinio di prigionieri di guerra\" (IMT, 1946, Vol. XXII, p.\u00a0516, in: H\u00f6hne, 1969, p.\u00a03). La sentenza continuava dichiarando che il sospetto di crimini di guerra avrebbe coinvolto tutte le persone \"che erano state ufficialmente accettate come membri delle SS... che divennero o rimasero membri dell'organizzazione sapendo che veniva usata per commettere atti dichiarati criminali dall'articolo 6 dello statuto di Londra sui crimini di guerra\" (International Military Tribunal, 1947-1949, Vol. XXII, p.\u00a0517 in: H\u00f6hne, 1969, p.\u00a03).\nProcessi secondari.\nDopo il primo e pi\u00f9 conosciuto processo, ci furono altri 12 procedimenti noti come \"processi secondari di Norimberga\". Questi ebbero luogo dal 1946 al 1949 e furono tenuti tutti dinnanzi a tribunali militari statunitensi anzich\u00e9 come il primo dinnanzi a un tribunale internazionale. \n\u00abI tribunali processarono, per crimini di guerra, 185 principali partecipanti nelle sfere politica, economica e sociale della Germania nazista\u00bb e come ha fatto notare il professor Harry Reicher della facolt\u00e0 di giurisprudenza dell'Universit\u00e0 della Pennsylvania, quel modo di procedere con imputati classificati per \"professione\" come medici, giudici, avvocati, industriali e altre categorie di professioni, voleva essere un chiaro messaggio per le generazioni future: \u00abse tutti i settori della societ\u00e0 sono complici di un qualsiasi crimine, allora tutti quei settori della societ\u00e0 sono potenzialmente suscettibili di rendere conto delle proprie azioni\u00bb, quindi se giudicati colpevoli, anche i responsabili di quei settori devono affrontarne le relative conseguenze.&lt;br&gt;\nSecondo l'USHMM, i 12 ulteriori processi videro 183 imputati alla sbarra, furono comminate 12 condanne a morte, oltre a 8 ergastoli e 77 pene detentive a diversi anni, e anche imputati che furono assolti.\nInfluenza sullo sviluppo del diritto penale internazionale.\nI processi di Norimberga ebbero grande influenza sullo sviluppo del Diritto penale internazionale. La Commissione del diritto internazionale, che agisce su richiesta dell'Assemblea Generale delle Nazioni Unite, produsse nel 1950 il rapporto \"Principi di Diritto Internazionale riconosciuti nel Capitolo del Tribunale di Norimberga e nei giudizi del tribunale\" ('Yearbook of the International Law Commission', 1950, vol. III). L'influenza del tribunale si pu\u00f2 anche vedere nelle proposte per una corte penale internazionale permanente e nella stesura dei codici penali internazionali, successivamente preparati dalla Commissione del diritto internazionale.\nI processi di Norimberga diedero il via a movimenti d'opinione ed a considerazioni di dottrina giuridica che portarono cinquant'anni dopo all'adozione dello statuto della Corte penale internazionale."}
{"id": "11724", "revid": "54253", "url": "https://it.wikipedia.org/wiki?curid=11724", "title": "Ghiacciaio", "text": "Un ghiacciaio, in glaciologia, \u00e8 una grande massa di ghiaccio delle regioni montane e polari, appartenente alle formazioni nevose perenni, adunata negli avvallamenti, formatasi dalle nevi sotto l'azione del gelo e tipicamente scorrente lentissimamente verso il basso per gravit\u00e0. Si pensa che 20.000 anni fa i ghiacciai ricoprissero circa il 32% delle terre emerse e sotto questo punto di vista i ghiacciai attuali possono essere visti come il residuo delle precedenti ere glaciali; attualmente occupano il 10% della superficie terrestre e costituiscono di gran lunga il pi\u00f9 grande serbatoio d'acqua dolce sulla Terra, con le pi\u00f9 grandi distese di ghiaccio rappresentate dalle calotte glaciali di Groenlandia e Antartide seguite dai ghiacci continentali.\nDescrizione.\nMorfologia.\nLa parte superiore di un ghiacciaio \u00e8 il \"bacino collettore\", separato dalla \"linea di equilibrio\" dall\"'area di ablazione\", dove avviene la riduzione della massa glaciale per fusione o evaporazione. Normalmente l'area di ablazione assume una forma allungata, detta lingua glaciale. La parte pi\u00f9 bassa della lingua glaciale prende il nome di fronte del ghiacciaio ed \u00e8 spesso sorgente, con le sue acque fuse, di torrenti di montagna e/o laghi montani d'altura (lago proglaciale). Le caratteristiche geomorfologiche dei ghiacciai sono dovute essenzialmente al loro scorrimento verso valle: la forza di gravit\u00e0 causa la spinta verso il basso e l'attrito delle rocce vi si oppone, generando cos\u00ec crepacci, seracchi e morene.\nTipi di ghiacciai.\nSi possono distinguere due tipi di ghiacciai:\nI ghiacciai montani, a loro volta, si possono sommariamente distinguere in:\nMoto.\nI ghiacciai tendono dunque a muoversi verso valle: mentre il nucleo del ghiacciaio scorre verso altitudini inferiori, ogni punto del ghiacciaio pu\u00f2 spostarsi in misura e direzione diverse. Il moto complessivo \u00e8 dovuto alla forza di gravit\u00e0 e la velocit\u00e0 di scorrimento in ogni parte del ghiacciaio \u00e8 condizionata da fattori molteplici. Il ghiaccio, in generale, si comporta come un solido fragile se il suo spessore non raggiunge i 50 metri, altrimenti \u00e8 assimilabile ad un fluido ad elevata viscosit\u00e0, specie su pendenze sensibili. La pressione sul ghiaccio \u00e8 responsabile del flusso plastico in misura maggiore rispetto alla profondit\u00e0. Il ghiaccio \u00e8 costituito da strati di molecole sovrapposti, con legami relativamente deboli tra di essi. Quando la forza peso esercitata dallo strato superiore controbilancia la forza di legame tra uno strato e l'altro, quest'ultimo si muove pi\u00f9 velocemente dello strato inferiore.\nUn altro tipo di movimento, tipico dei ghiacciai temperati, \u00e8 lo slittamento basale: in questo processo, l'intero ghiacciaio si sposta sul terreno su cui poggia, lubrificato dall'acqua di disgelo. Dal momento che la pressione cresce verso la base del ghiacciaio, il punto di fusione dell'acqua si abbassa e il ghiaccio si fonde. Anche l'attrito tra il ghiaccio e la roccia e il calore geotermico proveniente dall'interno della Terra contribuiscono alla fusione del ghiaccio. Il flusso di calore geotermico aumenta al crescere dello spessore del ghiacciaio. Il moto verso il basso e l'azione di attrito del ghiaccio sul substrato roccioso sottostante sono causa di erosione (esarazione), che tende a scavare la roccia in valli tipiche, a forma di U circhi glaciali e a formare detriti morenici e massi erratici ai bordi e nel fondo del ghiacciaio stesso.\nLegge di Somigliana.\nPer calcolare la velocit\u00e0 superficiale di un ghiacciaio pu\u00f2 essere utilizzata la legge di Somigliana introdotta dal fisico italiano Carlo Somigliana (Como, 1860 - Casanova Lanza, 1955). La velocit\u00e0, infatti, dipende in modo diretto dallo spessore del ghiacciaio considerato, dalla presenza di acqua tra il ghiaccio e il letto roccioso, oltre che dall'inclinazione, dalla morfologia e dall'asperit\u00e0 del fondo.\nPartendo da questa legge, si \u00e8 giunti a una nuova formula, che contempla anche lo sforzo di \"taglio basale\", cio\u00e8 la componente dello sforzo parallela alla superficie del letto roccioso. Inoltre la velocit\u00e0 dipende anche dalla densit\u00e0 del ghiaccio, dal suo spessore e dall'accelerazione di gravit\u00e0:\nformula_1\ndove \"\u03c1\" rappresenta la densit\u00e0 del ghiaccio, \"\u03bc\" il coefficiente di viscosit\u00e0 del ghiacciaio, \"\u03b1\" l'angolo di inclinazione del fondo roccioso, mentre \"L\" e \"M\" sono, rispettivamente, il semiasse orizzontale e il semiasse verticale della semiellisse che forma la sezione trasversa del ghiacciaio (semilarghezza e spessore).\nQuesta legge pu\u00f2 essere inoltre impiegata per calcolare lo spessore del ghiacciaio conoscendone la velocit\u00e0 di spostamento o la pendenza della parete rocciosa sottostante. La misura dello spessore viene oggi misurata in modo diretto, attraverso perforazioni (con costi elevati), oppure indirettamente attraverso sondaggi geofisici che utilizzano la propagazione di onde elettromagnetiche (prospezione geofisica).\nDinamica nel tempo.\nFormazione.\nPerch\u00e9 si cominci a formare un ghiacciaio, \u00e8 necessario che la quantit\u00e0 di neve che cade e che si accumula nell'arco di un anno, superi la quantit\u00e0 di quella che viene persa per fusione o sublimazione cio\u00e8 vi sia un effettivo accumulo perenne nell'intero anno. Questo avviene nelle zone polari e di alta montagna, dove la temperatura rimane bassa tutto l'anno e le precipitazioni nevose sono abbondanti. La neve si accumula nel tempo al di sopra di una quota detta Limite delle nevi permanenti; a quote pi\u00f9 basse generalmente tutta la neve fonde nel corso dell'anno.\nIl limite delle nevi perenni dipende sia dalla temperatura che dall'intensit\u00e0 delle precipitazioni nevose. All'equatore \u00e8 di circa 4.500\u00a0m, mentre verso i poli si abbassa fino al livello del mare; sulle Alpi esso varia tra i 3.100\u00a0m della Valle d'Aosta, dove le precipitazioni sono pi\u00f9 scarse, e i 2.500\u00a0m del Friuli, dove invece sono pi\u00f9 abbondanti.\nDalla neve al ghiaccio.\nAl di sopra del limite delle nevi perenni, i fiocchi di neve, soffici e leggerissimi a causa dell'inclusione di grandi quantit\u00e0 di aria (densit\u00e0 0,18937246 g/cm\u00b3), col tempo si accumulano e si compattano sotto l'azione combinata del proprio peso e del processo di metamorfismo dei cristalli di ghiaccio, che porta ad espellere l'aria contenuta negli interstizi ed a formare aggregati via via pi\u00f9 densi: prima la \"neve granulare\" (0,3 g/cm\u00b3) e poi, dopo una estate, il \"Firn\" (0,5 g/cm\u00b3). La completa trasformazione in ghiaccio (0,9 g/cm\u00b3) \u00e8 un processo ancora pi\u00f9 lento, che pu\u00f2 richiedere anche pi\u00f9 di 100 anni e avviene per compattazione della neve sotto accumuli, il cui spessore \u00e8 di decine di metri. Nei ghiacciai delle zone temperate il processo \u00e8 accelerato dall'eventuale fusione della neve durante il giorno e dalla successiva trasformazione durante la notte, per congelamento, direttamente in ghiaccio dell'acqua formatasi. Occorrono, comunque, in media cinque anni perch\u00e9 si formi ghiaccio sotto un accumulo di neve spesso una ventina di metri.\nFusione dei ghiacciai.\nNegli ultimi decenni, con lo sviluppo delle teorie sul riscaldamento globale, \u00e8 stato sollevato il problema del rischio di estinzione dei ghiacciai della Terra: l'aumento della temperatura globale pu\u00f2, infatti, aumentare sensibilmente la quota delle nevi perenni e anche determinare una fusione pi\u00f9 rapida del manto nevoso. Ad essere pi\u00f9 a rischio sono i piccoli ghiacciai, soprattutto nelle Alpi o nelle catene montuose moderatamente elevate e poste a medie e basse latitudini, dal momento che essi hanno un equilibrio decisamente pi\u00f9 fragile rispetto a quelli himalayani o del Polo Sud. Un arretramento dei ghiacciai a tali latitudini, unito anche ad una diminuzione del loro spessore, \u00e8 stato pi\u00f9 volte rilevato (vedi ritiro dei ghiacciai dal 1850 dalla fine della piccola era glaciale). \nProprio per questa loro sensibilit\u00e0, i ghiacciai sono spesso considerati dai climatologi come i termometri della temperatura media globale. In particolare, i ghiacciai delle medie latitudini si dimostrano particolarmente sensibili alle ondate di calore durante la stagione estiva, pur in un eventuale contesto di media termica nella norma sul lungo periodo: il ghiaccio fuso, infatti, non ridiviene neve se il successivo ripristino delle medie termiche, attraverso la compensazione, avviene con un periodo freddo ma secco, ovvero senza precipitazioni nevose. Per ridurre il processo di fusione sono stati effettuati, con esito favorevole, degli esperimenti di copertura di alcuni ghiacciai alpini con teli bianchi, attraverso opere di geoingegneria.\nSfruttamento turistico.\nAlle medie latitudini alcuni ghiacciai, dalle caratteristiche geomorfologiche opportune, sono utilizzati a scopo turistico per la pratica dello sci estivo (In Europa, il ghiacciaio Presena nel gruppo dell'Adamello e della Presanella e il ghiacciaio del Livrio sopra il Passo dello Stelvio, il ghiacciaio del Siedel in alta Val Formazza in Italia (un tempo anche il ghiacciaio di Indren sul Monte Rosa, il ghiacciaio della Marmolada, il ghiacciaio del Sommeiller sotto la Punta Sommeiller e a Macugnaga), il Plateau Ros\u00e0, il ghiacciaio del Vorab e il ghiacciaio di Fee in Svizzera, il ghiacciaio della Grande Motte a Tignes e il ghiacciaio della Lauze a Les Deux Alpes in Francia, i ghiacciai di S\u00f6lden in Austria). Tale utilizzo si \u00e8, di fatto, ridotto ad un ristretto numero di ghiacciai, proprio a causa della fusione di questi in concomitanza con i mutamenti climatici in atto."}
{"id": "11730", "revid": "287204", "url": "https://it.wikipedia.org/wiki?curid=11730", "title": "Il ritorno del re (romanzo)", "text": "Il ritorno del re (in originale The Return of the King) \u00e8 il terzo volume della trilogia \"Il Signore degli Anelli\", romanzo di J. R. R. Tolkien. Come ultimo libro contiene anche le appendici, che forniscono informazioni sulla storia, la lingua e gli usi delle civilt\u00e0 incontrate.\nTrama.\nLibro quinto de \"Il Signore degli Anelli\".\nCapitolo I.\nMinas Tirith (\"Minas Tirith\")\nGandalf e Pipino arrivano nella grande, ma decadente, citt\u00e0 di Minas Tirith per parlare con Denethor, Sovrintendente Regnante di Gondor. Pipino giura fedelt\u00e0 e obbedienza a Denethor per ripagare il debito verso Boromir che gli salv\u00f2 la vita. Pipino \u00e8 quindi portato attraverso la citt\u00e0 da Beregond, un soldato della guardia, e successivamente dal figlio di questi, Bergil.\nPipino e Bergil finiscono la giornata guardando gli uomini di Gondor marciare per organizzare la difesa della citt\u00e0. L'Oscurit\u00e0 innaturale di Mordor ha inizio tramite le esalazioni provocate dal Monte Fato.\nCapitolo II.\nIl passaggio della grigia compagnia (\"The Passing of the Grey Company\")\nLa narrazione ritorna a Dol Baran, dove Gandalf e Pipino hanno lasciato la compagnia. Aragorn, Legolas, Gimli, Th\u00e9oden e \u00c9omer sono raggiunti dalla cosiddetta \"Grigia Compagnia\", un gruppo di Raminghi del Nord della stessa stirpe di Aragorn, partiti da Gran Burrone insieme ad Elladan ed Elrohir, figli di Elrond Mezzelfo. Insieme si dirigono verso il Fosso di Helm. Ivi arrivati Merry pone la sua spada al servizio di Re Th\u00e9oden e, mentre fervono i preparativi per la guerra e si elaborano le necessarie strategie, Aragorn decide di giocare un'astuta quanto pericolosa mossa: immerge il suo sguardo nel palant\u00edr di Orthanc, rivelandosi cos\u00ec a Sauron per quello che egli \u00e8: il legittimo Re di Gondor.\nAdesso il mortale nemico sa di dover fare i conti anche con l'erede di Isildur, e questo potrebbe fargli fare qualche mossa avventata, oltre che fargli distogliere l'attenzione dal Portatore dell'Anello.\nTuttavia, dalla antica pietra, Aragorn apprende anche della reale entit\u00e0 delle forze nemiche e delle loro imminenti mosse e, poich\u00e9 il tempo per preparare l'esercito sembra non essere sufficiente, decide di percorrere il cosiddetto Sentiero dei Morti: una strada misteriosa e lugubre che nessuno \u00e8 mai riuscito a percorrere per intero e su cui circolano nefaste leggende. Accompagnato dalla \"Grigia Compagnia\" - a cui si aggiungono gli immancabili Legolas e Gimli - egli, dunque, si reca ad Edoras e quindi a Dunclivo. L\u00ec \u00c9owyn prova, senza successo, prima di dissuaderlo di intraprendere quella strada e poi di accompagnarlo lungo il sentiero dei morti. La compagnia attraversa il tunnel sotterraneo dei morti e ivi convocano tutti i morti presso il colle di Erech. Alla roccia di Erech, Aragorn, chiede ai morti di fare fede al giuramento che tempo addietro, quando in vita, avevano fatto ad Isildur e seguirlo per spazzare i servitori di Sauron. Solo dopo questo il giuramento pu\u00f2 considerarsi mantenuto e i morti potranno avere pace.\nCapitolo III.\nL'adunata di Rohan (\"The Muster of Rohan\")\nTh\u00e9oden, \u00c9omer, e Merry scendono le colline fino a Dunclivo. Nel forte apprendono che Aragorn ha attraversato il sentiero dei morti e Th\u00e9oden racconta a Merry la storia di questo sinistro percorso. Qui Th\u00e9oden riceve degli emissari di Denethor che gli chiedono di raggiungere in aiuto Minas Tirith. Il re dispone che i cavalieri a suo seguito si preparino alla svelta per partire alla volta di Minas Tirith, ma ordina a Merry di restare a Dunclivo. Merry, tuttavia, riesce a seguire il re con la sua spedizione aiutato da un giovane cavaliere che si presenta con il nome di Dernhelm.\nCapitolo IV.\nL'assedio di Gondor (\"The Siege of Gondor\")\nLa narrazione ritorna a Gandalf e Pipino. Pipino viene convocato dal Sovraintendente di Gondor il quale lo nomina suo scudiero. Durante una pausa, Pipino incontra nuovamente Beregond. La conversazione dei due \u00e8 interrotta da grida feroci e il suono di una tromba: \u00e8 Faramir che \u00e8 attaccato dai Nazg\u00fbl. Faramir, grazie a Gandalf che gli era corso incontro per soccorrerlo, riesce a raggiungere la citt\u00e0 fortificata. Qui far\u00e0 rapporto al padre, Denethor, e dir\u00e0 di aver incontrato Frodo e di averlo lasciato continuare verso Cirith Ungol, il passo maledetto che porta a Mordor.\nDenethor incalza il figlio, criticandolo per non aver preso l'anello da Frodo, ma Gandalf interviene dicendo che l'anello non avrebbe portato nessun bene a Gondor. Il mattino seguente Faramir parte per guidare la guarnigione di Osgiliath, la prima che sar\u00e0 raggiunta dal nemico. Nell'attacco, le forze di Sauron, in sovrannumero, hanno la meglio su quelle di Faramir che \u00e8 quindi costretto a ritirarsi. Durante la ritirata viene per\u00f2 ferito. Ha cos\u00ec inizio l'assedio di Minas Tirith. Denethor, afflitto di dolore per suo figlio morente, lascia il comando in mano a Gandalf e si ritira nelle sue stanze. Gli orchi incendiano il primo cerchio della citt\u00e0, mentre Denethor, ormai impazzito, decide di erigere una pira dove bruciare in rogo lui e il figlio. Gli orchi sfondano il cancello di ingresso della citt\u00e0 guidati dal signore dei Nazg\u00fbl e Gandalf gli si fa avanti per affrontarlo. Il capitolo si chiude con il suono dei corni di Rohan giunti in soccorso.\nCapitolo V.\nLa cavalcata dei Rohirrim (\"The Ride of the Rohirrim\")\nI Rohirrim attraversano la foresta Druadana dove incontrano gli uomini selvaggi. Il loro capo, Gh\u00e2n-buri-Gh\u00e2n d\u00e0 informazioni su quanto sta succedendo a Minas Tirith e si offre di condurli per sentieri che solo lui conosce in modo da aggirare le vedette nemiche, poste lungo la strada proprio per rallentare l'arrivo dei rinforzi, e travolgere, con un assalto improvviso, gli assedianti, tuttavia si rifiuta di aiutarli in battaglia. Le truppe di Rohan superano cos\u00ec, senza incidenti, la Foresta Druadana e Valle Cavapietra e arrivano a Minas Tirith. Qui, vedendo che ormai gli orchetti avevano aperto il cancello, caricano il nemico.\nCapitolo VI.\nLa battaglia dei campi del Pelennor (\"The Battle of the Pelennor Fields\")\nLa carica di Rohan, guidata dal Re in persona con la sua scorta, travolge le truppe a nord bruciando accampamenti e distruggendo le macchine d'assedio.\nLa cavalleria degli Haradrim, guidata dal loro capitano, contrattacca puntando diritto verso Th\u00e9oden. Nonostante la cavalleria Haradrim sia tre volte superiore, Th\u00e9oden e i suoi hanno la meglio: il re stesso uccider\u00e0 il loro comandante.\nIl re dei Nazg\u00fbl, che aveva abbandonato il cancello, attacca, con il suo destriero alato, Theod\u00e9n mettendo in fuga la guardia. Nevecrino, il cavallo del re, spaventato a morte si imbizzarrisce e, colpito da una freccia, cade sul fianco travolgendo il suo cavaliere.\nTh\u00e9oden rimane l\u00ec, morente, solo al suo destino, quando si frappone tra il re e il signore dei Nazg\u00fbl, il giovane cavaliere Dernhelm. Il signore oscuro lo intima di andarsene e di non osare sfidarlo perch\u00e9 \"nessun \"uomo\" vivente\" pu\u00f2 sconfiggerlo, al che Dernhelm si rivela essere \u00c9owyn (quindi una donna e non un uomo). Approfittando dello stupore dello schiavo dell'anello, \u00c9owyn taglia di netto la testa del destriero alato. Il re stregone a questo punto incalza \u00c9owyn distruggendo a colpi di mazza lo scudo e rompendole il braccio. Quando il cavaliere oscuro sta per uccidere definitivamente la giovane, Merry lo distrae colpendolo al ginocchio con il suo pugnale elfico, fabbricato tra l'altro proprio per sconfiggere il signore di Angmar. Grazie all'intervento di Merry, \u00c9owyn riesce a trafiggere con la sua spada il volto invisibile del nemico, uccidendolo: il signore dei Nazg\u00fbl \u00e8 stato sconfitto, non da uomo vivente, come lui aveva detto, ma da una donna e un hobbit.\n\u00c9owyn cade come morta in avanti, mentre il re, ignaro che nelle vicinanze giace inanime la sua nipote adorata, muore sereno tra le braccia di Merry. Giunge nel frattempo \u00c9omer con il resto della scorta per tentare di salvare il re, ma vedendolo morto gli tributa un ultimo saluto. \u00c9omer pi\u00f9 in l\u00e0 scorge anche sua sorella tra i caduti e, credendola morta, ritorna con i suoi in battaglia ormai senza pi\u00f9 interesse per il suo destino. Merry comincia a sentirsi male dopo essere entrato in contatto con il Signore dei Nazg\u00fbl. Nel fiume, nel frattempo, veleggiano vele nere e, in cuor loro, i difensori di Gondor credono che la fortuna li abbia ormai abbandonati pensando che quelle vele siano dei corsari di Umbar giunti a dargli il colpo di grazia; in realt\u00e0 \u00e8 Aragorn giunto in loro aiuto. Con questi rinforzi ormai sopraggiunti, la battaglia termina a favore di Gondor, ma grandi sono comunque le perdite sofferte.\nCapitolo VII.\nIl rogo di Denethor (\"The Pyre of Denethor\")\nPipino racconta a Gandalf della pazzia di Denethor. Entrambi si dirigono nelle stanze dove Beregond difende il ferito Faramir dall'immolazione. Gandalf termina il conflitto salvando Faramir dal rogo e, per un momento, Denethor sembra riprendere il senno. Si scopre che Denethor ha usato un palant\u00edr e, ingannato da Sauron, ormai non aveva nessuna speranza di vittoria e, soprattutto, non voleva andare sotto il comando di Aragorn. Quindi, mentre Gandalf porta via Faramir, Denethor d\u00e0 improvvisamente fuoco al rogo, bruciando se stesso e il palant\u00edr. Faramir \u00e8 portato alle case di guarigione.\nCapitolo VIII.\nLe case di guarigione (\"The Houses of Healing\")\nTh\u00e9oden \u00e8 deposto nella Sala della Torre. \u00c9owyn, Merry e molti altri giacciono feriti nelle case di guarigione e Gandalf chiama Aragorn in assistenza perch\u00e9 \"le mani del re sono mani di guaritore\", come dice un antico proverbio di Gondor. Aragorn utilizza le foglie di re (Athelas) per curare Faramir, \u00c9owyn, Merry e gli altri feriti. Nel frattempo, gli abitanti di Minas Tirith cominciano a dire che il re \u00e8 tornato.\nCapitolo IX.\nL'ultima discussione (\"The Last Debate\")\nGimli e Legolas entrano a Minas Tirith e qui incontrano Merry e Pipino. I capitani decidono, nel frattempo, l'azione successiva da intraprendere. Al termine del consiglio decidono di marciare con un'armata di 7000 uomini contro i cancelli neri di Mordor per distrarre l'attenzione di Sauron ed evitare che si accorga di Sam e Frodo che marciano verso la distruzione dell'anello.\nCapitolo X.\nIl cancello nero si apre (\"The Black Gate Opens\")\nL'esercito, con Gandalf, Aragorn, Gimli, Legolas e Pipino, arriva ai cancelli neri. Da qui esce il portavoce di Sauron che gli mostra dei beni appartenenti a Sam e Frodo. In cambio della vita di questi, la Bocca di Sauron chiede una resa incondizionata e che tutte le terre ad est dell'Anduin siano riconosciute a Sauron, mentre quelle ad ovest fino alle montagne nebbiose e alla breccia di Rohan diventino tributarie di Sauron sotto la guida di un suo luogotenente. Gandalf chiede di vedere gli ostaggi, ma l'emissario esita, quindi Gandalf rigetta tutti i termini imposti. Il portavoce se ne va e presto le truppe di Sauron li circondano.\nIl gran capo dei troll di Gorgoroth stordisce Beregond e lo sta per finire, ma interviene pronto Pipino a difesa dell'amico e uccide il nemico che, nella caduta, li travolge.\nPipino sviene, non prima di aver sentito le parole: \"Arrivano le Aquile!\".\nLibro sesto de \"Il Signore degli Anelli\".\nCapitolo I.\nLa torre di Cirith Ungol (\"The Tower of Cirith Ungol\")\nSam va alla ricerca di Frodo nella torre degli orchi e scopre che gli orchi si sono uccisi l'uno con l'altro per dividersi le cose di Frodo, specialmente la cotta di mithril. Sam trova Frodo in cima alla torre dove gli restituir\u00e0 l'anello.\nCapitolo II.\nLa terra d'ombra (\"The Land of Shadow\")\nTravestiti da orchetti, Sam e Frodo attraversano Mordor. Dal Discorso di due orchi che sentono mentre sono nascosti, scoprono che Gollum, rubando la cotta di Frodo, ha contribuito a disperdere le tracce dei due Hobbit, pi\u00f9 avanti hanno anche prova che li sta seguendo. Durante il cammino vengono intercettati da una truppa di orchi, credendoli due orchi disertori, li costringono ad unirsi alla loro marcia. Approfittando di un momento di confusione, riescono comunque a fuggire.\nCapitolo III.\nMonte Fato (\"Mount Doom\")\nFrodo e Sam raggiungono Monte Fato. Gollum li attacca all'improvviso tentando di reimpadronirsi dell'anello, ma Frodo riesce a sconfiggerlo. Sam si prepara ad uccidere Gollum, ma, mosso da piet\u00e0, gli risparmia la vita. Sull'orlo del vulcano, Frodo non ha la forza di gettare l'anello, ma, anzi, lo pretende per s\u00e9 e lo infila al dito; in quel momento, Gollum rispunta all'improvviso e attacca Frodo staccandogli a morsi il dito e quindi l'anello. Tuttavia Sm\u00e9agol, troppo impegnato ad esultare per aver riconquistato il suo \"Tesssoro\", non si accorge di mettere un piede di troppo nel baratro e precipita nel vulcano trascinando con s\u00e9 l'anello, distruggendolo una volta per tutte.\nCapitolo IV.\nIl campo di Cormallen (\"The Field of Cormallen\")\nLa narrazione ritorna l\u00e0 dove \u00e8 stata interrotta nel capitolo 10 del libro V. Le aquile arrivano a dare man forte agli eserciti dell'Ovest. Sauron, nel momento in cui Frodo indossa l'anello, si rende conto finalmente dell'enorme pericolo e richiama tutti i Nazg\u00fbl, ma ormai \u00e8 troppo tardi: l'anello \u00e8 distrutto e con lui Sauron. Le forze di Mordor, orfane di Sauron, fuggono. Gandalf, con l'aiuto delle aquile, recupera Sam e Frodo in cima al monte Fato. Sam e Frodo si risvegliano in Ithilien e qui vengono festeggiati con grandi onori. Entrambi si riuniscono con Grampasso, ora re, e il resto della compagnia dell'anello.\nCapitolo V.\nIl Sovrintendente e il Re (\"The Steward and the King\")\nLa narrazione comincia a Minas Tirith nelle case di guarigione dopo che gli eserciti dell'ovest sono partiti per i Cancelli neri. \u00c9owyn, affidata alle cure dei guaritori, chiede di vedere colui che ha il comando a Gondor per potergli chiedere di lasciare le case di Cura e partecipare anche lei alla battaglia. Il custode della casa di guarigione la porta allora dinanzi a Faramir che di diritto \u00e8 destinato a essere il nuovo sovrintendente di Gondor. Faramir, vedendola, se ne innamora. Merry, anche lui a Minas Tirith per essere curato, racconta a Faramir le pene che \u00c9owyn soffre. Lentamente i due giovani si innamorano fino a quando \u00c9owyn accetta di sposare Faramir.\nAragorn, con Gandalf e gli Hobbit, fa ritorno a Minas Tirith. Qui Gandalf incorona Aragorn re. Aragorn nomina Faramir principe dell'Ithilien e Beregond capo della guardia di Faramir. Gandalf conduce Aragorn sui monti Mindolluin per svelargli che ormai il mondo \u00e8 affidato alla stirpe degli uomini e che quindi dovr\u00e0 governare con saggezza. Qui Aragorn trova un piccolo arbusto di Albero bianco, il simbolo di Gondor, lo prende e lo pianter\u00e0 nel cortile del palazzo a sostituzione dell'antico albero appassito. Gli elfi giungono anche loro a Minas Tirith e Arwen sposa Aragorn.\nCapitolo VI.\nMolte separazioni (\"Many Partings\")\nLa compagnia va a Nord, verso Rohan, per seppellire Th\u00e9oden e quindi celebrarne la memoria con grandi festeggiamenti. Da qui vanno a Isengard, dove gli Ent hanno ripiantato gli alberi, ma, mossi da piet\u00e0, hanno rilasciato Saruman. Legolas e Gimli proseguono per Fangorn; Aragorn ritorna al suo regno portandosi la chiave di Orthanc, mentre il resto della compagnia prosegue il suo viaggio verso nord incontrando durante il cammino Saruman e Grima. Saruman non si mostra affatto pentito. Gli Hobbit e Gandalf arrivano quindi a Gran Burrone dove visitano Bilbo ormai molto invecchiato.\nCapitolo VII.\nVerso Casa (\"Homeward Bound\")\nNel loro cammino verso la contea, gli Hobbit e Gandalf si fermano a pernottare nella locanda del Puledro Impennato dove apprendono dall'oste, Omorzo Cactaceo, che ci sono stati problemi in Brea durante la loro assenza. Gli Hobbit lo assicurano che le cose andranno meglio da quando Aragorn, conosciuto da Omorzo come il Vagabondo Grampasso, \u00e8 Re e quindi lasciano Brea e partono per la contea. Gandalf abbandona gli Hobbit per andare a visitare Tom Bombadil.\nCapitolo VIII.\nPercorrendo la Contea (\"The Scouring of the Shire\")\nArrivati alla Contea, gli Hobbit scoprono che ora \u00e8 comandata da un lontano cugino di Frodo, Lotho Baggins, che in realt\u00e0 \u00e8 il burattino di un certo \"Sharkey\" che tiranneggia per la contea con i suoi uomini e mezz'orchi al seguito.\nMerry e Pipino guidano una rivolta contro gli uomini di Sharkey e li ricacciano dalla contea nella battaglia di Lungacque, l'ultima battaglia combattuta nella Contea.\nScoprono che Sharkey non \u00e8 altro che Saruman. Saruman prova ad uccidere Frodo che per\u00f2 si salva grazie alla cotta di Mithril, nonostante questo Frodo decide di risparmiargli la vita. Saruman confessa, compiaciuto, che Lotho \u00e8 stato ucciso nel sonno da Gr\u00edma e quindi, percuotendo con un calcio il suo servitore, si allontana, ma Vermilinguo, stanco dei maltrattamenti, uccide Saruman e tenta di fuggire, ma nella fuga viene trafitto da frecce Hobbit. Saruman lascia una contea ridotta ad una landa desolata.\nCapitolo IX.\nI porti grigi (\"The Grey Havens\")\nIn questo capitolo si narra della ripulizia della Contea: Gli Hobbit che furono incarcerati da Saruman vengono tutti liberati, e Sam utilizza il dono di Galadriel per ripiantare gli alberi nella Contea. Con il passare degli anni, Frodo comincia a sentirsi male a causa delle ferite e del lungo contatto che ha avuto con l'Anello. Frodo, terminato di scrivere la sua storia sul Libro Rosso, si reca, insieme a Sam, che nel frattempo si \u00e8 sposato con Rosa Cotton e ha avuto una bambina, Elanor (come il nome di uno dei fiori di L\u00f3rien), ad incontrare gli Elfi. Insieme agli elfi trovano Bilbo, il quale nel frattempo ha compiuto 131 anni. Tutti, eccetto Sam, che era all'oscuro delle reali intenzioni del padrone, lasciano la Terra di Mezzo per raggiungere Aman. Ai Porti Grigi, c'\u00e8 anche Gandalf, che parte anch'egli per Aman, ma \u00e8 arrivato l\u00e0 con Merry e Pipino, in modo che Sam non sia costretto ad affrontare il triste viaggio di ritorno da solo. Dopo che le navi lasciano la riva, i tre Hobbit rimasti nella Terra di Mezzo tornano poi a casa.\nAppendici.\nA - Annali dei Re e Governatori\nB - Il calcolo degli anni\nC - Alberi genealogici\nD - Calendario della Contea valido per tutti gli anni\nE - Scrittura e pronunzia\nF - Notizie etnografiche e linguistiche\nAdattamenti cinematografici.\nNel 2003 il regista Peter Jackson ha tratto da questo volume il terzo ed ultimo film della sua trilogia cinematografica: \"Il ritorno del re\"."}
{"id": "11731", "revid": "125374087", "url": "https://it.wikipedia.org/wiki?curid=11731", "title": "Kevin Smith", "text": "Smith \u00e8 noto anche per il personaggio di Silent Bob, da lui ideato ed interpretato in diverse pellicole (non solo quelle da lui dirette).\nBiografia.\nVita privata.\nDal 1999 \u00e8 sposato con l'attrice e giornalista Jennifer Schwalbach Smith. La loro figlia Harley Quinn Smith, chiamata come il personaggio dei fumetti di Batman, \u00e8 diventata anche lei attrice ed \u00e8 apparsa in diversi film diretti dal padre. Il 26 febbraio 2018 comunica tramite i suoi profili social di essere stato ricoverato d'urgenza dopo un arresto cardiaco.\nCarriera.\nLe prime commedie e la creazione del \"View Askewniverse\".\n\u00c8 diventato celebre con il suo film d'esordio del 1994, \"Clerks - Commessi\", costato solo 27.575 dollari (spesi met\u00e0 per le riprese e met\u00e0 per acquistare i diritti sulle canzoni utilizzate nella colonna sonora) e la collezione di fumetti. Presentato al Sundance Film Festival riscuote un successo strepitoso, tale da permettergli di ricomprare la sua collezione di fumetti. Attraverso i proventi del film, Smith riesce anche a fondare una propria casa di produzione, la View Askew Productions, da cui deriva il termine di \"View Askewniverse\", e con la quale produrr\u00e0 tutti i suoi film successivi ed alcuni di altri registi. Con il termine \"View Askewniverse\" si indica l'universo in cui sono ambientati molti dei film diretti da Smith ed in cui si muovono i personaggi delle diverse pellicole. Nella pellicola appaiono per la prima volta i personaggi di Jay &amp; Silent Bob diventati in seguito marchio tipico delle commedie del regista.\nNel 1995 gira \"Generazione X\" con un cast degno di nota, tra cui Jason Lee, Shannen Doherty, Ben Affleck e Stan Lee, e nel 1996 \u00e8 l'ora dell'ultimo capitolo di una fantomatica trilogia\u00a0\u2013 tutta ambientata nel suo paese di nascita, il New Jersey \u2013 che si conclude con \"In cerca di Amy\".\nUn possibile Superman e il controverso \"Dogma\".\nSempre nel 1996 Smith fu ingaggiato per scrivere la sceneggiatura di un possibile film su Superman intitolato \"Superman Lives\". Secondo Smith, grande amante della versione cartacea del personaggio, la precedente sceneggiatura scritta da Gregory Poirier non rispettava correttamente il fumetto, quindi, scrisse una sceneggiatura dall'evocativo titolo di \"The Death of Superman\" (poi ribattezzata appunto \"Superman Lives\"), che narrava la morte e la rinascita di Superman. Smith complet\u00f2 il suo soggetto nell'agosto del 1996 e, su richiesta del produttore Jon Peters, modific\u00f2 molte caratteristiche di Superman dei fumetti, come ad esempio il costume, non pi\u00f9 blu e rosso ma nero, e, inoltre, l'eroe non avrebbe dovuto volare. L'antagonista del film era un ragno gigante (idea riciclata dal produttore Jon Peters per \"Wild Wild West\"), mentre nella storia erano presenti alcune novit\u00e0: Brainiac combatteva contro un orso polare ed era accompagnato da un robot di nome L-Ron, definito con entusiasmo dal produttore \"una specie di R2-D2 gay\", mentre Lex Luthor aveva un cane spaziale. Smith voleva Ben Affleck nel ruolo di Superman, Linda Fiorentino per Lois e Jack Nicholson per Lex Luthor.\nIl progetto, che avrebbe dovuto vedere in veste di regista Robert Rodriguez prima e Tim Burton dopo, alla fine naufrag\u00f2 in un niente di fatto. Nella seconda sceneggiatura di \"Superman Lives\", scritta da Burton, Smith e Peters, Brainiac, presentato in flashback come un antico nemico di Krypton, si alleava con Lex Luthor ed inviava Doomsday (qui mostrato come una creatura dello stesso Brainiac) ad uccidere Superman. L'eroe riusciva a tornare in vita grazie al robot kryptoniano chiamato l'Eradicatore, che portava in s\u00e9 tutta la conoscenza di Krypton, di cui Brainiac voleva impossessarsi. Una volta rinato, Superman faceva uso di un'armatura formata dall'Eradicatore fino a che non riacquistava tutti i suoi poteri. Alla fine, l'eroe sconfiggeva Brainiac e riportava la pace sulla Terra. Il Braniac ideato da Burton aveva un \"look\" quasi horror, con molti corpi ma tutti di aspetto ragniforme Nel film avrebbe dovuto essere presente anche il super-criminale Deadshot.\nNel 1999 inizia a girare \"Dogma\", film caratterizzato da una vena fortemente iconoclastica che otterr\u00e0 un buon successo al botteghino. La pellicola ha diverse difficolt\u00e0 di produzione ed \u00e8 stato concluso solo successivamente in un secondo tempo in quanto non c'erano abbastanza soldi per gli effetti speciali. Considerato il progetto pi\u00f9 ambizioso e pi\u00f9 controverso di Smith, il film \u00e8 una chiara satira sulla Chiesa cattolica e sulla fede che ha causato, all'epoca dell'uscita cinematografica, parecchie proteste da parte dei cattolici e dei protestanti, in cui per\u00f2 sono rintracciabili tantissime idee originali del regista come ad esempio l'ormai famoso Cristo Compagnone. Il cast del film comprende tra gli altri Ben Affleck, Matt Damon, Linda Fiorentino, Jason Mewes, Chris Rock, Alan Rickman, Jason Lee, Salma Hayek, Alanis Morissette.\nIl nuovo millennio e la carriera da fumettista.\nNel 2001 Smith dirige \"Jay &amp; Silent Bob... Fermate Hollywood!\" con protagonisti Jay (Jason Mewes) e Silent Bob (interpretato dallo stesso Smith) personaggi gi\u00e0 apparsi in \"Clerks\" e \"Dogma\". Il film \u00e8 una satira su Hollywood e sul mondo del cinema americano. La pellicola viene accolta tiepidamente sia dalla critica che dal pubblico pur riuscendo a recuperare al botteghino il budget speso per la realizzazione. Successivamente, nel 2004, Smith realizza \"Jersey Girl\", una commedia sentimentale che viene stroncata sia dalla critica che dal pubblico. Nel 2005 \u00e8 stato pubblicato il suo primo libro intitolato \"Silent Bob Speaks\", che consiste nella raccolta di articoli e saggi scritti da Kevin Smith per diverse riviste.\nNel 2006, dopo un decennio di attesa, \u00e8 uscito \"Clerks II\", attesissimo sequel, un'attesa che ha premiato i moltissimi fan sparsi per tutto il mondo. Il film viene ben accolto sia dal pubblico che dalla critica. Nel 2008 \u00e8 la volta di \"Zack &amp; Miri - Amore a... primo sesso\" in cui Smith dirige Seth Rogen ed Elizabeth Banks in una divertente commedia in cui due amici per sbarcare il lunario decidono di mettere su, insieme ad un gruppo di amici, un film porno amatoriale che nonostante alcuni guai con la censura per l'argomento trattato nella pellicola incontra il favore del pubblico e della critica. Nel 2010 Smith dirige Bruce Willis, Tracy Morgan e Seann William Scott nel buddy movie \"Poliziotti fuori - Due sbirri a piede libero\" che nonostante il buon incasso non viene apprezzata della critica.\nGrazie a queste opere ha iniziato una discreta (ma dai ritmi lenti) carriera di autore di fumetti, scrivendo le sceneggiature, oltre che per il fumetto tratto dal suo film \"Jay &amp; Silent Bob... Fermate Hollywood!\", anche per i fumetti di supereroi. Ha creato anche una serie animata intitolata \"Clerks\" in cui le avventure di Dante e Randal sono trasposte in versione cartoon. Tra le sue principali collaborazioni si ricordano una serie di storie su Devil, per la Marvel, su disegni di Joe Quesada, e l'ultima serie dedicata a Freccia Verde, noto anche come Green Arrow, con il ritorno di Oliver Queen tra i vivi. Recentemente sono usciti gli ultimi numeri della miniserie che vede come protagonisti la Gatta Nera e l'Uomo Ragno disegnata da Terry Dodson.\nL'approdo all'horror indipendente.\nIl 24 marzo 2010 su Twitter ha ufficializzato il suo prossimo film, intitolato \"Red State\", un horror indipendente a cui ha lavorato per ben tre anni. Nel 2014 esce \"Tusk\", commedia horror-grottesca primo capitolo della \"True North Trilogy\", i cui successivi capitoli saranno \"Yoga Hosers - Guerriere per sbaglio\" (dove infatti \u00e8 presente lo stesso cast di \"Tusk\") e \"Moose Jaws\".\nIl 24 gennaio 2016 al Sundance Festival viene presentato appunto \"Yoga Hosers\". Nello stesso anno Smith partecipa anche all'antologia horror \"Holidays\" presentata il 14 aprile al Tribeca Film Festival. Sempre nel 2016 compare come secondo ospite d\u2019onore (dopo David Hasselhoff) nel videogioco Call of Duty: Infinite Warfare, nel quale riveste il ruolo di se stesso nella modalit\u00e0 zombi. Nella mappa in cui \u00e8 presente, lui \u00e8 stato intrappolato nel film horror in questione, dove uccide inconsapevolmente l'amico Jason Mewes, giunto nel film assieme a Kevin.\nDoppiatori italiani.\nDa doppiatore \u00e8 sostituito da:"}
{"id": "11732", "revid": "21880", "url": "https://it.wikipedia.org/wiki?curid=11732", "title": "Classificazione degli uccelli", "text": ""}
{"id": "11733", "revid": "2225", "url": "https://it.wikipedia.org/wiki?curid=11733", "title": "Disney Italia", "text": ""}
{"id": "11736", "revid": "22475", "url": "https://it.wikipedia.org/wiki?curid=11736", "title": "Videogioco", "text": "Il videogioco \u00e8 un gioco gestito da un dispositivo elettronico che consente di interagire con le immagini di uno schermo. Il termine generalmente tende a identificare un software, ma in alcuni casi pu\u00f2 riferirsi anche a un dispositivo hardware dedicato a uno specifico gioco. In italiano \u00e8 detto anche, con anglicismo, videogame, sebbene il termine inglese corretto sia \"video game\". Colui che utilizza un videogioco viene chiamato videogiocatore o \"gamer\" (\"giocatore\" in inglese) e si serve di una o pi\u00f9 periferiche di input chiamate controller, come per esempio il gamepad, il joystick, il mouse e la tastiera di un computer.\nNato a partire dagli anni cinquanta del Novecento negli ambienti di ricerca scientifica e nelle facolt\u00e0 universitarie americane, il videogioco ha avuto il suo sviluppo commerciale a partire dagli anni settanta.\nStoria.\nNel 1952 nei laboratori dell'Universit\u00e0 di Cambridge A.S. Douglas, come esempio per la sua tesi di dottorato, realizz\u00f2 \"OXO\", la trasposizione del gioco Tris per computer. Questo viene di solito considerato tecnicamente il primo videogioco dato che utilizzava uno schermo catodico per la visualizzazione. Il suo scopo non era comunque quello di intrattenere gli utenti ma quello di completare la tesi di Douglas. Nel 1958 il fisico Willy Higinbotham del Brookhaven National Laboratory, notando lo scarso interesse che avevano gli studenti per la materia, realizz\u00f2 un gioco, \"Tennis for Two\", che aveva il compito di simulare le leggi fisiche che si potevano riscontrare in un incontro di tennis: il mezzo utilizzato era un oscilloscopio. Questo viene ricordato come un esperimento universitario pi\u00f9 che come un gioco.\nNel 1961, sei giovani scienziati del MIT (Massachusetts Institute of Technology) riescono a dare movimento a puntini luminosi sullo schermo di un PDP-1: nasceva \"Spacewar!\", il primo videogioco propriamente progettato a scopo ludico che la storia ricordi. Ma il grande sviluppo dei videogiochi si avr\u00e0 solamente a partire dalla seconda met\u00e0 degli anni settanta. I primi videogiochi apparvero negli anni settanta ed erano limitati a console con video in bianco e nero allestite nei locali pubblici. I giochi avevano una grafica essenziale (come il classico \"Pong\"). Il gioco sviluppato da Higinbotham era una schematica simulazione di tennis in cui c'era una linea verticale sullo schermo a rappresentare la rete vista dall'alto e un puntino sullo schermo per la pallina. Non c'erano segnalini per le racchette e agendo sulla manopola di controllo un solo giocatore poteva far \"rimbalzare\" la palla da un lato all'altro dello schermo: se non si ruotava la manopola prima della fine dello schermo la pallina continuava la sua corsa e il gioco ricominciava senza assegnare alcun punteggio con una nuova pallina. In effetti, pi\u00f9 che un gioco o un videogioco era una dimostrazione su come si potesse interagire con un computer. Il gioco funzionava grazie ad una serie di computer analogici Donner (enormi scatoloni da 50.000 dollari) a cui Higinbotham colleg\u00f2 dei relay che tramite uno oscilloscopio DuMont modello 804 erano in grado di generare e gestire punti mobili sullo schermo (la pallina).\nIl progetto di Douglas, cos\u00ec come quello di Higinbotham, era s\u00ec un gioco ma certamente non un videogioco. Si trattava pi\u00f9 un esperimento scientifico che una invenzione fruibile dalla gente comune: l'EDSAC o il Donner erano armadi che occupavano interamente una stanza e assorbivano una quantit\u00e0 enorme di energia elettrica, oltre ad avere un costo proibitivo per qualunque famiglia dell'epoca: circa 60 000 dollari per l'EDSAC e 50 000 per un singolo computer Donner. Lo \"Space War\" di Russel invece era un videogioco vero e proprio basato sulla visualizzazione vettoriale (fu il primo tentativo di simulazione dinamica che la storia ricordi). Ma per la complessit\u00e0 del progetto e gli elevati costi di sviluppo sul PDP-1, nonch\u00e9 per la difficolt\u00e0 poi di adattare tale videogioco su computer dai costi pi\u00f9 \"abbordabili\" si dovette attendere la fine del 1973 quando Space War raggiunse il grande pubblico come gioco da sala (\"coin-op\"). Tale gioco ebbe scarsissimo successo e le sue vendite non coprirono neppure un terzo dei costi di produzione. Il primo uomo che invece concep\u00ec l'idea di videogiocare, nel senso che in seguito sarebbe stato conosciuto, con i normali schermi TV da salotto, fu Ralph Baer. Il concetto di un giocatore, un gioco, un televisore, e una scatola ad essa collegata in cui inserire i videogiochi \u00e8 suo.\nNegli anni sessanta Ralph Baer era uno dei primi ingegneri televisivi al mondo e lavorava alla Sanders and Associates (una societ\u00e0 che sviluppava sistemi radar aerei e sottomarini). Nel 1966, durante un viaggio di lavoro, annot\u00f2 su un block notes alcuni schizzi e disegni tentando di schematizzare alcuni pensieri sul modo in cui si potesse interagire (giocando) con un normale televisore da casa. Tali appunti convinsero la Sanders a sviluppare il progetto e a depositare i brevetti di quella idea gi\u00e0 nel 1966, inoltre la societ\u00e0 incoraggi\u00f2 Baer a continuarne lo sviluppo, mettendogli a disposizione una stanza debitamente attrezzata su indicazione dello stesso ingegnere. Dopo pochi mesi Baer aveva un puntino luminoso che si poteva muovere a piacimento sullo schermo di un normale televisore. Il generatore di allineamento Heathkit IG-62, da lui stesso realizzato per testare i televisori, rendeva ora possibile muovere il puntino bianco su schermo nero.\nBench\u00e9 all'inizio degli anni ottanta Atari rese famosi nel mondo i puntini neri su schermo bianco, la tecnologia inventata da Baer fu la prima che venne utilizzata agli inizi degli anni settanta per la creazione della prima console per videogiochi nella storia: il Magnavox Odyssey. Il prototipo del Magnavox Odyssey (chiamato in Sanders Brown Box oppure solo Odyssey) era gi\u00e0 pronto nel 1970 e ne venne iniziata la commercializzazione in serie nel Natale del 1972 con un gioco di ping-pong. Si trattava in buona sostanza di una pallina (un punto bianco su schermo nero) che veniva ribattuta orizzontalmente sullo schermo della TV da due racchette (due bastoncini bianchi su schermo nero), controllabili dai giocatori (massimo 2) con due controller (attualmente li chiameremmo joypad) con rotelle, che consentivano di muovere le racchette verticalmente. Nell'anno di lancio l'Odyssey vendette oltre 165.000 unit\u00e0, e grazie anche ad una estesa campagna pubblicitaria, l'unica e sola console casalinga per videogiochi, vendette nel secondo anno (siamo alla fine del 1973) ulteriori 200.000 scatole.\nNel 1972 Nolan Bushnell, un giovane ingegnere che lavorava in Ampex (una societ\u00e0 che progettava circuiti integrati e nastri magnetici per la videoregistrazione), lasci\u00f2 il suo impiego e fond\u00f2 Atari. Bushnell con la sua nuova societ\u00e0 si prefiggeva in pochi anni di sostituire i flipper dei bar con videogiochi a gettoni (\"coin-op\"). Nei primi mesi di produzione (siamo agli inizi del 1973) Atari vendette circa 2300 unit\u00e0 del coin-op \"Pong\". Un gioco molto simile al ping-pong di Baer per l'Odissey. Sta di fatto che il coin-op Atari, nonostante sia stato commercializzato e sia apparso al pubblico dopo il lancio della console Odyssey, \u00e8 passato alla storia come il primo videogioco. Pong di Atari era un gioco destinato ai luoghi pubblici e non alle quattro mura domestiche, cos\u00ec anche chi non conosceva l'esistenza dei videogiochi ebbe il primo contatto con essi grazie a Pong. Per tale ragione Atari entr\u00f2 nell'immaginario collettivo come la casa che aveva generato quel nuovo mondo del divertimento elettronico, anche se fu solo nel 1976 che Atari (grazie anche alla collaborazione di Activision) cominci\u00f2 a commercializzare la sua versione della console casalinga, che, per ragioni di una diversa e migliore capacit\u00e0 pubblicitaria di Atari (pi\u00f9 che per una effettiva qualit\u00e0 superiore) soppiant\u00f2 immediatamente l'Odyssey della Sanders/Magnavox.\nNel 1985, Nintendo cit\u00f2 Magnavox e cerc\u00f2 di invalidare i brevetti di Baer dicendo che il primo videogame era il \"Tennis for Two\" di Higinbotham costruito nel 1958, intentata nel tentativo di dimostrare che i videogiochi fossero stati inventati prima del deposito dei brevetti detenuti, gi\u00e0 a far data dal 1966, dalla Sanders and Associates e per non pagare i diritti a quest'ultima. William Higinbotham fu chiamato a deporre in tribunale, ma la corte decise che questo gioco non utilizzava il segnale video e che quindi non poteva qualificarsi come videogame. Come risultato, Nintendo perse la causa e continu\u00f2 a pagare i diritti (\"royalties\") alla Sanders Associates. Higinbotham in quel periodo fu chiamato a deporre davanti ad una giuria consegnando una copia degli schemi originali del suo gioco.\nAnalisi.\nIl fenomeno culturale.\nDivenuto ormai un fenomeno culturale di massa, il videogioco \u00e8 un medium unico: infatti, come suggerisce James Paul Gee, i videogiochi sono ben diversi dagli altri tipi di media (film, letteratura, teatro..), pur riprendendone i vari linguaggi. Essi hanno diverse caratteristiche che li rendono unici e operano in modo diverso dagli altri, ad esempio il linguaggio del gameplay \u00e8 unico tra i media narrativi tradizionali e inoltre \u00e8 stato autorevolmente affermato che \u00e8 l'interattivit\u00e0 ci\u00f2 che ha distinto i videogiochi dalle altre forme d'intrattenimento mediale di massa; proprio tale caratteristica permette al videogioco di esercitare un potenziale di immersivit\u00e0 e attrazione che altri media non hanno.\nIl videogioco \u00e8 un medium relativamente recente (soprattutto se comparato con la storia degli altri media), e solamente negli ultimi decenni ha conosciuto un rapido sviluppo, che gli ha permesso di crescere e di superare in maniera prepotente, pi\u00f9 degli altri media, le critiche mosse contro di esso a torto o a ragione. Tutto ci\u00f2 \u00e8 stato possibile grazie al fatto che il videogioco, pi\u00f9 di ogni altro (anche pi\u00f9 di un film), \u00e8 legato fortemente al progresso tecnologico. Quest'ultima caratteristica dona al videogioco un potenziale enorme e infatti come ha affermato il sociologo Alberto Abruzzese \u201ci videogiochi sono la nostra pi\u00f9 avanzata frontiera e il nostro pi\u00f9 affascinante futuro\u201d [\u2026]. L'influenza di questo medium \u2013 anche come nuovo fenomeno culturale di massa \u2013 viene da molti associata a quella del cinema degli albori o della televisione al momento della sua massima espansione e trasformazione in mezzo di comunicazione di massa vero e proprio.\nAnzi, il videogioco rischia ora, o quanto meno rischierebbe, di surclassare lo stesso cinematografico, se \u00e8 vero come \u00e8 vero che gi\u00e0 \u00e8 stato infranto un ipotetico quanto significativo break even point: statistiche alla mano, le vendite di videogiochi hanno superato, almeno negli Stati Uniti, quelle di biglietti delle sale cinematografiche. E infatti tale superamento \u00e8 gi\u00e0 in qualche modo avvenuto in quanto un videogioco come \"Halo 3\" o il pi\u00f9 recente \"\" hanno guadagnato rispettivamente 170 milioni di dollari in 24 ore (fu considerato il pi\u00f9 grande incasso per un prodotto d'intrattenimento) e l'altro 650 milioni di dollari in soli cinque giorni. Tutto ci\u00f2 fa capire quanto il mercato videoludico sia divenuto importante e possiede un enorme potenziale. Ma con il cinema, il mondo dei videogiochi sembra aver stretto un patto: le trame di molti film prodotti oggi sono dichiaratamente mutuate da videogiochi (vedi film tratti da videogiochi), cos\u00ec come molti film vengono in tempi assai rapidi trasformati in videogiochi pi\u00f9 o meno di successo. La trasposizione da film a videogioco era una pratica diffusa con successo gi\u00e0 nei primi anni ottanta; se si esclude \"Superman\", che all'epoca era celebre al cinema ma nasce come fumetto, il primo titolo ufficialmente tratto da un film fu \"Towering Inferno\" del 1982 (dal film \"L'inferno di cristallo\").\nAi film si aggiungono serie televisive, fumetti, romanzi, riviste, mostre e fiere. Dagli anni 1990 sono comparsi programmi televisivi dedicati al mondo dei videogiochi, quali \"X-Play\", e interi canali televisivi dedicati ai videogiochi, come Game Network e G4. Vengono organizzati inoltre gli sport elettronici, competizioni di videogiochi, anche a livello professionistico. Il riconoscimento dell'importanza culturale dei videogiochi si sta manifestando con l'ingresso della materia nelle Universit\u00e0 e con il proliferare di pubblicazioni scientifiche, anche in italiano, sull'argomento.\nPeculiarit\u00e0 del medium.\nIl videogioco presenta diverse unicit\u00e0 se comparato con i media tradizionali come cinema e romanzo. Per questo motivo non pu\u00f2 essere considerato come semplice \u201cfilm o romanzo interattivo\u201d visto che un tale approccio di decostruzione risulta improduttivo. Infatti un gioco non racconta una storia ma sono i giocatori a \u201craccontarla\u201d e a crearla attraverso le loro performance. Tale peculiarit\u00e0 pu\u00f2 essere notata maggiormente in titoli come \"Heavy Rain\", \"The Walking Dead\" e in alcuni celebri giochi di ruolo giapponesi, quali \"Chrono Trigger\" o \"Final Fantasy VI\", quest'ultimo uno dei primi videogiochi in assoluto in cui le azioni e le scelte del giocatore modificavano la trama stessa (per esempio, a seconda dei personaggi salvati dopo l'Apocalisse, il finale subir\u00e0 numerose variazioni, cos\u00ec come \u00e8 possibile impedire la morte di Cid o il suicidio di Celes).\nAd esempio in un dipinto, una canzone, un film, un libro o un episodio TV, il pubblico non pu\u00f2 modificare l'esito di un episodio e quindi non pu\u00f2 intervenire attivamente sull'opera artistica. In un buon gioco invece il giocatore modifica l'esito con ogni sua azione, poich\u00e9 in un videogioco l'utente \u00e8 spettatore e attore allo stesso tempo. D'altronde Jesper Juul nella sua opera \"A Clash between Game and Narrative\" afferma che non pu\u00f2 esistere interattivit\u00e0 e narrazione nello stesso tempo perch\u00e9 \u00e8 impossibile influenzare qualcosa che \u00e8 gi\u00e0 successo. Nel corso della Game Developers Conference 2010, Warren Spector ha ribadito che i videogiochi non sono dei film (\u201cSe vuoi realizzare il tuo gioco come un film, dovresti fare film\u201d) e che questi dovrebbero offrire al giocatore sempre una grande libert\u00e0 di espressione creativa; poich\u00e9 l'intervento del giocatore \u00e8 una delle unicit\u00e0 del videogioco e i giocatori sono i veri protagonisti che dovrebbero vivere la loro personale storia.\nAnche Ivan Fulco, giornalista e traduttore, ha sottolineato questa peculiarit\u00e0 del medium affermando che i videogiochi non sono storie spaziali ma luoghi dove vivere altre vite, ovvero brandelli della nostra vita per quanto virtuale. Inoltre se una storia \u00e8 lineare, un videogioco \u00e8 l'opposto visto che \u00e8 un sistema dinamico, uno spazio di possibilit\u00e0. Nella fattispecie una partita in un gioco \u00e8 un continuo divenire, tutto \u00e8 in costante mutamento, basti pensare alle migliaia di video che affollano YouTube che mostrano sequenze di gameplay sempre diverse. Tutto ci\u00f2 \u00e8 dovuto al fatto che le possibilit\u00e0 offerte da un videogioco e l'interazione dell'utente con quest'ultimo garantiscono partite uniche, originali e mai uguali per ogni giocatore.\nIn definitiva un videogioco pu\u00f2 essere paragonato a un triangolo di possibilit\u00e0, con la situazione iniziale a un vertice e le conclusioni possibili lungo il lato opposto, con una miriade (idealmente un'infinit\u00e0) di percorsi tra lo stato iniziale e il risultato finale. Attraverso l'intervento del giocatore queste possibilit\u00e0 si concretizzano in una sequenza di eventi e azioni ben precisa che pu\u00f2 essere trasformata in una storia, ovvero l'esperienza di gioco pu\u00f2 dar vita a una storia da raccontare. Tra l'altro Apple ha depositato (intorno al 2010) il brevetto di una tecnologia in grado di estrapolare dati da un videogioco per creare un fumetto. L'idea di base \u00e8 un'applicazione in grado di connettersi al videogioco, da cui prendere immagini, dialoghi e azioni per poi organizzarli in una struttura logica per realizzare un fumetto o anche un e-book personalizzato. Tale idea non fa altro che evidenziare la dinamicit\u00e0 propria dei videogiochi in cui gli eventi del gameplay dipendono dalle scelte, dalle azioni del giocatore, dall'intelligenza artificiale e dalle possibilit\u00e0 che vengono offerte.\nEt\u00e0 dei videogiocatori.\nLa fascia anagrafica pi\u00f9 cospicua di coloro che praticano il videogioco \u00e8 tra i 16 e i 29 anni, sebbene in alcuni paesi, come il Regno Unito, l'et\u00e0 media sia pi\u00f9 alta, con la met\u00e0 dei videogiocatori totali con pi\u00f9 di 40 anni; in Italia l'et\u00e0 media \u00e8 di 28 anni. Oggi nel mondo i videogiochi sono praticati da almeno 130-145 milioni di persone di tutte le et\u00e0. In Italia nel 2008 il numero dei possessori di una console era di 8 milioni.\nInternet e \"intelligenza connettiva\".\nLa massiccia diffusione di Internet negli anni novanta ha favorito una diffusione altrettanto massiccia dei videogiochi. Sul web \u00e8 possibile infatti giocare allo stesso videogioco anche in gruppi composti da pi\u00f9 persone situate in diverse postazioni sparse per il globo. Questa possibilit\u00e0 di dare vita ad una \"intelligenza connettiva\" (data appunto dalla interconnessione di pi\u00f9 persone fra loro comunicanti), sembra destinata ad essere presa in considerazione anche dal mondo della scuola. Si starebbe cercando, in altre parole, di dare al videogioco una funzione pedagogica, ovviamente senza destrutturarlo troppo e pur tuttavia sostituendone la componente competitiva con una meramente collaborativa. Un esempio di questo tentativo \u00e8 rappresentato da \"Stopdisasters\", un videogioco on line lanciato dall'Organizzazione delle Nazioni Unite con l'intento di sensibilizzare i pi\u00f9 piccoli sugli accorgimenti per costruire citt\u00e0 e villaggi pi\u00f9 sicuri dal rischio di calamit\u00e0 e disastri ambientali.\nGeneri.\nCome qualsiasi gioco, il videogioco pu\u00f2 rappresentare oggetti astratti o riprodurre simbolicamente determinati contesti culturali, astraendoli dal loro ambito ed applicandoli a contesti e situazioni che possono andare dalla simulazione pi\u00f9 fedele fino alla parodia. Dalla nascita, i videogiochi si sono costantemente evoluti formando man mano dei generi completamente diversi tra loro, con meccaniche di gioco differenti e differenti abilit\u00e0 richieste al giocatore. Oltre ad una naturale crescita tecnica dei giochi, l'uscita di un titolo innovativo pu\u00f2 essere talmente diverso dal punto di vista concettuale da creare un tipo di videogioco a s\u00e9. I principali gruppi nei quali si possono dividere i videogiochi sono due: \"simulativo\" o \"arcade\".\nUn gioco \"simulativo\" \u00e8 un gioco basato sulla simulazione delle regole del mondo reale, chi opta per programmare un gioco orientato su questo genere sa che il giocatore vuole investire anche ore del proprio tempo giocando a qualcosa di inedito e molto difficile. Un gioco di guida con la reale rappresentazione della fisica, oppure un gioco di guerra dove con un solo colpo la partita finisce, sono ottimi esempi. Il gioco \"arcade\" invece ne \u00e8 l'esatto opposto. Chi sceglie un gioco arcade non ha voglia di cimentarsi nell'apprendimento delle meccaniche di un gioco troppo complicato, ed il suo unico desiderio \u00e8 avviare il gioco e divertirsi all'istante, evitando se possibile di leggere il manuale.\nSegue una lista dei generi pi\u00f9 comuni. Tra parentesi il termine inglese con cui sono spesso conosciuti.\nVideogioco d'avventura.\nLe aventure (\"adventure\") sono caratterizzate da una forte componente esplorativa e narrativa. In genere sono basati sulla risoluzione di enigmi piuttosto che sulla prontezza di riflessi.\nVideogioco d'azione.\nI videogiochi d'azione (\"action game\") sono una categoria molto vasta che include videogiochi basati sulla prontezza di riflessi e sull'agilit\u00e0 con i comandi. Sono in genere ricchi di combattimenti anche se includono titoli in cui l'agilit\u00e0 serve a evitare pericoli d'altro genere. \u00c8 il genere che pi\u00f9 si adatta a essere ibridato con altri.\nVideogioco di ruolo.\nI videogiochi di ruolo o GdR (\"computer role playing game\" - \"CRPG\") riprendono gli elementi tipici dei giochi di ruolo con carta e penna alla \"Dungeons &amp; Dragons\": importante componente narrativa, interpretazione e sviluppo di uno o pi\u00f9 personaggi, ruoli e classi diversificati in combattimento. Rientrano nella categoria per\u00f2 anche videogiochi in cui l'interpretazione e la narrativa sono secondari rispetto allo sviluppo del personaggio.\nVideogioco di simulazione.\nSimulano (\"simulation video-game\") un aspetto della realt\u00e0 che possa intrattenere il giocatore richiedendo un misto di strategia, fortuna, abilit\u00e0. Categoria molto ampia e differenziata che spazia dalla simulazione di guida di veicoli alla simulazione economica, alla simulazione di rapporti sociali. Per tale ragione sono generalmente utilizzate le sottocategorie pi\u00f9 che la categoria generale.\nVideogioco sportivo.\nVideogiochi che simulano discipline sia di squadra che individuali in cui il giocatore prende attivamente il controllo degli atleti/piloti durante le competizioni. Si differenziano in base allo sport:\nVideogioco di strategia.\nVideogiochi in cui le decisioni di un giocatore hanno un grande impatto sul risultato. Il giocatore \u00e8 incaricato della microgestione, di unit\u00e0 ed abilit\u00e0 durante i combattimenti, oltre che una parte\ngestionale-economica di macrogestione. La componente strategica pu\u00f2 essere pi\u00f9 o meno marcata in favore di una componente casuale.\nParty.\nI party game sono videogiochi costituiti da una serie di minigiochi di breve durata pensati per il multigiocatore in locale o online.\nCasual game.\nI casual game sono un genere di videogiochi caratterizzati da una struttura semplice, dalla breve durata e dal minore impegno e concentrazione richiesti al giocatore. Sono pi\u00f9 comuni su dispositivi Mobile e PC (in questi ultimi spesso ve ne sono di preinstallati)\nVideogioco rompicapo.\nI rompicapo (\"puzzle game\") sono videogiochi basati esclusivamente su uno o pi\u00f9 enigmi che mettono alla prova l'ingegno e il ragionamento del giocatore. Molti altri generi includono la risoluzione di puzzle, ma questo tipo di giochi ne fanno il fulcro dell'esperienza. Si adattano in modo particolare ai dispositivi mobile.\nVideogioco musicale.\nVideogiochi basati sulla musica in cui il videogiocatore deve seguire il ritmo della canzone tramite una sequenza di movimenti, tasti, accordi. Possono richiedere hardware specifico per il gioco come controller a forma di strumento musicale, microfoni o rilevatori di movimento. I videogiochi di ballo rientrano anche tra gli exergaming.\nVideogioco educativi.\nCategoria di videogiochi in cui il ruolo ludico non \u00e8 pi\u00f9 lo scopo centrale della produzione. Si avvalgono dello strumento per fini educativi o formativi e sono quindi rivolti solo a determinate fasce di persone (che possono essere bambini, dipendenti, militari o altri).\nVideogioco per adulti.\nSono raccolti varie categorie di videogiochi che hanno tematiche sessuali predominanti e non adatti ai giovani, generalmente tali videogiochi rientrano anche sotto altri generi. Le tematiche erotiche e sessuali vengono spesso confusi come un unico genere, proprio per le tematiche che propongono al pubblico.\nStudi sulle conseguenze psicologiche.\nDisturbi e istigazione a comportamenti aggressivi: affermazioni e confutazioni.\nA partire dagli anni 1990 le controversie nei videogiochi hanno assunto un ruolo sempre pi\u00f9 importante grazie ai mass media. Il dibattito scientifico e sociale riguardo al ruolo dei videogiochi nella societ\u00e0, e ai loro effetti sulla psiche umana, \u00e8 molto animato e ricco di interessamenti da parte di vari studiosi, e sta proseguendo con studi sempre pi\u00f9 approfonditi.\nNel 2006 una ricerca dell'universit\u00e0 dello Iowa, pubblicata sul \"Journal of Experimental Social Psycology\", sarebbe giunta alla conclusione che chi gioca con videogiochi con violenza esplicita diventa meno sensibile alla violenza presente nel mondo reale. La \"desensibilizzazione\" viene spiegata come \"una riduzione delle emozioni in reazione ad atti violenti reali\". Utilizzare i giochi pi\u00f9 violenti porterebbe non solo ad essere pi\u00f9 violenti ma pi\u00f9 aggressivi, intolleranti e meno altruisti.\nNella ricerca sono stati scelti 257 studenti di college (124 uomini e 133 donne) ai quali \u00e8 stato chiesto di giocare a videogiochi scelti casualmente: alcuni con violenza esplicita (\"Carmageddon\", \"Duke Nukem 3D\", \"Mortal Kombat\" e \"Future Cop\") e altri con violenza limitata (\"Glider Pro\", \"3D Pinball\", \"3D Munch Man\" e \"Tetra Madness\"). Ai soggetti per tutta la durata dell'esperimento sono stati controllati i battiti cardiaci e la reattivit\u00e0 epidermica. Dopo la \"prova\" ai volontari \u00e8 stato chiesto di sedersi a guardare un video di 10 minuti contenente scene di violenza reali. I ricercatori hanno evidenziato che coloro che avevano giocato con videogiochi violenti avevano avuto una reazione fisiologica analoga rispetto a quelli che avevano interagito con giochi non violenti durante la fase di gioco, ma presentavano una reazione assai minore alle immagini di violenza reale mostrate loro successivamente. Raccolti tutti i dati dell'esperimento gli psicologi affermarono che sarebbero stati sufficienti 20 minuti di videogiochi violenti per diventare meno sensibili alle brutalit\u00e0 del mondo reale.\nMa gli psicologi si sono spinti oltre nelle loro conclusioni, definendo l'intera societ\u00e0 del divertimento multimediale come una \u00abmacchina per la desensibilizzazione sistematica dell'individuo\u00bb. Secondo studi indipendenti dello psichiatra e neuroscenziato Manfred Spitzer i media digitali creano dipendenza, danneggiano la memoria e non sono adatti a favorire l'apprendimento in ambito scolastico.\nIl 4 luglio 2013 \u00e8 stata condotta una ricerca, nota come \"Failure to Demonstrate That Playing Violent Video Games Diminishes Prosocial Behavior\", da Morgan Tear e Mark Nielsen, dell'Universit\u00e0 del Queensland in Australia. In questo studio circa 160 studenti, tra i 17 e i 43 anni, sono stati impegnati giocando per un periodo di 20 minuti a quattro tipi differenti di giochi: \"Grand Theft Auto IV\", \"\", \"Portal 2\" e \"World of Zoo\". Successivamente sono stati eseguiti dei semplici sondaggi d'apprezzamento dei videogiochi provati, che per\u00f2 inconsapevolmente per gli studenti erano determinanti per capire e comprendere i loro comportamenti dopo l'esposizioni ai videogiochi violenti e non. Sebbene non \u00e8 stato riscontrato alcun collegamento tra i giochi violenti e la violenza stessa in essi contenuta e i comportamenti successivi del giocatore, i ricercatori hanno concluso:\"questo test forse non \u00e8 la prova definitiva che i videogiochi non hanno alcun impatto sulle persone e sui loro comportamenti, ma riteniamo probabile che molte accuse e preoccupazioni nei loro confronti siano sbagliate o sproporzionate\".\nNel 2018 l'OMS ha incluso nell'ultima edizione del suo manuale diagnostico (ICD-11) la dipendenza da video game (\"gaming disorder\").\nStimolazione del cervello.\nGi\u00e0 dai primi anni 2000, alcune delle potenzialit\u00e0 del medium videoludico vennero percepite per il trattamento benefico della sindrome da deficit di attenzione e iperattivit\u00e0. A parere di molti sociologi e psicologi, il videogioco favorisce una stimolazione del cervello dei giocatori, inducendolo ad agire in maniera differente rispetto all'usuale grazie alla immediatezza del messaggio visivo fornito dalle immagini. Steven Johnson, nel suo libro \"Tutto quello che fa male ti fa bene\", ha citato recenti studi di neuroscienze su come viene stimolata l'attivazione dei circuiti dopaminergici durante l'interazione con un gioco elettronico. Basandosi su quello che James Paul Gee definisce ciclo \"indaga, ipotizza, reindaga, verifica\", Johnson paragona l'attivit\u00e0 conoscitiva che un giocatore svolge all'interno di un videogioco al metodo scientifico. Questo aspetto, tuttavia, viene talvolta considerato un ostacolo per un giocatore in et\u00e0 infantile o adolescenziale e quindi in fase di apprendimento: la comunicazione che proviene da un insegnante pu\u00f2 risultare non sempre recepibile da un giovane abituato a messaggi prettamente visivi.\nSecondo altri studiosi della materia, il videogioco sta contribuendo perci\u00f2 a introdurre in questo inizio di III millennio \u2013 a dispetto del massiccio uso delle immagini che fa \u2013 un nuovo tipo di cultura che contrasta le precedenti, ossia quella orale e quella scritta. Questo dato di fatto si tramuta in timore davanti ad un altro genere di considerazione: se cio\u00e8 l'effetto di questo intrattenimento si limiti semplicemente a \"rivedere\" gli stilemi culturali esistenti oppure se possa portare\u00a0\u2013 interessando cos\u00ec una sorta di roboetica \u2013 alla creazione di un modello esistenziale di \"uomo-gioco\".\nNel 2013 uno studio londinese ha messo in evidenza come alcuni videogiochi, ad esempio \"StarCraft\", possono stimolare in modo diverso e maggiore il cervello di chi li utilizza. Due anni dopo, emblematico \u00e8 stato il caso di Keith Stuart \u2013 giornalista di The Guardian \u2013 e di suo figlio Zac affetto da autismo: Stuart ha dichiarato di come il videogioco \"Minecraft\" abbia aiutato il figlio ad entrare in contatto con altre persone, grazie alla funzione multigiocatore che permette di giocare con altri utenti contemporaneamente, ed ha ricominciato a parlare con i suoi genitori coi quali aveva limitato i rapporti.\n\u00c8 stato osservato che in alcuni casi l'eccessiva stimolazione pu\u00f2 portare all'effetto Tetris, che prende il nome dal celebre videogioco rompicapo \"Tetris\".\nUno studio del 2018 ha dimostrato come alcuni videogiochi appositamente mirati possono essere utilizzati nel trattamento della dislessia. Nei casi in cui questa patologia \u00e8 dovuta a problemi di attenzione visiva, \u00e8 infatti possibile migliorare le capacit\u00e0 di lettura dei soggetti cos\u00ec trattati e quindi di fonologia.\nAltri studi hanno dimostrato la loro efficacia nel rallentamento del declino cognitivo nei soggetti pi\u00f9 anziani, risultante in un incremento della qualit\u00e0 della vita.\nIndustria dei videogiochi.\nDa fine XX secolo in poi l'industria dei videogiochi ha acquisito sempre pi\u00f9 importanza, la produzione di videogiochi moderni richiede investimenti per decine di milioni di euro arrivando alle centinaia di milioni per le produzioni pi\u00f9 costose, ma pu\u00f2 comunque riguadagnare tutto il budget speso in poco tempo. La sola GameStop, nel 2007, ha fatturato 5,56 miliardi di dollari. Nello stesso anno, per la prima volta nella storia, l'industria dei videogiochi ha superato come volume d'affari l'industria musicale.\nIl videogioco pi\u00f9 costoso al mondo \u00e8 \"Destiny\", prodotto dai Bungie Studios che hanno stanziato un budget di circa 500 milioni di dollari per il progetto, di cui 360 milioni solo per il marketing del prodotto, utilizzando quindi 120 milioni in pi\u00f9 rispetto al film pi\u00f9 costoso di sempre, ovvero \"Pirati dei Caraibi - Oltre i confini del mare\". \"Grand Theft Auto V\", con un budget di 260 milioni di dollari stanziati da Rockstar Games, ha incassato pi\u00f9 di 800 milioni nelle prime 24 ore dopo la messa in vendita e dopo soli tre giorni ha raggiunto il miliardo di dollari e i 15 milioni di copie vendute, infrangendo 7 record mondiali contemporaneamente ed entrando di conseguenza nel Guinness dei primati.\nPrimati.\nEcco una lista dei 5 videogiochi pi\u00f9 costosi aggiornata a inizio 2015:\nColonne sonore.\nI videogiochi sono frequentemente dotati di colonna sonora musicale. Molti videogiochi hanno ricevuto premi e candidature importanti come il Grammy Award per le loro colonne sonore."}
{"id": "11737", "revid": "148107", "url": "https://it.wikipedia.org/wiki?curid=11737", "title": "Cinabro", "text": "Il cinabro o cinnabrite o cinnabarite \u00e8 un minerale dall'aspetto rossiccio costituito da solfuro di mercurio (formula chimica HgS) e per questo appartenente alla classe dei solfuri. Noto gi\u00e0 ai Greci (greco antico \u039a\u03b9\u03bd\u03bd\u03ac\u03b2\u03b1\u03c1\u03b9, \u03ad\u03c9\u03c2, \u03c4\u03cc e dal latino \"cinn\u00e0baris\"). Dato il suo contenuto in mercurio, \u00e8 da considerarsi tossico.\nDa questo minerale, tramite arrostimento e successiva condensazione, si estraeva il mercurio.\nI pi\u00f9 importanti giacimenti si trovano ad Almad\u00e9n in Spagna, (un tempo i giacimenti pi\u00f9 produttivi), in Italia nella zona del Monte Amiata (con quelli che furono i secondi giacimenti pi\u00f9 produttivi al mondo) e a Idria in Slovenia. Il Patrimonio del mercurio di Almad\u00e9n ed Idria \u00e8 un sito patrimonio mondiale dell'umanit\u00e0 riconosciuto nel 2012 dall'UNESCO.\nAbito cristallino.\nCristallizza nel sistema trigonale. In genere si presenta in masse che hanno un tipico colore rosso vivo.\nLe uniche localit\u00e0 in cui sia frequente la formazione di splendidi cristalli fino a dimensioni di alcuni centimetri si trovano nella provincia cinese dello Hunan.\nEsistono due forme cristalline. Il pigmento derivato dal cinabro si estrae da quella \"\u03b1\", che possiede struttura trigonale, mentre esiste una seconda forma detta \"\u03b2\" o metacinabro, microcristallina, con struttura cubica.\nIl cinabro esposto alla luce annerisce, e se conservato in ambienti umidi si deteriora rapidamente, scurendosi.\nOrigine.\nHa un'origine magmatica teletermale, cio\u00e8 a temperature dei fluidi di formazione inferiori ai 100\u00a0\u00b0C.\nSi forma nei pressi dei vulcani, sia in stato di quiescenza che prossimi all'estinzione (ossia vulcani praticamente spenti o quasi), principalmente da vene d'acqua termali profonde a temperatura inferiore ai 100 gradi centigradi ricche in minerali e da vene magmatiche superficiali fredde.\nIl cinabro, come lo zolfo e altri minerali, \u00e8 un prodotto dell'attivit\u00e0 vulcanica secondaria, ossia un complesso insieme di fenomeni che interessano il territorio attorno al vulcano e che sono tutti pi\u00f9 o meno strettamente correlati alla presenza di magma a vari stadi di temperatura. Il cinabro non \u00e8 presente per\u00f2, a differenza dello zolfo, in quasi tutte le aree vulcaniche ma solo in un ristretto numero di esse, in cui vi siano le condizioni che concorrano alla sua formazione.\nGiacitura.\nSi trova come impregnazione di diverse rocce, generalmente in piccole quantit\u00e0.\n\u00c8 possibile trovare piccoli cristalli nei litoclasi o in cavit\u00e0.\nNella zona di Idria si trova in masse compatte, e talora cristalline, frammisto a idrocarburi (fra i quali la idrialite). Nella zona del Monte Amiata \u00e8 diffuso in masse compatte e granulari o come fine impregnazione di rocce sedimentarie, argillose, calcaree e arenacee o, pi\u00f9 raramente, nella trachite.\nForma in cui si presenta in natura.\nRaramente si presenta in piccoli cristalli, solitamente si rinviene in masse compatte informi, terrose o granulari o efflorescenze.\nCaratteri fisico-chimici.\nEvapora al cannello; solubile in acido nitrico e nell'acqua regia. Scaldato in tubo chiuso volatilizza senza fondere e d\u00e0 sublimato nero di HgS che, per confricazione (strofinamento) diviene di un bel colore rosso; scaldato con carbonato di sodio o con cianuro di potassio d\u00e0 sublimato di mercurio metallico nella parte fredda del tubo.\nUsi.\nIl cinabro, sia naturale sia sintetizzato, \u00e8 stato usato in pittura per produrre il pigmento vermiglione, oltre che per l'estrazione del mercurio.\nInoltre \u00e8 sempre servito, fin dall'antichit\u00e0, per separare l'oro dalle impurit\u00e0 dei minerali nei quali \u00e8 contenuto.\nAlchimia e filosofia.\nPer la sua capacit\u00e0 di trasformarsi in mercurio, il cinabro \u00e8 alla base di tutto il pensiero alchemico cinese dell'antichit\u00e0, e riveste un ruolo di primaria importanza anche nelle tecniche di longevit\u00e0 e di ricerca dell'elisir di immortalit\u00e0, proprie del Taoismo. \nIl cinabro veniva utilizzato sia nell'alchimia esteriore o exoterica (\"waidan\") per convertire il piombo (di natura \"yin\") in oro puro (di natura \"yang\"), sia in quella interiore o esoterica (\"neidan\"), in cui il crogiuolo dell'alchimista di colore rosso-cinabro (\"tan\") assume un significato simbolico e spirituale.\nIl cinabro nell'alchimia cinese \u00e8 cos\u00ec la \"materia prima\" della pietra filosofale. In altre parole, esso \u00e8 il materiale di base per l'elaborazione dell'oro nell'alchimia esterna e dell'elisir di immortalit\u00e0 nell'alchimia interiore.\nI \"campi di cinabro\".\nIl termine \u00ab\"campi di cinabro\"\u00bb (\"tan t'ien\") indica nel taoismo anche certe zone del corpo umano che sono sede di trasformazioni e di mutazioni, e che prendono il nome dalla sostanza alchemica ad essi affine.\nIn Occidente.\nIn Occidente il cinabro era conosciuto sin dall'antichit\u00e0, venendo utilizzato non solo da parte di pittori e miniaturisti, ma anche di alchimisti. Nel Medioevo divenne celebre quale risultato della combinazione chimica dei due principi pi\u00f9 ricorrenti in alchimia, ovvero il mercurio, simbolo del femminile, e dello zolfo, simbolo del maschile, i quali incontrandosi all'interno dell'ampolla sono chiamati a dare luogo all'androgino, metafora della pietra filosofale capace di trasmutare i metalli vili in oro.\nUtilizzato in seguito da Immanuel Kant come esempio nella complessa dimostrazione di una regolarit\u00e0 delle apparenze (fenomeni), tale regolarit\u00e0 \u00e8 ammessa come fondamento della possibilit\u00e0 riproduttiva dell'immaginazione nell'ambito della \"deduzione trascendentale dei concetti puri dell'intelletto\".\nA tal proposito anche lo scrittore ed esoterista italiano Julius Evola riprende il nome del minerale per il titolo di un suo libro, \"Il cammino del cinabro\", che, dietro un'apparente autobiografia, risulta essere un testo che esplica il pensiero esoterico e alchemico dello stesso Evola.\nMedicina.\nOltre a ricorrere ampiamente nella medicina tradizionale cinese, il cinabro fu utilizzato come rimedio terapeutico dal filosofo, poeta e medico autodidatta Tommaso Campailla (Modica, 7 aprile 1668 \u2013 Modica, 6 febbraio 1740) come componente per la cura della sifilide, facendolo evaporare per mezzo di un braciere dentro una \"botte\" (che non era altro che una stufa coperta), da lui ideata sulla base di un prototipo francese di quel tempo, ma modificata nei materiali di rivestimento interno.\nPrecauzioni.\nA causa del suo contenuto in mercurio, il cinabro \u00e8 considerato tossico per l'uomo e l'ambiente. Durante l'antica Roma, schiavi e detenuti venivano mandati a lavorare nelle miniere di cinabro di Almad\u00e9n, in Spagna: tale pena era equiparata ad una condanna a morte, a causa della scarsa aspettativa di vita dei condannati, costretti a vivere a contatto con questo minerale."}
{"id": "11739", "revid": "33921", "url": "https://it.wikipedia.org/wiki?curid=11739", "title": "Pirite", "text": "La pirite (abbreviazione Py) \u00e8 un minerale molto comune composto da per-solfuro di ferro (II) (FeS2), come la marcasite, che prende il nome dal termine greco \u03c0\u1fe6\u03c1 \"pyr\" (fuoco) poich\u00e9 produce scintille se percosso con un pezzo di metallo. Per via del suo color oro era nota in passato come \"l'oro degli stolti\"; se riscaldata alla fiamma emette una miscela di solfuri dal classico odore di uova marce.\nAbito cristallino.\nSi presenta in cristalli cubici, pentagonododecaedrici ed ottaedrici, a volte con le facce alternate striate longitudinalmente (striature triglife).\nSono abbastanza frequenti geminazioni di vario tipo, fra le quali la cosiddetta 'croce di ferro', risultante dalla geminazione di due pentagonododecaedri compenetrati.\nGiacitura ed origine.\nSi pu\u00f2 trovare in tutti i tipi di roccia, ma pi\u00f9 comunemente ha genesi che pu\u00f2 essere magmatica di tipo idrotermale, oppure sedimentaria.\nL'Italia possiede discreti giacimenti di questo minerale, principalmente in Toscana, nella zona delle Colline Metallifere in Provincia di Grosseto, oggi non pi\u00f9 sfruttati.\nLe miniere pi\u00f9 importanti di quella zona erano Niccioleta, Gavorrano, Ravi ed infine Campiano (Boccheggiano), che fu l'ultima a chiudere (nel 1996).\nLa pirite fa parte dei solfuri ed \u00e8 un disolfuro di ferro, formata dall'anione S2\u2212, o meglio dal ponte \u2212S\u2013S\u2212, e dal catione ferroso Fe2+, uniti con un legame prevalentemente ionico; non possiede propriet\u00e0 magnetiche.\nForma in cui si presenta in natura.\n\u00c8 frequente rinvenirla sotto forma di cristalli in varie forme, a volte anche geminati di compenetrazione di due pentagonododecaedri. \u00c8 possibile trovarla anche in aggregati microgranulari, fibroso-raggiati, dentritici, etc. I cristalli sono spesso ricoperti da una patina di limonite. La pirite si rinviene anche come minerale di sostituzione in molti fossili, sedimentati in ambiente povero di ossigeno.\nUtilizzo della pirite.\nIn Italia vi erano grandi giacimenti in Piemonte e Toscana sfruttati in passato a livello industriale per l'estrazione del ferro. L'estrazione del ferro \u00e8 tuttavia svantaggiosa, poich\u00e9 nel ferro estratto permangono delle tracce di zolfo. Si ossida molto facilmente e per questo viene impiegata per produrre acido solforico. Inoltre presenta il fenomeno della pseudomorfosi.\nPer molti anni, invece fu il minerale principe per la produzione dell'acido solforico.\nLe ceneri venivano utilizzate nei momenti di scarsit\u00e0 dei minerali di ferro, per l'industria siderurgica, altrimenti venivano accumulate in enormi depositi. Per ragioni d'ordine ecologico la normativa impose il loro smaltimento, ma le ceneri ad alto contenuto di ossido di ferro vennero considerate materie prime seconde (per le quali esisteva un regolare mercato, anche a livello internazionale), apprezzate dai cementifici.\nLa pirite, se accompagnata da tracce di oro, pirite aurifera, pu\u00f2 essere usata per l\u2019estrazione dell'oro.\nVariet\u00e0.\nLa bravoite \u00e8 una variet\u00e0 di pirite ricca di nichel."}
{"id": "11745", "revid": "1652635", "url": "https://it.wikipedia.org/wiki?curid=11745", "title": "Operazione Barbarossa", "text": "Operazione Barbarossa (in tedesco: \"Unternehmen Barbarossa\") era il nome in codice dell'invasione dell'Unione Sovietica da parte della Germania nazista e di alcune altre potenze dell'Asse, iniziata domenica 22 giugno 1941, durante la seconda guerra mondiale. L'operazione mise in atto l'obiettivo ideologico della Germania nazista di conquistare l'Unione Sovietica occidentale per ripopolarla di tedeschi. Il Generalplan Ost mirava a utilizzare parte del popolo conquistato come forza lavoro a beneficio dell'impegno bellico dell'Asse mentre quest'ultima acquisiva le riserve di petrolio del Caucaso e le risorse agricole di vari territori sovietici. L'obiettivo finale includeva l'eventuale sterminio, la schiavit\u00f9, la germanizzazione e deportazione di massa in Siberia dei popoli slavi e la creazione di pi\u00f9 \"Lebensraum\" (spazio vitale) per la Germania.\nNei due anni precedenti l'invasione, la Germania e l'Unione Sovietica firmarono patti politici ed economici a fini strategici. Dopo l'occupazione sovietica della Bessarabia e della Bucovina settentrionale, l'Alto Comando tedesco inizi\u00f2 a pianificare un'invasione dell'Unione Sovietica nel luglio 1940 (sotto il nome in codice \"Operazione Otto\"), che Adolf Hitler autorizz\u00f2 il 18 dicembre 1940. Nel corso dell'operazione, circa tre milioni di uomini appartenenti alle potenze dell'Asse\u2014la pi\u00f9 grande forza di invasione nella storia militare\u2014invasero l'Unione Sovietica occidentale lungo un fronte di chilometri, con veicoli a motore e oltre cavalli per operazioni esterne al combattimento. L'offensiva segn\u00f2 una massiccia escalation della seconda guerra mondiale, sia geograficamente che nella formazione della coalizione Alleata, inclusa l'Unione Sovietica.\nL'operazione ha causato l'apertura del fronte orientale, in cui sono state impegnate pi\u00f9 forze che in qualsiasi altro teatro di guerra nella storia. Il teatro ha visto alcune delle pi\u00f9 grandi battaglie mai combattute, le pi\u00f9 orribili atrocit\u00e0 e il numero pi\u00f9 alto di vittime (sia per le forze sovietiche che per quelle dell'Asse), fattori che hanno influenzato il corso della seconda guerra mondiale e la successiva storia del XX secolo. L'esercito tedesco cattur\u00f2 circa cinque milioni di soldati dell'Armata Rossa sovietica. I nazisti lasciarono a morire di fame, o uccisero in altro modo, oltre tre milioni di prigionieri di guerra sovietici e un vasto numero di civili, mentre il Piano Hunger venne attuato per risolvere la carenza di cibo tedesca e sterminare la popolazione slava attraverso la fame. Fucilazioni di massa e uccisioni tramite gassazione, eseguite dai nazisti o da collaboratori volontari, portarono alla morte di oltre un milione di ebrei sovietici come parte dell'Olocausto.\nOperativamente, le forze tedesche ottennero vittorie significative e conseguirono successi tattici uno dopo l'altro, occupando alcune delle aree economiche pi\u00f9 importanti dell'Unione Sovietica (principalmente in Ucraina) e infliggendo pesanti perdite. In meno di sei mesi le truppe tedesche avanzarono di quasi chilometri fino all'area della capitale sovietica. Nonostante questi primi successi, l'offensiva tedesca si ferm\u00f2 nella battaglia di Mosca alla fine del 1941 e la successiva controffensiva invernale sovietica respinse le truppe tedesche, impedendo alla Germania di raggiungere l'obiettivo strategico della linea A-A. I tedeschi erano fiduciosi di un rapido crollo delle forze nemiche come nella campagna di Polonia, speranza alimentata ulteriormente dai loro iniziali successi, ma l'Armata Rossa assorb\u00ec i colpi pi\u00f9 forti della Wehrmacht e la condusse in una guerra di logoramento per la quale i tedeschi erano impreparati.\nIl fallimento strategico dell'Operazione Barbarossa rovesci\u00f2 le sorti della Germania nazista. Con una guerra aperta su pi\u00f9 fronti, le forze della Wehrmacht non poterono pi\u00f9 attaccare lungo l'intero fronte orientale e le successive operazioni per riprendere l'iniziativa e penetrare in profondit\u00e0 nel territorio sovietico\u2014come l'Operazione Blu nel 1942 e la battaglia di Kursk nel 1943\u2014alla fine fallirono, il che port\u00f2 la Wehrmacht alla ritirata e al tracollo finale.\nI rapporti tra Germania e Unione Sovietica.\nL'ostilit\u00e0 che animava non solo i regimi nazista e stalinista ma anche la cultura e i due popoli era stata da secoli sempre molto profonda: i Teutoni e gli Slavi erano da sempre nemici e in tempi moderni era gi\u00e0 stata espressa la volont\u00e0 da parte di Hitler di colonizzare una terra dagli spazi cos\u00ec immensi, ma egli non intendeva ripetere l'errore compiuto dalla Germania e dagli Imperi centrali durante la prima guerra mondiale, ossia la guerra su due fronti, e di conseguenza l'intento risiedeva nel combattere un solo nemico alla volta e, solo distruggendo definitivamente i nemici occidentali, la Germania avrebbe avuto la possibilit\u00e0 di volgere lo sguardo ad est e conquistare l'Unione Sovietica.\nL'inimicizia dei due popoli e, in misura ancora maggiore, dei due regimi rendeva difficile ma non impossibile un'intesa diplomatica e la difficolt\u00e0 era accresciuta dalla politica dichiaratamente espansionistica iniziata dalla Germania con l'annessione dei Sudeti. Tale annessione venne solennemente sancita il 30 settembre del 1938 nella Conferenza di Monaco, anche se la politica espansionistica tedesca proseguiva con il tentativo di rivendicazione del cosiddetto corridoio di Danzica nei confronti della Polonia; ma Hitler, sfruttando l'avversione di Stalin per \"l'occidente capitalista\", avvi\u00f2 trattative segrete con l'Unione Sovietica che si conclusero positivamente il 23 agosto 1939 con il patto Molotov-Ribbentrop; in sostanza un patto di futura spartizione della Polonia e un patto di non aggressione che consentiva alla Germania non solo di non temere nessuna offensiva sovietica da est ma di continuare a usufruire delle forniture di petrolio, grano e acciaio provenienti proprio dallo stato sovietico.\nLa prospettiva dell'imminente conflitto contro la Polonia favor\u00ec ulteriormente le relazioni tra i due paesi in quanto la possibile futura spartizione dell'Europa orientale era un obiettivo che da parte sovietica era positivamente considerato; Stalin tuttavia non trascur\u00f2 la fondata possibilit\u00e0 che, presto o tardi, il conflitto tra i due popoli e le due ideologie sarebbe stato inevitabile e quindi, una volta sconfitta la Polonia, furono iniziati i lavori di approntamento della cosiddetta Linea Molotov, una linea di fortificazioni che, partendo dalla citt\u00e0 di Memel, oggi Klaip\u0117da, sul mar Baltico, si snodava lungo la nuova frontiera tedesco-sovietica, dalla Prussia Orientale fino alla Cecoslovacchia, a protezione dei confini dell'Unione Sovietica.\nI motivi dell'attacco.\nLe ragioni politiche.\nLa politica estera teorizzata da Hitler poggiava sul concetto del \"Lebensraum\", lo \"spazio vitale\" destinato al popolo tedesco; esso doveva essere ricavato dall'annessione di territori a est della Germania, abitati da coloro che erano definiti \"Untermenschen\", sub-umani; queste popolazioni comprendevano gli slavi e i bolscevichi sovietici ma anche gli ebrei, gli zingari e qualunque razza o etnia differente da quella ariana, e il loro destino avrebbe dovuto essere quello contenuto nel \"Generalplan Ost\", il progetto che mirava a dare attuazione alle teorie del F\u00fchrer in materia del nuovo ordine delle relazioni etnografiche nei territori occupati quali il genocidio, l'espulsione, la riduzione in schiavit\u00f9 e la germanizzazione.\nEcco quanto scriveva in proposito lo stesso Hitler prima ancora di salire al potere, nel famoso libro \"Mein Kampf\":\nOltre alle teorie razziali vi erano tuttavia ragioni politiche e militari ben definite: nel 1939 l'Unione Sovietica contribu\u00ec alla sconfitta della Polonia con l'attacco da est avvenuto il 18 settembre e, con l'accordo stipulato il 29 settembre in materia di scambi commerciali con la Germania, ad alleggerire la pressione economica che derivava dal conflitto appena iniziato, ma allo stesso tempo la politica espansionista dello Stato sovietico cominci\u00f2 a delinearsi. L'Unione Sovietica, approfittando del pesante impegno militare tedesco sul fronte occidentale, occup\u00f2 gli Stati baltici tra il 14 e il 17 giugno 1940, data in cui Molotov, congratulandosi con l'ambasciatore tedesco a Mosca, von Schulenburg, per il successo ottenuto dalle armate tedesche in Francia (lo stesso giorno la Francia aveva chiesto alla Germania l'armistizio, con Parigi occupata dalle truppe germaniche tre giorni prima), annunciava l'avvenuta occupazione da parte sovietica di Lituania (unico paese baltico confinante allora con la Germania), Lettonia ed Estonia.\nIl 30 novembre 1939 l'Unione Sovietica aveva attaccato la Finlandia e, diversamente da quanto previsto nel patto Molotov-Ribbentrop, a fine giugno-inizio luglio 1940 aveva imposto alla Romania di cedere non solo la regione della Bessarabia ma la parte settentrionale della Bucovina, occupando anche il territorio di Her\u021ba appartenuto sin dal XIX secolo al vecchio Regno di Romania e popolato quasi totalmente da popolazione rumena; questo aveva spinto Hitler, timoroso di perdere nel prossimo futuro il petrolio rumeno, a garantire i ridimensionati confini della Romania il 30 settembre 1940, dopo che altri territori di questo stato erano stati ceduti a seguito di accordi internazionali imposti dalla Germania: parte della Transilvania settentrionale all'Ungheria (secondo arbitrato di Vienna, 30 agosto 1940) e Dobrugia meridionale alla Bulgaria (trattato di Craiova, 7 settembre 1940).\nTutto questo si tradusse, nei rapporti fra Terzo Reich e Unione Sovietica, in uno scambio reciproco di accuse di violazione dell'articolo 3 del Trattato Molotov-Ribbentrop, che prevedeva la reciproca, anticipata consultazione prima di intraprendere iniziative di tipo politico-militare di un certo rilievo: la Germania accusava l'Unione Sovietica di averla informata della sua annessione degli Stati baltici solo a fatto compiuto, l'Unione Sovietica accusava della medesima violazione la Germania, per gli accordi imposti a Vienna a Romania e Ungheria.\nLa tensione che si stava creando a causa della situazione nel \"Bacino danubiano\" fu il motivo dell'invito a Berlino del ministro degli esteri Molotov che avanz\u00f2 alcune richieste: l'inserimento della Finlandia nella sfera di influenza dell'Unione Sovietica, la preparazione di un accordo che sancisse in modo preciso e definitivo il futuro assetto politico ed economico della Polonia e l'accettazione degli interessi sovietici su parte della Romania, sulla Bulgaria e sullo stretto dei Dardanelli; tali richieste suscitarono per\u00f2 il disappunto di Hitler che confid\u00f2 ai suoi pi\u00f9 vicini collaboratori che l'andamento di questi colloqui lo aveva convinto in modo definitivo che il conflitto con l'Unione Sovietica sarebbe stato inevitabile.\nI differenti e contrastanti interessi tra le due nazioni stavano cominciando a portare in superficie tanto la fragilit\u00e0 quanto la reale natura di \"espediente\" del patto Molotov-Ribbentrop e proprio nei Balcani il contenzioso stava portando al punto di rottura: l'Unione Sovietica aveva favorito in Jugoslavia il colpo di Stato con il quale, il 27 marzo 1941, il generale Du\u0161an Simovi\u0107 aveva posto sul trono Pietro II di Jugoslavia, mentre la Germania aveva stretto i rapporti con la Bulgaria, della quale si sarebbe servita per l'invasione della Grecia e per il controllo della Jugoslavia, la stessa Romania e l'Ungheria, con il patto di alleanza stipulato il 30 agosto 1940, tramutandoli in suoi \"stati satelliti\".\nLe ragioni militari.\nDal punto di vista militare Hitler vedeva, dopo la capitolazione della Francia, l'Unione Sovietica come causa indiretta della resistenza della Gran Bretagna, sostenendo che essa riponeva le sue speranze tanto sull'entrata in guerra degli Stati Uniti quanto sulla potenza dello Stato bolscevico e, se questo fosse risultato sconfitto, Roosevelt non avrebbe combattuto contro la Germania e la Gran Bretagna avrebbe chiesto quella pace tanto sperata dal F\u00fchrer, o, in alternativa, la prospettiva di una \"crociata anticomunista\" avrebbe potuto suggerire alla capitalista Gran Bretagna una pace, al fine di permettere ai tedeschi di concentrare tutte le loro forze contro il comunismo.\nAltri importanti elementi che rafforzavano la convinzione di Hitler in una campagna della durata non superiore a dieci settimane erano: l'impreparazione dell'Armata Rossa, palesata durante il conflitto sovietico-finnico, la presunta inesperienza degli alti comandi, colpiti nel periodo successivo al 1937 da una serie di epurazioni che, secondo stime di parte tedesca, avevano eliminato o messo a riposo circa 30.000 tra ufficiali dell'esercito e della marina, il 90% dei generali e l'80% dei colonnelli, e l'arretratezza del popolo e della societ\u00e0 dell'Unione Sovietica.\nLa preparazione dell'attacco.\nL'esercito tedesco.\nNell'estate del 1940 Hitler cominci\u00f2 a elaborare la strategia da utilizzare per un attacco contro l'Unione Sovietica. Egli, nel 1938, aveva assunto il comando delle forze armate creando un proprio stato maggiore, l\"Oberkommando der Wehrmacht\" (OKW) che, in collaborazione con l\"Oberkommando des Heeres\" (OKH), il comando supremo dell'esercito, si adoper\u00f2 per la pianificazione di quell'operazione che ancora non aveva assunto la denominazione di \"Barbarossa\".\nNel periodo intercorrente tra l'autunno del 1940 e la primavera del 1941 inizi\u00f2 un enorme spostamento di mezzi e di truppe lungo i confini orientali del Reich e circa 17.000 treni furono impiegati per trasportare la massa di materiali e l'impressionante numero di circa 3.500.000 uomini; tale spostamento non si concretizz\u00f2 immediatamente in un \"dislocamento\" in quanto una parte di questi mezzi fu impiegata, nell'aprile del 1941, per le due campagne lampo contro la Jugoslavia e la Grecia ma, ai primi di giugno, l'esercito tedesco era pronto per sferrare l'offensiva.\nL'inizio delle operazioni era fissato per la seconda met\u00e0 del mese di maggio ma, oltre al dirottamento di una parte delle forze per la guerra nei Balcani, occorsero altri due fattori a ritardarne l'esecuzione: il primo era la scarsit\u00e0 di veicoli di cui disponeva la Germania, le cui industrie inspiegabilmente non erano ancora state mobilitate per la \"guerra totale\", con la conseguenza che anche le divisioni corazzate dipendevano in parte dal trasporto ippotrainato; il secondo era l'eccezionale ondata di pioggia, che si era abbattuta in quella primavera sull'Europa orientale e che aveva reso le strade sovietiche, che non erano asfaltate, difficilmente percorribili.\nL'atteggiamento sovietico.\nI grandi movimenti dell'esercito tedesco ovviamente non sfuggirono ai servizi segreti sovietici, cos\u00ec come non furono ignorate le frequenti missioni di aerei da ricognizione tedeschi che ad alta quota studiavano il terreno in previsione dell'avanzata, ed \u00e8 da rilevare che nel dicembre 1940 l'addetto militare sovietico a Berlino era entrato in possesso, grazie a un'informazione anonima, delle linee di condotta delle operazioni verso ovest, ma tutti questi indizi sembrano essere stati ignorati da Stalin che, oltre a non sollevare proteste, diram\u00f2 ordini alla stampa al fine di impedirle di affrontare l'argomento ed evit\u00f2 di mobilitare l'esercito.\nGi\u00e0 verso fine marzo il Sottosegretario di Stato statunitense Sumner Welles, su disposizione del Segretario di Stato Cordell Hull, aveva trasmesso, all'ambasciatore sovietico a Washington, Konstantin Umanskij, nonostante che le relazioni fra i due Paesi in quel periodo non fossero buone, un rapporto ricevuto dall'addetto commerciale americano a Berlino, Sam E. Woods, nel quale quest'ultimo riferiva dettagliatamente quanto appreso da fonti tedesche degne di fede e cio\u00e8 che la Germania nazista si stava preparando ad attaccare di l\u00ec a poco l'Unione Sovietica. Il rapporto era stato giudicato attendibile dai servizi d'informazione americani. Di questa nota allarmante Stalin non tenne alcun conto.\nLo stesso Primo Ministro Britannico, Winston Churchill, si era premurato il 3 aprile 1941 d'inviare, tramite l'ambasciatore inglese a Mosca, sir Stafford Cripps, un \"memorandum\" a Stalin nel quale lo metteva in guardia sulle reali intenzioni di Hitler, citando movimenti di truppe corazzate tedesche verso la Polonia, dei quali era venuto a conoscenza tramite i servizi d'informazione britannici. Cripps inoltr\u00f2 con colpevole ritardo il messaggio il 19 aprile tramite Andrei Vy\u0161inskij, che assicur\u00f2 l'ambasciatore inglese il 23 aprile, che il messaggio era stato inoltrato a Stalin.\nAncora il 14 giugno (otto giorni prima dell'attacco tedesco) l'Agenzia di stampa ufficiale sovietica, la TASS, scriveva a proposito delle voci sull'imminente attacco:\nOltre alla preoccupazione di non offrire pretesti alla Germania per iniziare le ostilit\u00e0, non va trascurata la diffidenza del dittatore nei confronti dell'Inghilterra, considerando non attendibili e frutto di un'operazione di disinformazione le indicazioni provenienti da oltre Manica; a questo si aggiunse l'attivit\u00e0 dello spionaggio tedesco, che intese far credere che lo spostamento di truppe verso est aveva come unico scopo quello di portare al di fuori del raggio di azione dei bombardieri britannici tutte le forze che sarebbero state utilizzate da Hitler per l'invasione della Gran Bretagna. Tale informazione fu in ogni caso giudicata attendibile da Stalin, il quale riteneva che la Germania avrebbe aperto il fronte orientale non prima di aver portato a termine le operazioni militari contro la Gran Bretagna.\nDue giorni dopo il comunicato della TASS, cos\u00ec Stalin annotava sulla copia del rapporto di un ufficiale tedesco, che trattava dell'attacco all'Unione Sovietica da parte della Germania per il 22 giugno, giunta nelle mani del NKVD e da questo trasmessagli, rinviandola al mittente:\nIl \"prudente\" atteggiamento di Stalin tuttavia non proveniva semplicemente dall'evolversi o meno della situazione politica e bellica con l'Inghilterra, ma anche dalla riscontrata impreparazione dell'Armata Rossa, che in quel periodo era in fase di addestramento e soprattutto di riammodernamento e, mentre Hitler stava completando la pianificazione dell'Operazione Barbarossa, i generali \u017dukov e Tymo\u0161enko si adoperavano per elaborare una strategia difensiva, basata non pi\u00f9 sull'antiquata concezione dello schieramento del grosso delle truppe lungo il confine ma piuttosto sul concetto della \"difesa mobile\", che prevedeva linee di difesa distanti un centinaio di chilometri l'una dall'altra, che, in caso di attacco, avrebbero consentito con maggiore facilit\u00e0 il ripiegamento e il contrattacco.\nGli avvertimenti di Richard Sorge.\nRichard Sorge, agente segreto sovietico, sfruttando la sua professione di giornalista e inviato di un paio di riviste tedesche, nel periodo tra il 1935 e il 1941 realizz\u00f2, nelle vesti di corrispondente da Tokyo, un collegamento radiofonico con Mosca e, nell'aprile del 1941, leggendo gli scritti dell'addetto militare tedesco, il colonnello Kretschmer, era venuto a conoscenza del completamento dei preparativi per l'offensiva e che la decisione sulla guerra o sulla pace con l'Unione Sovietica sarebbe dipesa esclusivamente dalla volont\u00e0 di Hitler e non dall'atteggiamento di Stalin; il 20 maggio 1941 egli fu in grado, leggendo alcuni telegrammi di Ribbentrop, di conoscere la data esatta dell'attacco e immediatamente trasmise a Mosca il messaggio: \u00ab...l'attacco inizier\u00e0 il 20 giugno, \u00e8 possibile un giorno o due di ritardo, ma i preparativi sono ormai completi. Alla frontiera orientale della Germania sono ammassate dalle 170 alle 190 divisioni tedesche. Non ci saranno n\u00e9 ultimatum n\u00e9 dichiarazioni di guerra. L'esercito russo dovr\u00e0 crollare e il regime sovietico cadr\u00e0 entro due mesi.\u00bb.\nMosca inspiegabilmente parve ignorare l'avvertimento, inviando al giornalista tedesco e ai suoi collaboratori, dopo alcuni giorni di silenzio, solamente un messaggio in cui si esprimeva \"grata approvazione\" per l'informazione; atteggiamento che naturalmente suscit\u00f2 perplessit\u00e0 in Sorge, perplessit\u00e0 ribadite durante il processo a suo carico che si tenne a Tokyo nel 1944, e interrogativi da parte degli storici moderni, mai completamente chiariti.\nLa strategia.\nLa strategia decisa da Hitler e dai suoi assistenti nell'alto comando tedesco (\"Oberkommando der Wehrmacht\", OKW), prevedeva l'impiego di tre gruppi di armate incaricati di conquistare regioni ben definite, obiettivi specifici quali i grandi bacini industriali e le importanti citt\u00e0 dell'Unione Sovietica:\nDifferenti, fin dall'inizio dei preparativi, furono le opinioni in merito alle tattiche e alla strategia da adottare per l'invasione: lo stato maggiore dell'OKW aveva incominciato a elaborare piani d'attacco fin dal luglio del 1940 (subito dopo la sconfitta della Francia), arrivando a un'idea di massima nel febbraio 1941 quando Hitler approv\u00f2 le linee generali del progetto. Questa si basava sostanzialmente sulla conquista della parte \"europea\" dell'Unione Sovietica; la Wehrmacht quindi si sarebbe arrestata lungo una linea ideale che collegava Arcangelo sul Mar Bianco e Astrachan', sul mar Caspio; al di l\u00e0 di questa linea si estendeva la parte \"asiatica\" che i tedeschi consideravano arida e improduttiva.\nUna prima \"bozza\" fu elaborata da uno degli ufficiali dotati di maggiore reputazione dal punto di vista strategico, il generale Erich Marcks, che sugger\u00ec una mossa decisamente audace: l'attacco in Ucraina, l'avanzamento fino a Rostov con tutti i mezzi corazzati disponibili e una successiva deviazione verso nord alle spalle di Mosca con l'intento di aggirare l'intero schieramento sovietico in una colossale battaglia di annientamento. Una seconda teoria era quella del generale Franz Halder, basata su un attacco a tre \"punte\": la conquista del nord avrebbe assicurato alla Germania Leningrado, importante centro portuale ed economico, e i porti sul mar Baltico, mentre la conquista del sud avrebbe condotto all'occupazione dell'Ucraina, il cosiddetto \"granaio della Russia\" e del bacino del fiume Donec, industrializzato e ricco di carbone. Le due ali marcianti avrebbero inoltre protetto l'avanzata al centro verso la capitale sovietica.\nUna terza visione era quella del generale Friedrich Paulus, simile a quella di Halder, ma dalla quale si discostava, modificando il \"ruolo\" dell'Heeresgruppe Mitte: esso infatti, puntando comunque su Mosca, doveva avanzare a \"ventaglio\", cedendo di volta in volta delle unit\u00e0 ai due gruppi laterali e, arrivato a Smolensk, si sarebbe \"sciolto\" per rafforzarli nella loro avanzata verso nord e verso sud. Opinioni molto differenti si ebbero sulla priorit\u00e0 da dare alla conquista di Mosca: Hitler ne dava un'importanza relativa rispetto all'appropriazione delle risorse mentre molti generali, tra i quali Halder e il suo superiore, il feldmaresciallo Walther von Brauchitsch, comandante in capo dell'esercito, sostenevano che la conquista di Mosca avrebbe privato i sovietici della loro capitale amministrativa ma anche di un fondamentale centro per la produzione di armamenti e nodo per le comunicazioni.\nIl rinvio delle operazioni.\nL'attacco all'Unione Sovietica era stato originariamente previsto per il 15 maggio 1941 ma le condizioni meteo della primavera russa, particolarmente piovosa quell'anno, convinsero i pianificatori tedeschi a posporre l'attacco fino alla data definitiva del 22 giugno. Hitler nel frattempo aveva \"convinto\", con lusinghe e minacce, la Jugoslavia, governata dal principe reggente Paolo ad aderire al Patto Tripartito (fra le lusinghe, vi era la promessa di concederle la Macedonia meridionale con l'importante citt\u00e0 portuale di Salonicco), il che avrebbe consentito, tra l'altro, il passaggio immediato nel suo territorio di truppe tedesche, destinate all'\"operazione Marita\", un intervento militare contro la Grecia volto a prevenire uno sbarco in Grecia di truppe inglesi e a stabilizzare la precaria situazione dell'alleato italiano. L'adesione venne firmata a Vienna il 25 marzo.\nTuttavia, tre giorni dopo, una rivolta popolare in Belgrado detronizz\u00f2 Paolo, che venne esiliato, e mise sul trono il cugino ed erede legittimo Pietro II. Il nuovo governo, diretto dal generale Du\u0161an Simovi\u0107, interpretando i sentimenti antinazisti di gran parte della popolazione, ritir\u00f2 l'adesione della Jugoslavia al Patto Tripartito, pur dichiarandosi disposto a sottoscrivere un patto di non aggressione con la Germania. Ci\u00f2 fece infuriare Hitler, che decise di dare una lezione severa alla Jugoslavia: ordin\u00f2 la distruzione di Belgrado con la \"Luftwaffe\" (operazione \"Castigo\"), l'invasione militare della Jugoslavia e il suo smembramento come stato, il che comportava necessariamente il differimento dell'Operazione Barbarossa.\nSecondo alcuni storici, questo ritardo compromise irrimediabilmente il successo dell'invasione dell'Unione Sovietica.\nLa dichiarazione di guerra.\nIl 21 giugno l'ambasciatore tedesco a Mosca, von Schulenburg, ricevette via radio dal Ministro degli Esteri tedesco, Ribbentrop, la dichiarazione di guerra all'Unione Sovietica, da consegnarsi immediatamente al Ministro sovietico degli Esteri Molotov. In essa la Germania accusava l'Unione Sovietica di aver violato sistematicamente gli accordi del patto di non aggressione firmato dai due Paesi il 24 agosto 1939 a Mosca, di aver tramato contro la Germania con un'aggressiva condotta diplomatica antitedesca e di stare ammassando al suo confine occidentale forti contingenti di truppe, destinate a un attacco alla Germania. Al termine della lettura, fattagli da Schulenburg, Molotov gli disse: \u00ab\u00c8 la guerra. Credete che ce la siamo meritata?\u00bb\nLa stessa dichiarazione venne letta da Ribbentrop, alle 4 del mattino del 22 giugno 1941, all'ambasciatore russo a Berlino, Vladimir Dekanozov, che il giorno prima aveva tentato invano di farsi ricevere da lui per sottoporgli le proteste del suo governo a causa di ripetute violazioni dello spazio aereo russo da parte di velivoli militari tedeschi.\nL'attacco.\nLe prime fasi.\nIl 22 giugno 1941, giorno precedente all'anniversario in cui, 129 anni prima, l'esercito di Napoleone aveva attraversato il fiume Niemen in direzione di Mosca, tra le 3:15 e le 3:45 del mattino, sulla linea che andava dal mar Baltico al mar Nero, inizi\u00f2 un intenso fuoco di sbarramento da parte dell'artiglieria tedesca (il caso volle che l'ordine di apertura del fuoco arrivasse pochi minuti dopo il passaggio del confine da parte dell'ultimo convoglio di vagoni previsto per quella data, comprendente materie prime per la produzione industriale fornite dall'Unione Sovietica in ottemperanza agli accordi del patto Molotov-Ribbentrop) e alle 4:45 fu dato l'ordine di avanzare ai reparti corazzati.\nI tedeschi schieravano 146 divisioni (19 delle quali corazzate e 14 di fanteria motorizzata), per un totale di 3 500 000 uomini, 3 300 carri armati, 600 000 veicoli motorizzati (trasporti truppe, cannoni semoventi e veicoli anticarro) oltre 7 000 pezzi d'artiglieria e 2 770 aerei e circa 625 000 cavalli. Da parte loro i sovietici schieravano 202 divisioni sull'intero fronte orientale, di cui 171 in prima linea. L'Armata Rossa disponeva in totale di 303 divisioni con 4 700 000 soldati, di cui 2 500 000 schierati a presidio del fronte occidentale; 20 corpi meccanizzati, ciascuno con due divisioni corazzate e una meccanizzata, erano posizionati a distanze variabili da 50 a 400 chilometri dalle prime linee.\nLa disponibilit\u00e0 di carri armati era enorme, con oltre 17 000 mezzi corazzati, ma i mezzi moderni erano solo 1 475 tra T-34 e KV-1, mentre la maggioranza erano modelli leggeri di tipo BT-5, BT-7, T-26; inoltre i corpi meccanizzati avevano gravi carenze di addestramento, di supporto logistico e di preparazione tecnica; erano presenti anche numerose divisioni di cavalleria che si sarebbero dimostrate utili in terreni impervi e paludosi e durante la controffensiva invernale. L'aviazione infine disponeva di quasi 20 000 velivoli, di cui almeno 7 133 nei distretti militari occidentali, ma anche in questo caso l'inferiorit\u00e0 tecnica dei mezzi, lo scarso addestramento e la modesta esperienza tattica avrebbero causato gravi perdite e una netta inferiorit\u00e0 rispetto alle forze aeree tedesche.\nLa sorpresa dell'attacco tedesco fu assoluta, nonostante poche ore prima fosse stato inviato a tutti i distretti di confine l'ordine del ministero della difesa sovietico di mettere le truppe in \"stato d'allarme primario\" e, in conseguenza della frammentariet\u00e0 delle comunicazioni, solo dopo quattro ore Stalin diede l'ordine di contrattaccare; l'aviazione sovietica fu duramente colpita al suolo (la \"Luftwaffe\", solo nel primo giorno, distrusse pi\u00f9 di 1 800 velivoli) e i pochi aerei che riuscirono ad alzarsi in volo, i superati caccia Polikarpov I-16, furono abbattuti in massa e nei successivi quattro giorni i sovietici persero il 50% del loro potenziale aereo.\nI bombardieri in picchiata \"Stuka\" ebbero l'ulteriore compito di colpire le linee telefoniche e telegrafiche cos\u00ec, oltre alla gi\u00e0 citata frammentariet\u00e0 delle comunicazioni, ci fu l'ulteriore aggravio della continua interruzione delle trasmissioni, gettando nel caos il comando supremo sovietico; la conseguenza di queste difficolt\u00e0 fu che i ponti non furono fatti saltare e le truppe tedesche poterono attraversare i fiumi Bug Occidentale, Bug Meridionale, Nemunas, Dvina Settentrionale e Daugava su strutture ancora intatte guadagnando tempo prezioso al fine della rapidit\u00e0 dell'avanzata.\nIl 24 giugno Hitler spost\u00f2 il suo quartier generale da Berlino alla Prussia orientale, nella \"Wolfsschanze\", la \"tana del lupo\", constatando i progressi territoriali della \"Wehrmacht\", penetrata per oltre 160\u00a0km nel territorio sovietico, mentre l'Italia la sera del 22 aveva dichiarato guerra all'Unione Sovietica insieme alla Romania, il 26 anche la Finlandia e la Slovacchia, seguite il 27 dall'Ungheria, dichiararono a loro volta guerra, mentre Stalin inspiegabilmente \"ruppe\" il silenzio solo alle 6:30 del 3 luglio denunciando, dai microfoni di radio Mosca, la rottura del patto di non aggressione da parte della Germania e il \"richiamo alla lotta\" per il popolo sovietico. Le ragioni di questo silenzio sono ancora oggi controverse ma in quella decina di giorni che precedettero il suo messaggio alla nazione l'importante citt\u00e0 di Minsk era gi\u00e0 caduta in mani tedesche e le sue forze armate avevano gi\u00e0 sofferto la perdita di 2 585 carri armati, 1 449 cannoni e tra le 12 e le 15 divisioni; solo pochi giorni dopo, il 9 luglio, tutte le sacche di resistenza non ancora liquidate dai tedeschi si sarebbero arrese, portando a 40 la somma delle divisioni distrutte e a 300 000 il numero dei soldati caduti prigionieri, mentre il giorno 11 le avanguardie della \"Wehrmacht\" si trovavano gi\u00e0 a 16\u00a0km da Kiev e, dopo un mese, 200 dei 340 depositi di rifornimento dell'Armata Rossa erano caduti in mano tedesca.\nIl fronte nord.\nOperazione Volpe d'argento.\nIl 29 giugno il corpo d'armata \"Norvegia\", al comando del generale Eduard Dietl, appoggiato da forze finlandesi, diede inizio all'operazione Volpe argentata ossia il piano di conquista della citt\u00e0 di Murmansk sul mare di Barents. La citt\u00e0 non aveva una particolare importanza strategica ma il suo porto era, e sarebbe stato per tutta la durata della guerra, una delle fondamentali fonti di approvvigionamento per l'Unione Sovietica: esso infatti era l'unico porto dotato di strutture adeguate allo sbarco di grandi quantit\u00e0 di materiali a essere libero dai ghiacci, grazie alla corrente del Golfo, durante l'inverno e inoltre la sua ferrovia \"Kirov\" collegava la citt\u00e0 con Leningrado e Mosca.\nLa mobilitazione delle truppe di stanza in Norvegia inizialmente doveva servire per difendere la regione di Petsamo, con i suoi giacimenti di nichel, e quella mineraria di Narvik da possibili attacchi sovietici ma, immediatamente dopo l'inizio delle ostilit\u00e0, fu chiara l'importanza fondamentale che Stalin riponeva in Murmansk.\nL'operazione presentava diverse difficolt\u00e0: la tundra artica, un territorio totalmente privo di vegetazione, di popolazione e di strade, solcato da acquitrini, laghi e torrenti non permetteva rapide avanzate e anche il fattore logistico, legato ai rifornimenti alle truppe, presentava problematiche di difficile soluzione; in sostanza si trattava di percorrere circa 100 chilometri di territorio desertico e impervio e il generale Dietl obiett\u00f2 che in quel momento sarebbe stato pi\u00f9 utile interrompere la ferrovia, lunga circa 1.400 chilometri, in qualche punto pi\u00f9 a sud ma Hitler ordin\u00f2 ugualmente che l'attacco fosse portato contro la citt\u00e0.\nLe forze sovietiche a presidio della frontiera erano esigue, anche se i reparti siberiani e mongoli presenti non si arresero e combatterono fino all'ultimo uomo; il giorno dopo l'inizio dell'offensiva fu scoperta dai tedeschi la strada che collegava Sapadnaja Liza a Murmansk: essa era fortemente presidiata e i soldati si trovarono sotto il tiro dell'artiglieria sovietica e l'attacco, a causa della difficolt\u00e0 nel fare affluire riserve e rifornimenti, oltre alla totale mancanza dell'aviazione e alla lentezza nel trasporto dei feriti, si arrest\u00f2, costringendo Dietl a mettersi sulla difensiva il 17 luglio, dopo aver percorso 55 chilometri.\nNei mesi successivi, tra l'8 e il 19 settembre, i tedeschi tentarono un secondo e un terzo attacco ma, dopo un lieve successo iniziale, furono nuovamente costretti a ripiegare sulla sponda occidentale del fiume Liza; il 23 cadde la prima neve e l'8 ottobre fu tentato l'ultimo infruttuoso attacco e, con i tedeschi bloccati dal gelo, il 7 novembre i sovietici sferrarono un primo contrattacco ma il debole fronte tedesco riusc\u00ec a reggere; un secondo attacco, con forze decisamente superiori, avvenne il 21 dicembre ma il terreno si rivel\u00f2 ancora una volta favorevole a chi difendeva e non ci fu lo sfondamento auspicato da Stalin; identica sorte sub\u00ec un terzo attacco, iniziato nell'aprile del 1942 e conclusosi senza successo il 10 maggio; il fronte all'estremo nord era fermo e lo sarebbe rimasto fino alla resa della Finlandia, il 19 settembre 1944, quando le truppe tedesche ripiegarono in Norvegia. La mancata conquista del porto di Murmansk influ\u00ec sull'esito dell'intera operazione Barbarossa in quanto, nei successivi tre anni, vi affluirono incessantemente navi Alleate cariche di rifornimenti che aiutarono in modo rilevante lo sforzo bellico sovietico e contribuirono alla vittoria finale.\nLa corsa verso Leningrado.\nIl 22 giugno la 18\u00aa armata, al comando del generale Georg von K\u00fcchler, protetta sul fianco destro dal IV gruppo corazzato, comandato dal generale Erich Hoepner ed equipaggiato con 570 carri armati, entr\u00f2 in Lituania avanzando velocemente e, dopo avere oltrepassato il confine con la Lettonia, si diresse verso Riga; contemporaneamente a sud il IV gruppo corazzato varc\u00f2 il confine con l'Estonia ma qui la resistenza sovietica si dimostr\u00f2 pi\u00f9 efficace: il III corpo meccanizzato, dotato di oltre 600 mezzi corazzati, tra cui i carri pesanti KV-1 e i semoventi KV-2, contrattacc\u00f2 nella zona tra Skaudvil\u0117 e Raseiniai e per tre giorni il XLI corpo d'armata motorizzato, comandato dal generale Georg-Hans Reinhardt, dovette contenerne l'avanzata; l'intervento della 1\u00aa e della 6\u00aa divisione corazzata, comandate dai generali Friedrich Kirchner e Franz Landgraf, supportate dalla \"Luftwaffe\", consent\u00ec ai tedeschi di respingere il contrattacco e di infliggere gravi perdite al nemico.\nNello stesso momento il LVI corpo d'armata motorizzato, comandato del generale Erich von Manstein, e l'8\u00aa divisione corazzata, comandata dal generale Erich Brandenberger, oltrepassando il fiume Daugava, riuscirono a intrappolare le truppe sovietiche, conquistando l'8 luglio la citt\u00e0 di Pskov, sfondando il quel punto la linea Stalin; la rapidit\u00e0 dell'avanzata imped\u00ec la fuga delle truppe sovietiche di stanza in Curlandia che vennero circondate e distrutte.\nIl dilagare dell'esercito tedesco port\u00f2 anche in Unione Sovietica le persecuzioni contro la popolazione ebraica gi\u00e0 iniziate in Polonia; la divisione di fanteria SS \"Totenkopf\", comandata dal \"gruppenf\u00fchrer\" Theodor Eicke, che seguiva il IV gruppo corazzato si rese responsabile dei primi massacri: immediatamente dopo l'occupazione della Lituania le SS, con l'aiuto di una milizia locale formata per lo pi\u00f9 da forzati fatti uscire dalle prigioni, linciarono centinaia di ebrei per le strade suscitando lo sgomento, e in rari casi anche le proteste, degli ufficiali presenti.\nIl 10 luglio il IV gruppo corazzato attacc\u00f2: il LVI corpo d'armata doveva puntare verso Novgorod, interrompendo la linea di collegamento Leningrado-Mosca, protetto sul fianco dal XLI corpo d'armata motorizzato; l'avanzata fu rallentata dal terreno paludoso e da una strenua resistenza ma il generale Hoepner, aggirando le fortificazioni di fronte alla citt\u00e0 di Luga, riusc\u00ec il 14 luglio a conquistare Porechje, catturando intatti, nonostante un precipitoso tentativo di contrattacco con forze racimolate in tutta fretta, i due ponti sul fiume Luga, consolidandovi solide teste di ponte e aprendo di fatto la strada per Leningrado distante ormai solo 115 chilometri. La situazione si presentava molto favorevole per il XLI corpo, ma l'OKH gli impose di fermarsi e di attestarsi sulle teste di ponte sul Luga; tale ordine era giustificato dalla scelta di Hitler di attaccare Leningrado da sud-est con una manovra di aggiramento, giudicando le truppe del generale Reinhardt troppo deboli per un attacco frontale, e quindi era necessario attendere l'avanzata da sud della 16\u00aa armata. Il comandante dell'Heeresgruppe Nord, il feldmaresciallo Wilhelm Ritter von Leeb, non si oppose a questo ordine e, nonostante le reiterate proteste di Reinhardt, per tre settimane le truppe tedesche non poterono riprendere l'offensiva, permettendo ai sovietici di riorganizzare le difese e di contrattaccare.\nL'attacco fu ripreso l'8 agosto, dopo che il giorno 6 le truppe tedesche si erano saldamente attestate sul Golfo di Finlandia, ma la resistenza sovietica fu molto intensa e solo il 14 agosto i tedeschi riuscirono a superare i 45 chilometri di foresta che si frapponevano al terreno aperto di fronte a Leningrado ma ancora una volta, dopo che il giorno 15 von Leeb in persona si era recato presso il comando tattico del generale Hoepner per autorizzare l'avanzata verso la citt\u00e0, arriv\u00f2 l'ordine di fermarsi; era accaduto che la 16\u00aa armata era in difficolt\u00e0 e si ritenne necessario staccare due divisioni dal IV gruppo corazzato e, dopo lo spostamento verso nord anche della 18\u00aa armata, l'avanzata riprese e il 17 agosto fu conquistata Novgorod, grazie anche alla fortunata scoperta delle mappe in cui era segnato tutto il dispositivo difensivo sovietico di fronte alla citt\u00e0; nei giorni successivi furono eliminate le sacche di resistenza, si ripararono le strade e le ferrovie in direzione di Leningrado e il giorno 9 fu finalmente dato il via all'attacco.\nIl comando della piazzaforte di Leningrado fu affidato al generale Sachvarov che immediatamente mobilit\u00f2 la popolazione: utilizzando i 300 000 operai delle grandi fabbriche come soldati riusc\u00ec a formare una ventina di divisioni della cosiddetta \"milizia rossa\", tutti gli abitanti, compresi i bambini, vennero impiegati per costruire fortificazioni e scavare trincee anticarro realizzando due cinte difensive, una interna a 25 chilometri dal centro della citt\u00e0 e l'altra esterna a 40 chilometri. Quest'ultima fu attaccata dalla fanteria tedesca il 10 settembre e superata il giorno dopo a prezzo di durissimi combattimenti, furono collocati ponti mobili per permettere l'attraversamento ai mezzi corazzati e il 15 settembre fu conquistato il sobborgo di Urizk mentre il 20 la 1\u00aa divisione di fanteria raggiunse la costa del mar Baltico presso Strelna.\nLe forze tedesche si trovavano ormai a 10 chilometri dal centro di Leningrado e, dopo la conquista avvenuta l'8 settembre di \u0160lissel'burg, l'ultimo ostacolo naturale era rappresentato dal fiume Isciora dove sorgeva l'ultima barriera difensiva costruita dai sovietici ma anche questa, grazie al massiccio intervento dell'aviazione, fu superata e il 29 settembre cadde l'importante sobborgo industriale di Kolpino. Leningrado era ormai isolata e rimaneva in mano sovietica solo una sottile striscia di territorio collegata alla sponda occidentale del lago Ladoga dal quale si lanciarono gli ultimi disperati attacchi ma, mentre si prevedeva una veloce conquista di Leningrado, Hitler diede ordine di interrompere l'attacco disponendo che la citt\u00e0 doveva essere costretta alla capitolazione per fame e quindi assediata dalla sola fanteria.\nQuesta decisione ebbe gravi conseguenze sul prosieguo della guerra in quanto imped\u00ec il disarmo di circa 40 divisioni sovietiche e l'eliminazione della produzione bellica che continu\u00f2 indisturbata per il resto del conflitto, costrinse la 18\u00aa armata a rimanere bloccata a guardia della citt\u00e0 fino al 1944 e soprattutto si perse l'occasione di fare di Leningrado un grande centro di rifornimento per le truppe tedesche con la possibilit\u00e0 di trasporto dei materiali via mare rispetto a quello via terra dove l'attivit\u00e0 partigiana cominciava a organizzarsi e a intensificarsi e infine venne a mancare una base utile ai fini della conquista del porto di Murmansk.\nIl fronte centrale.\nObiettivo Smolensk.\nL'avanzata verso Mosca, per opera dell'Heeresgruppe Mitte, al comando del feldmaresciallo Fedor von Bock, doveva avvenire in direzione di Smolensk sulla direttrice che puntava verso la capitale passando attraverso la citt\u00e0 di Vjaz'ma. Una volta conquistata Smolensk si sarebbe deciso se e con quali forze attaccare Mosca. A nord dello schieramento operavano il III gruppo corazzato, al comando del generale Hermann Hoth (con 840 carri armati) e la 9\u00aa armata di fanteria, comandata dal generale Adolf Strau\u00df mentre a sud, a una distanza di circa 200 chilometri, l'offensiva era affidata alla 4\u00aa armata di fanteria, al comando del feldmaresciallo G\u00fcnther von Kluge, e il panzergruppe 2, comandato dal generale Heinz Guderian (dotato di 930 mezzi corazzati). La distanza tra le due forze di attacco fu prevista per realizzare una serie progressiva di accerchiamenti ossia per consentire ai due gruppi corazzati di farsi strada velocemente attraverso la Bielorussia, lasciando alle due armate di fanteria il compito di eliminare le forze sovietiche lasciate alle spalle.\nL'attacco nel settore centrale del fronte inizi\u00f2 con l'attraversamento dei fiumi Bug e Niemen, dove le divisioni corazzate del generale Hoth superarono la resistenza della 5\u00aa divisione corazzata sovietica schierata a difesa dei ponti di Alytus; la cittadella fortificata di Brest-Litovsk venne subito accerchiata ma fu conquistata definitivamente, a causa della forte resistenza sovietica, solo il 30 giugno dalla 45\u00aa divisione di fanteria, comandata dal generale Fritz Schlieper. I primi giorni della campagna fornirono ai tedeschi dati imprevisti sulla composizione delle forze corazzate sovietiche e del loro armamento, molto pi\u00f9 numerose e potenti del previsto, e le \"Panzer-Divisionen\" dell'Heeresgruppe Mitte, le pi\u00f9 numerose e meglio equipaggiate dell'intero schieramento, pur avanzando rapidamente e in profondit\u00e0, subirono spesso inattesi, anche se disordinati, contrattacchi delle riserve meccanizzate sovietiche.\nIl comando sovietico del \"fronte occidentale\", affidato al generale Dmitrij Pavlov, venne colto completamente di sorpresa dall'attacco tedesco e perse rapidamente i collegamenti e le comunicazioni con i reparti e le armate di prima linea ma egli tent\u00f2 ugualmente di contrattaccare, obbedendo alla direttiva n. 3, emessa dallo \"Stavka\" la sera del 22 giugno, che imponeva di passare alla controffensiva in tutti i settori. Il generale Boldin cerc\u00f2 di raggruppare le forze corazzate di riserva, il VI corpo meccanizzato, dotato di oltre 1 000 carri, tra cui 238 T-34 e 114 KV, e l'XI corpo meccanizzato, per attaccare sul fianco il III gruppo corazzato tedesco nella regione di Grodno, ma il tentativo fall\u00ec e le forze corazzate tedesche poterono proseguire verso Minsk, mentre i due corpi meccanizzati si disgregarono, venendo bersagliati dalla Luftwaffe, subendo gravi perdite e finendo per rimanere accerchiati a loro volta. Il generale Chaskilevi\u010d, comandante del VI corpo meccanizzato, venne ucciso, mentre lo stesso Pavlov, accusato della sorpresa e della disfatta venne destituito e in seguito processato e fucilato. Anche un secondo tentativo di contrattacco pi\u00f9 a sud contro il Panzergruppe 2, da parte del XIII e del XIV corpo meccanizzato, equipaggiati principalmente di carri armati leggeri, venne facilmente respinto a Slonim e a Pruzanij dai panzer del XXXXVII corpo motorizzato (\"17.\" e \"18. Panzer-Division\").\nSulla strada per Smolensk l'Heeresgruppe Mitte aveva innanzi a s\u00e9 grandi ostacoli naturali: le grandi paludi del Pripjat', la foresta di Bia\u0142owie\u017ca e i fiumi Beresina e Dnepr, ma nonostante queste difficolt\u00e0 i due gruppi corazzati avanzarono velocemente, superando il 30 giugno la grande foresta; la 29\u00aa divisione, comandata dal generale Walter von Boltenstern, e il reggimento \"Gro\u00dfdeutschland\", comandato dall\"obersturmf\u00fchrer\" Wilhelm-Hunert von Stockhausen, chiusero la seconda sacca tra Bia\u0142ystok e Minsk, conquistata il giorno 28 dalla 20\u00aa divisione corazzata, comandata dal generale Horst Stumpff, fermandosi ad attendere le divisioni di fanteria della 4\u00aa e della 9\u00aa armata che, a causa della scarsa praticabilit\u00e0 delle strade, procedevano pi\u00f9 lentamente, per poi proseguire l'avanzata. Il 30 giugno la 18\u00aa divisione corazzata, comandata dal generale Walter Nehring, avanz\u00f2 a sud di Minsk per prendere la citt\u00e0 di Barysa\u016d e stabilire una testa di ponte al di l\u00e0 del fiume; le forze sovietiche, agli ordini del generale Er\u00ebmenko, tentarono una resistenza ma il 1\u00ba luglio due battaglioni del 52\u00ba reggimento fanteria attaccarono le postazioni a difesa del ponte impedendone la distruzione mentre a sud la 3\u00aa divisione corazzata, comandata dal generale Walter Model, e la 4\u00aa divisione corazzata, comandata dal generale Willibald Freiherr von Langermann und Erlencamp, avevano a loro volta varcato il fiume puntando a nord in direzione di Mahil\u00eb\u016d sul fiume Dnepr.\nIl 10 luglio fu lanciato l'attacco verso Smolensk: la 20\u00aa divisione corazzata dopo Minsk conquist\u00f2 anche Vicebsk, procedendo senza fermarsi verso est per prendere la citt\u00e0 alle spalle, mentre a sud l'11 luglio la 3\u00aa e la 4\u00aa divisione corazzata attraversarono il fiume in tre punti senza incontrare forti resistenze e, mentre la 1\u00aa divisione di cavalleria, comandata dal generale Kurt Feldt, proteggeva il fianco sud dal contrattacco sovietico, Guderian punt\u00f2 verso Smolensk. Il 15 luglio il III gruppo corazzato, con alla testa la 7\u00aa divisione corazzata, comandata dal generale Hans von Funck, super\u00f2 Smolensk tagliando la linea ferroviaria e la strada che portavano a Mosca; in questo modo la citt\u00e0 fu isolata e si form\u00f2 una sacca in cui vennero a trovarsi 15 divisioni sovietiche; la citt\u00e0, che doveva essere uno dei capisaldi della \"linea di estrema difesa\" cadde dopo un solo giorno grazie all'attacco del 71\u00ba reggimento della Turingia, comandato dal colonnello Thomas, che si fece strada casa per casa aggirando le fortificazioni della citt\u00e0 mentre il 26 luglio, a sud di Smolensk, fu eliminata a Mahil\u00eb\u016d l'ultima resistenza sul Dnepr per opera della 23\u00aa divisione di fanteria, comandata dal generale Heinz Hellmich. L'obiettivo dell'Heeresgruppe Mitte era stato raggiunto dopo meno di quattro settimane e la strada verso Mosca era aperta.\nIl fronte sud.\nL'invasione dell'Ucraina.\nL'Heeresgruppe S\u00fcd, comandato dal feldmaresciallo Gerd von Rundstedt, aveva il compito di invadere l'Ucraina e la Crimea spingendosi fino ad Astrachan', al fine di assicurare alla Germania le risorse agricole ucraine, quelle minerarie e industriali del bacino del Donec e di quelle petrolifere del mar Caspio. A nord dello schieramento, sul lato meridionale delle paludi del Pripjat', operava la 6\u00aa armata, comandata dal feldmaresciallo Walter von Reichenau, sul suo lato destro il I gruppo corazzato, comandato dal generale Paul Ludwig Ewald von Kleist, e, a nord dei Carpazi, la 17\u00aa armata, comandata dal generale Carl-Heinrich von St\u00fclpnagel, mentre, provenienti dalla Romania e distanti tra loro circa 400 chilometri, operavano l'11\u00aa armata, comandata dal generale Eugen von Schobert e la 3\u00aa e 4\u00aa armata rumene, comandate dai generali Dimitrescu e Ciuperca; le due colonne del gruppo di armate avrebbero dovuto riunirsi presso la grande ansa del fiume Dnepr a sud di Kiev.\nL'avanzata a sud fu meno rapida rispetto al centro e a nord per diverse ragioni: l'insufficienza di strade praticabili per i mezzi motorizzati, la grande distanza tra le due ali dello schieramento, la presenza di un unico gruppo corazzato che non consentiva rapide manovre di aggiramento e la forte presenza di truppe sovietiche in quel settore.\nIl 23 giugno il I gruppo corazzato aveva percorso circa 80 chilometri quando venne per la prima volta contrattaccato sul fianco destro dal XV corpo meccanizzato sovietico; nel settore meridionale il generale Michail Kirponos, comandante del \"fronte sud-occidentale\" disponeva di grandi riserve corazzate: 8 corpi meccanizzati con oltre 3 800 carri armati, tra cui quasi 500 T-34 e oltre 150 KV-1 e KV-2, i quali, pur disorganizzati e non concentrati, erano enormemente superiori rispetto agli 880 mezzi corazzati tedeschi, tra cui per\u00f2 447 Panzer III ultimo modello. Nei giorni seguenti il III e il XXXXVIII corpo motorizzato, che avanzavano verso Luc'k e \u017dytomyr, vennero attaccati ripetutamente da nord, dov'erano concentrati il IX e il XIX corpo meccanizzato sovietico, e soprattutto da sud dove contrattaccarono l'VIII e il XV corpo meccanizzato, rafforzati con parte del IV corpo meccanizzato, e, fino al 30 giugno, i due schieramenti furono impegnati nelle battaglie di carri di Brody, Luc'k e Dubno: la \"11.\", la \"13.\" e la \"16. Panzer-Division\" furono messe in difficolt\u00e0 e rischiarono di essere isolate e tagliate fuori dalle puntate dei carri sovietici, ma, essendo pi\u00f9 esperte, meglio addestrate e sostenute potentemente dalla \"Luftwaffe\", respinsero tutti gli attacchi, finendo per decimare le forze sovietiche le quali, dopo il 30 giugno, dovettero sospendere i loro tentativi di passare alla controffensiva, ripiegando per raggrupparsi a circa 240 chilometri pi\u00f9 a est lungo la linea Stalin, mentre il 1\u00ba luglio la colonna meridionale dello schieramento tedesco varc\u00f2 i confini rumeni stabilendo forti teste di ponte oltre il fiume Prut.\nIl 7 luglio il I gruppo corazzato riusc\u00ec a sfondare la linea Stalin in due punti: l'11\u00aa divisione corazzata, comandata dal generale Ludwig Cr\u00fcwell, conquist\u00f2 la citt\u00e0 di Berdy\u010div e la 16\u00aa divisione corazzata, comandata dal generale Hans-Valentin Hube, prese la citt\u00e0 di Liubar senza per\u00f2 riuscire a intrappolare le truppe sovietiche. Il 10 luglio il maresciallo Sem\u00ebn Michajlovi\u010d Bud\u00ebnnyj per tentare di alleggerire la pressione sulla linea Stalin dette ordine alla 5\u00aa armata di fanteria, comandata dal generale Potatov, di attaccare dalle paludi del Pripjat' la 6\u00aa armata costringendola a combattimenti difensivi ma il fianco nord dello schieramento tedesco riusc\u00ec a reggere. La lentezza dell'avanzata indispose Hitler che propose di \"spezzare\" il I gruppo corazzato in tre gruppi da combattimento separati al fine di creare piccole sacche di accerchiamento ma von Rundstedt si oppose per non dividere le uniche forze corazzate a sua disposizione e in questo modo avanz\u00f2 a formazioni unite a sud di Kiev lungo la sponda occidentale del Dnepr, ponendo le basi sia per un piccolo accerchiamento intorno a Vinnycja sia per uno di maggiori dimensioni intorno a Uman'.\nIl 16 luglio le avanguardie corazzate di von Kleist raggiunsero Belaia-Zerkov a nord di Uman' e, grazie alle ristabilite condizioni atmosferiche, riuscirono velocemente a congiungersi il 1\u00ba agosto a Novo Arcangelo con i primi reparti dell'11\u00aa armata a est della citt\u00e0 dove in quel momento si trovavano tre armate sovietiche; temendo l'accerchiamento i difensori tentarono di rompere l'anello che si andava formando ma il sopraggiungere delle divisioni di fanteria della 17\u00aa armata imped\u00ec lo sganciamento del grosso delle truppe. La battaglia nella sacca di Uman si concluse il 6 agosto e le tre armate sovietiche furono distrutte (la 6\u00aa e la 12\u00aa si arresero mentre la 18\u00aa fu praticamente annientata e furono fatti 103.000 prigionieri); il successo appena ottenuto spinse Hitler a valutare l'ipotesi di conseguirne uno ancora maggiore a Kiev, dove nel frattempo stavano confluendo ingenti rinforzi da parte sovietica, realizzando una colossale tenaglia dove sarebbero rimaste imprigionate tutte le forze del fronte sud sovietico che contava circa un milione di uomini.\nLa grande sacca di Kiev.\nPer realizzare il nuovo piano voluto da Hitler era necessario distaccare consistenti forze dall'Heeresgruppe Mitte che, dopo la caduta di Smolensk, sembrava sul punto di sferrare l'attacco verso la capitale; lo stato maggiore dell'esercito era contrario alla diversione verso sud e il 18 agosto il generale Halder e il feldmaresciallo von Brauchitsch scrissero a Hitler pregandolo di riprendere la marcia verso Mosca ma il giorno 21 egli rispose che aveva gi\u00e0 ordinato all'Heeresgruppe Mitte di trasferire le forze necessarie per la conquista totale dell'Ucraina. Halder insistette e il 23 agosto si rec\u00f2 al quartier generale dell'Heeresgruppe Mitte per persuadere il generale Guderian a incontrare il F\u00fchrer in modo da convincerlo a non sospendere l'attacco ma egli si dimostr\u00f2 irremovibile e il 25 agosto il panzergruppe 2 e la sopraggiunta 2\u00aa armata, comandata dal generale Maximilian von Weichs, cominciarono a dirigersi verso sud.\nIl piano prevedeva che l'11\u00aa armata, insieme alle due armate rumene, si sarebbe diretta a sud est in direzione della Crimea mentre tutte le altre colonne dello schieramento sarebbero state utilizzate per l'accerchiamento: la 6\u00aa armata doveva avanzare verso Kiev da occidente e il I gruppo corazzato e la 17\u00aa armata, che a quella data si trovavano gi\u00e0 a sud est della citt\u00e0, avrebbero marciato verso nord; il secondo braccio della tenaglia sarebbe stato formato dalla 2\u00aa armata e dal panzergruppe 2 provenienti da nord. Quest'ultimo, il 26 agosto, raggiunse il fiume Desna, riuscendo a catturarne intatto il ponte permettendo la creazione di una testa di ponte ma, nonostante gli sforzi della 10\u00aa divisione di fanteria motorizzata, comandata dal generale Friedrich-Wilhelm von Loeper, non fu possibile allargarla per oltre una settimana a causa della forte resistenza sovietica. Il 3 settembre i tedeschi ebbero un colpo di fortuna: una mappa rinvenuta all'interno di un aereo abbattuto permise di conoscere il punto debole dello schieramento sovietico, ossia il punto di sutura tra la 13\u00aa e la 21\u00aa armata; immediatamente fu dato ordine alla 3\u00aa divisione corazzata di attaccare in quel punto, riuscendo a uscire dalla testa di ponte e a superare il fiume Sejm il 7 settembre, seguita il 9 dalla 4\u00aa divisione corazzata.\nSuperati i due fiumi il 9 settembre il panzergruppe 2 si fece strada attraverso Konotopo e il 10 occup\u00f2 il villaggio di Romny, dirigendosi verso Lokovitsa per unirsi con il I gruppo corazzato alle spalle dello schieramento sovietico; lo stesso giorno a sud il XLVIII corpo d'armata motorizzato raggiunse la sponda occidentale del Dnepr presso Kremenchuk e la 16\u00aa divisione corazzata inizi\u00f2 l'attraversamento del fiume. Il giorno dopo il generale Hube sfond\u00f2 la resistenza sovietica avanzando verso nord per oltre 70 chilometri e il 14 fu occupata Lubny; in quel momento solo 50 chilometri separavano i due gruppi corazzati tedeschi e i sovietici, contravvenendo agli ordini di Stalin, stavano cercando di fare evacuare dalla sacca quante pi\u00f9 truppe possibile ma tutti gli sforzi si rivelarono inutili, cos\u00ec come risultarono vani tutti i tentativi di attacco al fianco sinistro del panzergruppe 2 per tentare di spezzare l'accerchiamento, e il cerchio si chiuse definitivamente il 15 settembre. Il 19 settembre, dopo che il 18 era arrivata l'autorizzazione allo sganciamento da Mosca, la 6\u00aa armata occup\u00f2 Kiev; il maresciallo Bud\u00ebnnyj fu fatto evacuare e il suo posto fu affidato al generale Kirponos che cadde durante i combattimenti e dopo una settimana, il 26 settembre, la battaglia si concluse con la distruzione di cinque armate, la cattura di 665 000 prigionieri, 884 carri armati e altri veicoli corazzati e pi\u00f9 di 3.700 pezzi di artiglieria: complessivamente nel mese che precedette la caduta di Kiev i sovietici persero, tra morti, feriti e dispersi, quasi un milione di uomini.\nL'avanzata in Crimea.\nIl 12 settembre 1941 il generale Erich von Manstein sostitu\u00ec al comando dell'11\u00aa armata di fanteria il generale Eugen von Schobert, perito precipitando con il suo aereo da ricognizione, ricevendo l'incarico, insieme alla 3\u00aa e alla 4\u00aa armata rumena, della conquista della Crimea, con il compito di avanzare con alcune unit\u00e0 all'interno della penisola mentre il grosso delle truppe si sarebbe diretto verso Rostov. La conquista della Crimea presentava tuttavia due importanti problematiche: la prima era quella legata all'unica via di accesso, l'Istmo di Perekop, largo solo 7 chilometri, mentre la seconda era rappresentata dall'insufficiente numero di truppe per realizzare entrambi gli obiettivi, unita all'assenza di divisioni corazzate di cui l'11\u00aa armata non disponeva.\nL'attacco inizi\u00f2 il 12 settembre: il XXX corpo d'armata, comandato dal generale Hans von Salmuth, e il LIV corpo d'armata, comandato dal generale Erik Hansen, avanzarono in direzione dell'istmo di Perekop; tali unit\u00e0 erano precedute dagli esploratori della divisione SS \"Leibstandarte\", comandata dal \"gruppenf\u00fchrer\" Josef Dietrich; i reparti avanzarono attraverso la steppa dei Nogaj ma la resistenza sovietica fu molto intensa, aiutata dalle difese naturali che il territorio era in grado di offrire, tanto che il generale von Manstein fu indotto ad abbandonare l'idea di avanzare anche verso Rostov per concentrare le sue forze ai fini della conquista della sola Crimea.\nIl nuovo piano consisteva nello sfondamento delle difese sull'Istmo di Perekop, successivamente le forze si sarebbero suddivise per dirigersi a sud ovest verso Sebastopoli e a est verso Ker\u010d', mentre in riserva attendeva il corpo d'armata da montagna, comandato dal generale Josef K\u00fcbler, con lo scopo, una volta iniziato l'avanzamento nella penisola, di superare le alture dei monti Jaila e di dirigersi verso il Kuban al fine di spianare la strada per la penetrazione nel Caucaso. Il fronte, difeso dalla 51\u00aa armata sovietica, fu superato il 27 settembre ma non vi fu lo sfondamento auspicato dai tedeschi in quanto le truppe sovietiche contrattaccarono da est, facendo indietreggiare la 3\u00aa armata rumena comandata dal generale Dimitrescu, che era a presidio del fianco sinistro dello schieramento tedesco. Il pericolo di uno sfondamento da parte della 9\u00aa e della 18\u00aa armata sovietiche fu evitato dall'arrivo del I gruppo corazzato, comandato dal generale Ewald von Kleist, al quale erano stati aggregati reparti del CSIR agli ordini del generale Giovanni Messe; il I gruppo corazzato, attaccando sul fianco destro le due armate sovietiche, chiuse in una sacca il grosso della 18\u00aa armata e dopo cinque giorni i tedeschi ristabilirono il fronte facendo oltre 65.000 prigionieri; il pericolo corso tuttavia indusse l'OKH ad affidare all'11\u00aa armata il solo compito di conquistare la Crimea.\nIl 16 ottobre l'alto comando sovietico dette l'ordine di evacuare la citt\u00e0 di Odessa, accerchiata dall'inizio di agosto dalla 4\u00aa armata rumena, comandata dal generale Nicolae Ciuperc\u0103, e, tra il 16 e il 28 ottobre, le truppe tedesche e rumene infierirono sulla popolazione ebraica causando alcune decine di migliaia di morti, provocando il cosiddetto \"massacro d'Odessa\"; il 28 ottobre i tre corpi d'armata irruppero nella penisola: il XXX e il LIV si diressero verso Sebastopoli mentre il XLII corpo d'armata, comandato dal generale Hans von Sponeck, si diresse in direzione di Ker\u010d, che fu conquistata il 15 novembre dalla 170\u00aa divisione di fanteria, comandata dal generale Wittke, e contemporaneamente furono occupate Jalta e Balaclava, con la cattura di circa 100.000 prigionieri.\nIl 17 dicembre la 50\u00aa divisione di fanteria, retta dal generale Karl-Adolf Hollidt, inizi\u00f2 l'attacco verso Sebastopoli e il 23, a prezzo di gravi perdite, fu sfondata la prima linea di difesa ma il giorno 29 ingenti forze sovietiche sbarcarono a Feodosia e nello stretto di Ker\u010d riconquistandone il capoluogo provocando il ripiegamento verso l'interno della 46\u00aa divisione; questo inaspettato evento costrinse von Manstein a distaccare la 170\u00aa divisione, insieme a due brigate rumene, dall'attacco alla fortezza e inviarle in direzione di Ker\u010d riuscendo a respingere i sovietici e riconquistando Vladislavovka, ma il 31 dicembre, complici le difficili condizioni ambientali e la tenace resistenza, egli diede ordine di cessare l'attacco a Sebastopoli che sarebbe potuto riprendere solo cinque mesi dopo, durante la seconda offensiva estiva tedesca.\nObiettivo Caucaso.\nContemporaneamente all'avanzata in Crimea l'Heeresgruppe S\u00fcd si mosse a est in direzione del bacino del Donec: a nord la 6\u00aa armata, comandata dal feldmaresciallo Walter von Reichenau, e a sud la 17\u00aa armata, si diressero rispettivamente verso Char'kov e verso Rostov, mentre sul fianco destro della 17\u00aa armata, sulla direttrice del Mar d'Azov, avanz\u00f2 il I gruppo corazzato, comandato dal generale von Kleist, gruppo corazzato che dopo pochi giorni avrebbe mutato il suo nome in \"1\u00aa armata corazzata\"; il XLIX corpo d'armata da montagna e la divisione SS \"Leibstandarte\", precedentemente distaccata dall'attacco alla Crimea, avanzarono lungo il Mar d'Azov insieme al III corpo d'armata motorizzato, comandato dal generale Eberhard von Mackensen.\nIl 17 ottobre il III corpo d'armata motorizzato occup\u00f2 Mariupol' e il 22 fu occupata Taganrog con il suo importante porto, consentendo l'attraversamento del fiume Mius mentre il 20 ottobre la 1\u00aa divisione da montagna, nonostante la resistenza opposta dalla 12\u00aa armata sovietica comandata dal generale Ponedelin, aveva conquistato Stalino; il 23 il generale Tymo\u0161enko subentr\u00f2 al comando del fronte sud al generale Er\u00ebmenko ma il giorno dopo la 6\u00aa armata tedesca occup\u00f2 Char'kov e Belgorod, precedentemente evacuate dai sovietici, riuscendo a superare il fiume Donec, e il 3 novembre fu conquistata Kursk ma l'arrivo delle piogge autunnali rese le strade impercorribili, bloccando qualunque possibilit\u00e0 di un'azione veloce a largo raggio.\nL'offensiva riprese il 17 novembre grazie al gelo che, indurendo le strade, consent\u00ec la ripresa della marcia ma, nei giorni in cui il fronte era rimasto bloccato, i sovietici avevano provveduto a organizzare nuove divisioni mentre i tedeschi faticavano sempre di pi\u00f9 a tamponare le perdite subite durante l'avanzata; la divisione \"Leibstandarte\" e la 13\u00aa divisione corazzata, comandata dal generale Friedrich-Wilhelm von Rothkirch und Panthen, attaccarono in direzione del Caucaso superando di slancio Sultan-Sali mentre la 14\u00aa divisione corazzata, comandata dal generale Friedrich K\u00fchn, si diresse verso Bolscie-Sali e, nonostante il contrattacco con ingenti forze corazzate da parte della 56\u00aa armata sovietica comandata dal generale Remisov, contrattacco tamponato dall'intervento della 60\u00aa divisione motorizzata comandata dal generale Friedrich-Georg Eberhardt, il 20 novembre le tre divisioni fecero il loro ingresso a Rostov, spingendosi fino al Don, riuscendo, grazie all'azione del 1\u00ba battaglione della \"Leibstandarte\", a catturare intatto il ponte sul fiume e, mentre la 60\u00aa divisione motorizzata, a protezione del fianco del III corpo d'armata, occupava Aksaskaja, reparti della 13\u00aa divisione corazzata sospinsero le rimanenti forze sovietiche a presidio della citt\u00e0 verso est, aprendo in questo modo la strada in direzione del Caucaso e delle sue riserve petrolifere.\nIl contrattacco sovietico fu tuttavia immediato: la 37\u00aa armata, comandata dal generale Anton Ivanovich Lopatin e la 9\u00aa armata, comandata dal generale Haritonov, si gettarono nel \"vuoto\" che si era creato tra la 17\u00aa armata e la 1\u00aa armata corazzata; lo spazio pot\u00e9 essere colmato e la controffensiva tamponata solo richiamando verso nord nel settore di Tuslov la 13\u00aa e la 14\u00aa divisione corazzata ma nello stesso momento Tymo\u0161enko dette ordine di attaccare Rostov da est e da sud con la 343\u00aa e la 31\u00aa divisione di fanteria e la 70\u00aa divisione di cavalleria, facendo indietreggiare le deboli forze tedesche che erano rimaste a difendere le linee esterne della citt\u00e0 e il 29 novembre Rostov fu riconquistata insieme a Taganrog.\nIl feldmaresciallo von Rundstedt, temendo un accerchiamento del III corpo d'armata motorizzato, chiese a Hitler l'autorizzazione per il ritiro delle truppe sulla sponda occidentale del fiume Mius ma, avendo ottenuto il rifiuto da parte del F\u00fchrer e vista l'impossibilit\u00e0 di resistere, inizi\u00f2 ugualmente il ripiegamento e per questo il 1\u00ba dicembre fu destituito e il comando dell'Heeresgruppe S\u00fcd fu affidato al comandante della 6\u00aa armata, il feldmaresciallo Walter von Reichenau; egli, uomo di fede nazista, che riscuoteva la fiducia di Hitler, non pot\u00e9 che constatare la situazione e gli rifer\u00ec che l'unica possibilit\u00e0 di evitare uno sfondamento del fronte era l'esecuzione del piano predisposto da von Runstedt e il F\u00fchrer fu costretto ad acconsentire senza tuttavia reintegrare il feldmaresciallo destituito; il bacino del Donec rimaneva comunque in massima parte in mano tedesca ma l'obiettivo della conquista del Caucaso non era stato conseguito.\nOperazione Tifone.\nLe forze in campo e il piano d'attacco.\nIl giorno 30 settembre ebbe inizio l'operazione Tifone, l'attacco a Mosca per opera dell'Heeresgruppe Mitte, al comando del feldmaresciallo Fedor von Bock, che, al momento dell'attacco, disponeva di una forza di circa 1.500.000 uomini e di circa 1.000 carri armati cos\u00ec ripartita: tre armate di fanteria, la 2\u00aa, comandata dal generale Maximilian von Weichs, la 4\u00aa, agli ordini del feldmaresciallo G\u00fcnther von Kluge, e la 9\u00aa, guidata dal generale Adolf Strau\u00df; tre gruppi corazzati, il III, diretto dal generale Hermann Hoth, il II, comandato dal generale Heinz Guderian, e il IV, fatto affluire dal fronte nord, comandato dal generale Erich Hoepner, per un totale di 14 divisioni corazzate, 8 divisioni di fanteria motorizzata, 2 brigate motorizzate e 46 divisioni di fanteria; alle forze terrestri si aggiungevano le due squadre aeree della \"Luftflotte 2\" (2\u00aa flotta aerea), comandata dal feldmaresciallo Albert Kesselring.\nDi fronte all\"Heeresgruppe Mitte\" che si preparava all'offensiva furono disposti a difesa della capitale sovietica circa 1 250 000 uomini, 1 000 carri armati, 7 600 pezzi d'artiglieria e 936 velivoli. Durante il periodo di stasi delle operazioni nel settore centrale lo Stavka aveva disposto la linea difensiva intorno alla citt\u00e0 basata su due livelli esterni: il primo nel settore comprendente R\u017eev e Vjaz'ma, il secondo nel settore di Mo\u017eajsk, pi\u00f9 una serie di linee concentriche che circondavano l'intera area urbana di Mosca, dispositivo quest'ultimo che tuttavia, al momento della ripresa dell'offensiva, non era stato ancora completato.\nIl piano per la conquista della capitale era suddiviso in due fasi: la prima consisteva nell'avanzata sulla direttrice Smolensk-Mosca con la 9\u00aa armata e il III gruppo corazzato a nord e la 4\u00aa armata e il IV gruppo corazzato a sud; i due bracci della tenaglia si sarebbero chiusi a est di Vjaz'ma, compito affidato al LVI corpo d'armata motorizzato, comandato dal generale Ferdinand Schaal da nord e al XLVI corpo d'armata motorizzato, comandato dal generale Heinrich von Vietinghoff da sud. Da sud ovest il Panzergruppe 2 doveva avanzare verso Or\u00ebl, in direzione della citt\u00e0 di Tula con lo scopo di attaccare la capitale da sud e, durante la marcia, accerchiare e distruggere le tre armate sovietiche nel settore di Brjansk, compito affidato al XLVII corpo d'armata motorizzato, comandato dal generale Joachim Lemelsen, e al XLVIII corpo d'armata motorizzato, comandato dal generale Werner Kempf; la 2\u00aa armata di fanteria avrebbe colmato lo spazio tra il IV e il Panzergruppe 2.\nLa seconda fase era costituita dallo sfondamento del fronte occidentale sovietico, comandato dal generale Sem\u00ebn Konstjantynovy\u010d Tymo\u0161enko, sulla direttrice Mo\u017eajsk-Mosca e costituito dalle armate 43\u00aa, 3\u00aa, 50\u00aa e 13\u00aa, il superamento delle ultime \"barriere\" di Vjaz'ma e di Brjansk di fronte alla capitale, fronte comandato dal generale Andrej Ivanovi\u010d Er\u00ebmenko, e la conquista o l'accerchiamento della citt\u00e0, fissando nel 7 novembre il termine massimo per l'attacco diretto a Mosca.\nLa prima fase: 30 settembre - 29 ottobre.\nLa presa di Vjaz'ma e di Brjansk: 30 settembre - 7 ottobre.\nIl 30 settembre a sud il panzergruppe 2 sfond\u00f2 la linea tenuta dalla 13\u00aa armata sovietica, portandosi a ridosso della citt\u00e0 di Or\u00ebl, mentre il XLVII e il XLVIII corpi d'armata motorizzati si diressero verso nord-est allo scopo di conquistare Brjansk; il 2 ottobre il IV gruppo corazzato, rafforzato dalla divisione SS \"Das Reich\", comandata dal \"brigadef\u00fchrer\" Paul Hausser, e dalla divisione \"Gro\u00dfdeutschland\", comandata dal colonnello Walther Hoernlein, super\u00f2 il fiume Desna e il XLVI corpo d'armata motorizzato mosse verso Vjaz'ma mentre il LVII corpo corazzato, comandato dal generale Adolf Kuntzen, prosegu\u00ec la marcia in direzione di Mosca; a nord anche il III gruppo corazzato riusc\u00ec a sfondare e, mentre il XLI corpo corazzato, comandato dal generale Georg-Hans Reinhardt, si dirigeva a nord est in direzione di R\u017eev, il LVI corpo d'armata motorizzato iniziava la diversione verso sud est per chiudere la tenaglia intorno a Vjaz'ma. Il 5 ottobre la 18\u00aa divisione corazzata del generale Walter Nehring conquist\u00f2 Kara\u010dev e il 6 ottobre la 17\u00aa divisione corazzata, comandata dal generale Hans-J\u00fcrgen von Arnim, entr\u00f2 a Brjansk, conquistando la citt\u00e0 e il ponte sulla Desna in un solo giorno; immediatamente dopo le divisioni della 2\u00aa armata si congiunsero con la 4\u00aa divisione corazzata, comandata dal generale von Langermann und Erlencamp, chiudendo la sacca dove vennero a trovarsi tre armate sovietiche: la 3\u00aa, la 50\u00aa e la 13\u00aa.\nIl 6 ottobre cadde la prima neve e a nord la 10\u00aa divisione corazzata, comandata dal generale Fischer, avanz\u00f2 verso Vjaz'ma che fu occupata il giorno 7 con l'aiuto dei reparti del XL corpo corazzato, comandato dal generale Georg Stumme, e il XLVI corpo d'armata motorizzato, avanzando verso est, contribu\u00ec a chiudere il braccio meridionale della tenaglia, mentre quello settentrionale fu chiuso dalla 6\u00aa divisione corazzata di Franz Landgraf, e dalla 7\u00aa divisione corazzata, comandata dal generale Hans von Funk, che occup\u00f2 anche la citt\u00e0 di Cholm, catturando intatti i ponti sul fiume Dnepr; nella sacca furono intrappolate 55 divisioni e il successo della manovra fu completato da alcuni reparti della 7\u00aa divisione corazzata, al comando del colonnello Hasso von Manteuffel, i quali bloccarono l'autostrada per Mosca.\nLa conquista di Mo\u017eajsk: 8 - 19 ottobre.\nDopo la chiusura delle due sacche furono definiti i piani successivi: a nord la 9\u00aa armata e la 3\u00aa armata corazzata, avrebbero dovuto dirigersi verso R\u017eev e Kalinin per congiungersi con il IV gruppo corazzato, la 4\u00aa armata avrebbe dovuto seguire la direttrice Mo\u017eajsk-Mosca, puntando direttamente sulla capitale, la 2\u00aa armata di fanteria avrebbe continuato a colmare lo spazio tra il settore nord e quello sud e infine la 2\u00aa armata corazzata avrebbe conquistato Tula e Kolomna per isolare la citt\u00e0 da sud. Contemporaneamente, nel comando sovietico, avvennero significativi cambi di vertici: il 10 ottobre il generale Georgij Konstantinovi\u010d \u017dukov assunse il comando del fronte occidentale sovietico in sostituzione del generale Tymo\u0161enko inviato sul fronte sud, come suo capo di stato maggiore fu nominato il generale Vasilij Danilovi\u010d Sokolovskij e, come capo politico, il futuro premier dell'Unione Sovietica Nikolaj Aleksandrovi\u010d Bulganin.\nNel settore nord il 13 e il 14 ottobre furono conquistate Kaluga e Kalinin dalla 1\u00aa divisione corazzata, comandata dal generale Walter Kr\u00fcger, punta avanzata della 3\u00aa armata corazzata alle dipendenze del generale Georg-Hans Reinhardt, mentre a sud, il IV gruppo corazzato avanz\u00f2 verso Borodino e Mo\u017eajsk, scontrandosi per la prima volta con rinforzi provenienti dalla Siberia, precisamente con la 32\u00aa divisione di fanteria siberiana, equipaggiata con tenute invernali di cui i tedeschi non disponevano, e questa unit\u00e0 fu solo la prima che Stalin spost\u00f2 dalla difesa dell'oriente, dopo essere venuto a conoscenza, informato dalla spia Richard Sorge, dell'intenzione del Giappone di attaccare gli Stati Uniti e quindi di essere stato parzialmente sollevato dal timore dell'apertura di un secondo fronte a est, ma il 19 ottobre la 10\u00aa divisione corazzata e la divisione SS \"Das Reich\", comandata dal \"brigadef\u00fchrer\" Wilhelm Bittrich, si congiunsero superando la Moscova e lo stesso giorno cadde Mo\u017eajsk, distante meno di 100 chilometri dalla capitale.\nLe disposizioni per la difesa di Mosca e il blocco delle operazioni: 19-29 ottobre.\nL'approssimarsi delle truppe tedesche indusse Stalin a mettere in atto la strategia per la difesa della citt\u00e0, mobilitando circa 500.000 persone per approntare una \"cintura\" fortificata: furono scavati 8 000 chilometri di trincee e 100 chilometri di fossati anticarro e furono piazzati circa 300 chilometri di reticolati e un grande numero di sbarramenti di tronchi; il 16 ottobre, per arginare il panico e per prevenire possibili fenomeni di ribellione inizi\u00f2 l'evacuazione del cosiddetto \"personale non idoneo al combattimento\": molti commissariati del popolo e tutto il corpo diplomatico furono trasferiti a Kujby\u0161ev, la bara contenente le spoglie di Lenin fu rimossa dal mausoleo sulla Piazza Rossa e trasportata in un luogo segreto e furono costituite circa 25 divisioni della \"milizia rossa\".\nIl 19 ottobre Stalin diffuse la notizia che egli sarebbe rimasto a Mosca e il giorno seguente venne proclamato lo stato d'assedio, con l'emanazione di severe disposizioni in materia di ordine pubblico che prevedevano la pena di morte per gli atti di sciacallaggio, di mercato nero e di diserzione, con l'ordine di giustiziare sul posto chi fosse stato trovato nella flagranza di compiere tali azioni.\nAl centro dello schieramento tedesco il 22 ottobre la 3\u00aa divisione motorizzata, comandata dal generale Kurt Jahn, riusc\u00ec a superare il fiume Nara, il 23 la 19\u00aa divisione corazzata, comandata dal generale Otto von Knobelsdorff, conquist\u00f2 Gorky, il XL corpo corazzato riusc\u00ec a farsi strada oltre la Moscova e, pi\u00f9 a sud, la 78\u00aa divisione di fanteria, comandata dal generale Emil Markgraf, arriv\u00f2 a ridosso dell'ultima linea difensiva esterna della capitale, conquistando, il 27 ottobre, l'importante nodo stradale di Lokotnja, venendone tuttavia respinta dal contrattacco sovietico il giorno successivo. A nord il fango imped\u00ec ai reparti corazzati di muoversi e il 19 ottobre un violento attacco corazzato della 29\u00aa armata sovietica proveniente da nord e diretto verso la citt\u00e0 di Kalinin, costrinse la 3\u00aa armata corazzata a ripiegare, lasciando la citt\u00e0 ai sovietici, e fu evitato un possibile sfondamento solo grazie all'intervento del XLI corpo corazzato, comandato dal generale Walter Model. A sud la 2\u00aa armata corazzata, comandata dal generale Heinz Guderian, superata Or\u00ebl avanz\u00f2 in direzione di Tula conquistando Bolchov e il 23 e il 26 ottobre furono superati i fiumi Susha e Oka, e immediatamente dopo caddero Mcensk e Cern; il 29 ottobre i reparti avanzati della 3\u00aa divisione corazzata, comandata dal generale Hermann Breith, e della 4\u00aa divisione corazzata si trovavano a soli 4 chilometri dalla periferia di Tula ma il giorno dopo, a causa della forte resistenza e della scarsit\u00e0 di uomini e di mezzi a disposizione, l'attacco dovette essere arrestato e fu ordinato alle truppe di ripiegare e di schierarsi in posizione difensiva, in attesa che il gelo consentisse ai mezzi corazzati di riprendere l'avanzata.\nLa seconda fase: 17 novembre - 5 dicembre.\nIl superamento del canale Moscova-Volga: 17 - 25 novembre.\nIl 6 novembre Stalin decise, allo scopo di risollevare il morale della popolazione, di celebrare il 24\u00ba anniversario della Rivoluzione di ottobre nella stazione Majakovskij della metropolitana di Mosca e il 7, secondo tradizione, ebbe luogo sulla Piazza Rossa la grande parata militare, al termine della quale Stalin arring\u00f2 i soldati e i cittadini, esortandoli alla difesa della patria. Contemporaneamente, il momentaneo arresto dell'offensiva dette modo all'OKH di valutare l'opportunit\u00e0 se proseguire l'attacco e, nel caso, di stimare le forze eventualmente disponibili a compiere l'impresa: in una riunione tenuta nella citt\u00e0 di Or\u0161a il generale Franz Halder prese in esame le opinioni dei comandanti dei tre gruppi di armate e, a dispetto delle forti perplessit\u00e0 rilevate, Hitler insistette affinch\u00e9 fosse portato l'ultimo assalto alla capitale e il 13 novembre fu ordinata la ripresa dell'offensiva.\nL'attacco verso la capitale riprese ufficialmente il 17 novembre ma i tedeschi nei giorni precedenti avevano compiuto alcuni attacchi a sud: la 2\u00aa armata corazzata occup\u00f2 Maloarchangel'sk, a sud est di Or\u00ebl, la 10\u00aa divisione corazzata conquist\u00f2 il nodo stradale tra \u0160\u010d\u00eblkovo e Dorochovo e il VII corpo d'armata, comandato dal generale Wilhelm Fahrmbacher, aveva respinto i sovietici dalle alture che si ergevano alle spalle della zona, liberando in questo modo la principale via di rifornimento del IV gruppo corazzato; questo il giorno prima si era mosso in direzione di Klin, respingendo un attacco sul fianco sinistro proveniente dalla 44\u00aa divisione di cavalleria mongola, allo scopo di aprire un varco tra la rotabile che univa Kalinin a Mosca, compito affidato al V corpo d'armata di fanteria, comandato dal generale Richard Ruoff, alla 2\u00aa divisione corazzata, comandata dal generale Rudolf Veiel e al LVI Corpo d'Armata motorizzato. Il 23 novembre il V corpo riusc\u00ec a occupare Solne\u010dnogorsk e il 25 Peshki, consentendo ai tedeschi di superare il canale Moscova-Volga, ultimo ostacolo naturale prima della capitale, e lo stesso giorno reparti della 35\u00aa divisione di fanteria, comandata dal generale Fischer von Weikersthal, avanzarono verso Istra e avvicinandosi ulteriormente a meno di 30 chilometri da Mosca, e, unendosi con reparti del LVI corpo, conquistarono la cittadina di Jachroma, dove si trovava la grande centrale elettrica che forniva energia alla capitale, subito occupata da elementi del 25\u00ba reggimento corazzato del colonnello Hasso von Manteuffel.\nL'arrivo a Chimki e l'arresto dell'offensiva: 26 novembre - 5 dicembre.\nIl 26 novembre il XLI corpo corazzato si fece strada fino a Oseretskoje ed elementi della 26\u00aa divisione di fanteria, comandata dal generale Walter Weiss, si spinsero fino a Lobnja, distante solo 17 chilometri da Mosca, la 10\u00aa divisione corazzata e la 5\u00aa divisione di fanteria, comandata dal generale Karl Allmendinger, appoggiate da reparti della divisione SS \"Das Reich\", riuscirono, dopo quattro giorni di combattimenti, a occupare Istra e a formare teste di ponte oltre il fiume omonimo presso Lopatova ma il 27 novembre la temperatura scese a 40 gradi sotto zero, si moltiplicarono i casi di congelamento e anche le armi ebbero difficolt\u00e0 a funzionare. In questo momento i sovietici contrattaccarono riconquistando Jachroma, togliendo alla \"Wehrmacht\" quello che doveva essere il trampolino di lancio per l'avanzata da nord verso Mosca. L'attacco nel settore nord prosegu\u00ec fino a Tu\u0161ino e Chimki, quest'ultima distante solo 8 chilometri dalla periferia di Mosca e che fu brevemente occupata da reparti della 258\u00aa divisione di fanteria, comandata dal generale Waldemar Henrici, prima di essere respinti da un rapido contrattacco della milizia rossa e del \"Komsomol\".\nIdentica sorte sub\u00ec a sud l'avanzata della 2\u00aa armata corazzata che riusc\u00ec, il 30 novembre, a occupare il villaggio di Jasnaja Poliana, distante solo 7 chilometri da Tula, e dove il generale Guderian trasfer\u00ec il suo quartier generale in previsione dell'occupazione della citt\u00e0, ma il successivo attacco, iniziato il 2 dicembre dalla 3\u00aa e 4\u00aa divisione corazzata, rinforzato da reggimenti della divisione \"Gro\u00dfdeutschland\" comandata dal colonnello Walther Hoernlein, e dal XLIII corpo d'armata del generale Wilhelm Stemmermann, dovette essere interrotto il 5 dicembre a causa delle proibitive condizioni atmosferiche, dello stremo delle truppe e della sempre pi\u00f9 strenua difesa sovietica, le cui forze stavano per passare alla controffensiva.\nIl contrattacco sovietico.\nLa controffensiva sovietica ebbe inizio il 5 dicembre sull'intero fronte tedesco: il piano d'attacco prevedeva una prima fase, consistente nell'arretramento del fronte tedesco da Mosca, con l'azione delle forze del fronte occidentale, comandato dal generale \u017dukov, e una successiva che si proponeva di accerchiare e distruggere l'intero \"Heeresgruppe Mitte\", con una manovra a tenaglia che doveva svilupparsi da nord, con le forze comandate dal generale Ivan Stepanovi\u010d Konev, e da sud con l'avanzata delle forze del fronte meridionale, comandato dal generale Tymo\u0161enko, che avrebbero dovuto riunirsi alle spalle dello schieramento tedesco.\nL'Armata Rossa lanci\u00f2 contemporaneamente contro il fronte tedesco 16 armate pi\u00f9 due corpi di cavalleria della guardia: il saliente di Klin fu attaccato da otto armate, mentre il settore sud, che andava da Kaluga a Orel, fu investito da otto armate e dai due corpi di cavalleria; preceduti da un intenso fuoco di artiglieria reparti di sciatori penetrarono attraverso la linea del fronte tedesco e poco dopo si misero in movimento le colonne corazzate: la 5\u00aa armata del generale Leonid Aleksandrovi\u010d Govorov, la 16\u00aa armata di Rokossovskij, e la 30\u00aa armata, comandata dal generale Dmitrij Lelju\u0161enko, avanzarono in direzione di Klin costringendo il generale Reinhardt a inviare la 1\u00aa divisione corazzata verso la citt\u00e0, per permettere il mantenimento dell'unica strada percorribile dai mezzi corazzati, e il 9 dicembre la 7\u00aa divisione corazzata, comandata dal generale Hans Freiherr von Funck, riusc\u00ec a fermare l'attacco sovietico ma la citt\u00e0 venne comunque conquistata, facendo arretrare le truppe della Wehrmacht di circa 90 chilometri, non riuscendo tuttavia a conseguire l'obiettivo dell'annientamento del III gruppo corazzato tedesco.\nNel settore sud l'offensiva sovietica invest\u00ec il saliente di Tula per impedire il ripiegamento della 2\u00aa armata corazzata: la 10\u00aa armata, comandata dal generale Golkov, e la 50\u00aa armata, comandata dal generale Ivan Boldin, appoggiate dal I corpo di cavalleria, attaccarono presso , mentre la 33\u00aa armata, comandata dal generale Efremov, la 43\u00aa armata, comandata dal generale Sergei Golubev, e la 49\u00aa armata, comandata dal generale Zacharin, avanzarono in direzione di Kaluga e pi\u00f9 a sud la 3\u00aa armata e la 13\u00aa armata, insieme al II corpo di cavalleria della guardia, comandato dal generale Lev Dovator, puntarono verso Orel; il generale Guderian, che il giorno precedente era stato costretto a interrompere l'offensiva, dovette ripiegare e l'11 dicembre le unit\u00e0 tedesche arretrarono sulla linea Don-Upa. Egli il 20 dicembre si rec\u00f2 alla \"Wolfsschanze\" per riferire al F\u00fchrer sulla precaria situazione del fronte e soprattutto per ottenere l'autorizzazione a un ripiegamento sulla linea del fiume Oka, ma Hitler lo viet\u00f2 con l'intenzione di evitarne lo sfaldamento condannando tuttavia i battaglioni che erano a presidio della linea del fronte.\nL'avanzata dell'Armata Rossa verso ovest.\nA nord di Mosca la 9\u00aa armata tedesca stava cercando di contenere l'avanzata della 22\u00aa armata sovietica, comandata dal generale Vostruchov, che, insieme alla 39\u00aa armata del generale Ivan Maslennikov, aveva attaccato muovendo in direzione di Kalinin con il compito di raggiungere rispettivamente R\u017eev e Vjaz'ma per trovarsi alle spalle dello schieramento tedesco, e il 16 dicembre la citt\u00e0 fu occupata; il generale Strau\u00df, analogamente al generale Wilhelm Schubert, comandante del XXIII corpo d'armata, chiese il permesso di ripiegare per accorciare il fronte, ma il feldmaresciallo von Kluge intese rispettare alla lettera le disposizioni di Hitler e proib\u00ec qualunque ripiegamento. Il 3 gennaio 1942 Mologino fu occupata dalla 39\u00aa armata sovietica, la quale, invece di dirigersi verso R\u017eev, l'aggir\u00f2 per dirigersi direttamente verso Vjaz'ma.\nIl 6 gennaio 1942 l'11\u00aa armata sovietica, comandata dal generale V.I. Morosov, attacc\u00f2 in direzione di Staraja Russa e nel fronte tedesco si apr\u00ec una falla larga circa 120 chilometri che il comandante del LIX corpo d'armata, il generale Kurt von der Chevallerie, riusc\u00ec a chiudere utilizzando tre divisioni provenienti direttamente dalla Francia: l'83\u00aa, la 330\u00aa e la 205\u00aa. Le tre unit\u00e0 di rincalzo riuscirono a bloccare l'avanzata del gruppo di armate sovietico impedendogli di giungere a Vicebsk e analoga sorte sub\u00ec l'avanzata della 3\u00aa armata che fu bloccata a Cholm dalla resistenza di un piccolo distaccamento comandato dal generale Theodor Scherer. Nel settore di Demjansk il II corpo d'armata tedesco, comandato dal generale Walter Graf von Brockdorff-Ahlefeldt, resistette all'avanzata del gruppo d'armate sovietico ma l'8 febbraio esso venne circondato e il 22 febbraio Hitler comunic\u00f2 che l'unit\u00e0 avrebbe dovuto resistere per impedire ai sovietici di dilagare alle spalle dello schieramento tedesco, e i due capisaldi sarebbero stati riforniti per via aerea fino alla fine dell'inverno. La contemporanea resistenza dei due capisaldi permise ai tedeschi di evitare il crollo del fronte e di tenere impegnate ingenti forze nemiche fino al sopraggiungere del disgelo che, a causa del fango, avrebbe bloccato qualunque operazione a largo raggio dell'Armata Rossa.\nIl 16 dicembre il generale Guderian chiam\u00f2 Hitler per informarlo che la pressione delle quattro armate sovietiche nel settore sud rendeva impossibile la resistenza sul posto, chiedendo l'autorizzazione a creare una linea a est del fiume Oka che venne respinta e, dopo il colloquio avuto personalmente col F\u00fchrer il 20 dicembre, dove questi venne informato che il ripiegamento era gi\u00e0 iniziato, il 24 dicembre reparti della 50\u00aa armata sovietica superarono l'Oka a nord di Livny e la 10\u00aa divisione di fanteria, comandata dal generale Friedrich-Wilhelm von Loeper, fu sopraffatta a \u010cern', consentendo lo sfondamento del fronte; il feldmaresciallo von Kluge, informato degli avvenimenti, chiese la rimozione dal comando di Guderian che, il giorno 26, venne immediatamente trasferito alla riserva degli ufficiali dell'OKH.\nIl blocco della controffensiva.\nIl 15 gennaio il generale Walter Model sostitu\u00ec il generale Adolf Strau\u00df al comando della 9\u00aa armata, che doveva fronteggiare la spaccatura del fronte dove i sovietici stavano proseguendo l'avanzata verso Vjaz'ma, lasciando sul loro fianco sinistro la citt\u00e0 di R\u017eev; egli decise di contrattaccare il nemico nella zona di Sicevka, sia per bloccare l'avanzata sia per ristabilire il fronte che stava correndo il rischio di sfaldarsi: la 1\u00aa divisione corazzata venne inviata sul posto il 21 gennaio e subito dopo le venne affiancata la divisione corazzata \"Das Reich\", comandata dall\"SS-Obergruppenf\u00fchrer\" Matthias Kleinheisterkamp. Il 22 gennaio le forze tedesche contrattaccarono in direzione di Ossuiskoje, mentre la 256\u00aa divisione, comandata dal generale Gerhard Kauffmann, insieme alla 206\u00aa divisione, attaccarono a ovest di R\u017eev, con l'intento di intrappolare le nove divisioni della 29\u00aa e della 39\u00aa armata sovietica che erano penetrate in profondit\u00e0 nel fronte tedesco.\nIl 23 gennaio le punte delle forze avanzanti si congiunsero, dando la possibilit\u00e0 al XXIII corpo d'armata di riunirsi con la 9\u00aa armata e l'intervento della 5\u00aa divisione corazzata blocc\u00f2 il contrattacco sovietico; il 4 febbraio, l'86\u00aa divisione di fanteria tedesca riusc\u00ec a riconquistare Ossuiskoje, e, il 6 febbraio, si un\u00ec con i primi reparti della 1\u00aa divisione corazzata presso Certolino, chiudendo definitivamente la tenaglia il 18 febbraio; l'azione difensiva di Model era riuscita nel duplice obiettivo di fermare l'avanzata della 29\u00aa e la 39\u00aa armata sovietica e di ristabilire la linea del fronte, evitando il pericolo di un ricongiungimento delle forze sovietiche a Vjaz'ma, alle spalle dello schieramento tedesco.\nNel settore sud la 4\u00aa armata di fanteria tedesca, comandata del generale Ludwig K\u00fcbler, era esposta al pericolo di una falla nel fronte tra Kaluga e Bel\u00ebv; la 10\u00aa armata sovietica aveva accerchiato a Suhinichi la 216\u00aa divisione di fanteria, comandata dal generale Werner von Gilsa, e, il 7 gennaio, il generale Schmidt diede ordine alla 18\u00aa divisione corazzata, alla 4\u00aa divisione corazzata, comandata dal generale Heinrich Eberbach, e alla 208\u00aa divisione di fanteria, comandata dal generale Hans-Karl von Scheele, di avanzare lungo la linea del fiume Oka allo scopo di colmare lo spazio tra Suhinichi e Orel, ristabilire il fronte e respingere la 10\u00aa armata sovietica. Il 17 gennaio le tre unit\u00e0 giunsero in linea e, il giorno 24, presero contatto con le unit\u00e0 periferiche della 216\u00aa divisione e la citt\u00e0 fu evacuata ma, nello stesso tempo, la linea del fronte fu ristabilita e, anche nel settore sud, il pericolo dell'accerchiamento dell\"Heeresgruppe Mitte\" fu scongiurato."}
{"id": "11746", "revid": "1442080", "url": "https://it.wikipedia.org/wiki?curid=11746", "title": "ZX Spectrum", "text": "Lo ZX Spectrum \u00e8 un home computer creato e prodotto dal 1982 fino al 1986 dalla Sinclair Research Ltd, e dal 1986 al 1992 dalla Amstrad.\nIn Europa fu il principale antagonista del Commodore 64 e conquist\u00f2 un discreto settore di mercato grazie ad un prezzo di listino pi\u00f9 economico; infatti le piccole dimensioni, la velocit\u00e0 di calcolo e il prezzo relativamente basso lo resero popolare negli anni ottanta in vari Stati del mondo: ad esempio negli USA col nome Timex Sinclair 2068 e ne furono realizzati anche cloni, alcuni ufficiali come l'\"Inves Spectrum 48k plus\" in Spagna e altri non, come il \"Dubna 48k\" e poi il \"Baltica\" in Russia.\nStoria.\nL'ideazione e la commercializzazione.\nIdeato con il nome in codice ZX82 (o ZX81 Colour) venne commercializzato come \"ZX Spectrum\", con il quale si voleva sottolineare la possibilit\u00e0 di visualizzare immagini con un ampio spettro di colori, una innovazione rispetto agli ZX80 e ZX81, poich\u00e9 i due computer precedenti non disponevano n\u00e9 di suono n\u00e9 di colore. La nuova macchina fece il suo debutto alla fine del 1982 in due \nversioni, rispettivamente con 16\u00a0kB e 48\u00a0kB di memoria. Le caratteristiche che attiravano di pi\u00f9 gli acquirenti erano il prezzo e la linea essenziale, risultati ottenuti concentrando molta dell'elettronica in un solo chip di tipo \"uncommitted logic array\", prodotta su commissione dalla Ferranti. \nSebbene fino alla prima met\u00e0 del 1983 lo Spectrum dovesse essere acquistato direttamente in Inghilterra, il computer fu venduto in milioni di unit\u00e0, principalmente in Europa, e riscosse immediatamente un notevole interesse. Le prime crisi settoriali dopo il natale del 1984 e la concorrenza, soprattutto del Commodore 64 e dell'Amstrad CPC 464, compromisero solo in parte la sua quota di mercato; il fallimento dell'azienda produttrice fu determinato da altri progetti di Sinclair che si rivelarono infruttuosi, come lo ZX Microdrive (un sistema di memorizzazione su micronastri) ed il Sinclair C5 (un veicolo elettrico per il trasporto urbano). L'evoluzione dello Spectrum, il Sinclair QL - che in Italia fu presentato nel settembre del 1984 allo SMAU di Milano - si era rivelato troppo costoso come macchina da gioco e non abbastanza affidabile per un uso professionale, principalmente proprio a causa delle memorie di massa su microdrive. Verso la fine del 1984 i sintomi di questa difficolt\u00e0 divennero visibili: agli imbarazzanti ritardi sul programma di lancio del QL si aggiunse la notizia del ritiro dal mercato della Timex Corporation, che distribuiva dei computer Sinclair negli USA come Timex Sinclair 2068. Lo \"Spectrum+\", sebbene sostenuto in Italia da una ragionevole campagna di marketing consisteva in un semplice restyling: di fatto si trattava di un 48K dotato di tastiera rigida (venne venduto anche un kit per sostituire la tastiera del 48K \"classico\" con quella del \"Plus\"). Nonostante tutto a fine anno la Sinclair deteneva ancora il 43% del mercato britannico superando, almeno sul suolo del Regno Unito, Commodore e Acorn.\nLo Spectrum 128 e la vendita ad Amstrad.\nLe promesse del governo britannico nel 1985 e la presentazione dello Spectrum 128\u00a0\u2013 lanciato inizialmente in Spagna con la collaborazione con la societ\u00e0 Investr\u00f3nica che curava la distribuzione in quello Stato ivi avvenuta ufficialmente a Natale dello stesso anno - non salvarono la societ\u00e0, che aveva investito troppo nel tentativo di commercializzare QL e C5, dalla bancarotta. Pertanto, nel marzo 1986 la Sinclair Research fu venduta alla Amstrad, che invece di far scomparire i prodotti Sinclair in favore della propria linea di macchine (denominate \"CPC\"), promosse lo ZX Spectrum 128K +2. Dotato di 128 Kb di RAM e di una tastiera migliorata, la nuova macchina presentava tre caratteristiche derivate dagli Amstrad CPC 464 e Amstrad CPC 4128: un registratore a cassette incorporato, un'interfaccia joystick proprietaria e soprattutto un chip per l'audio pi\u00f9 evoluto. \nCos\u00ec facendo, continu\u00f2 a detenere un alto livello di vendite nella fascia bassa del mercato, e le software house ne approfittarono per inserire delle colonne sonore nei loro titoli pi\u00f9 recenti, mentre nel modello precedente l'audio era limitato a un semplice \"beeper\". Nel 1987 incominciarono a comparire i primi computer a 16 bit e l'Amstrad present\u00f2 i modelli +3 con disk drive incorporato da 3 pollici ereditato dal CPC, e +2A come alternative economiche ai suoi CPC 6128 e CPC 464. Le macchine furono ampiamente pubblicizzate nel periodo natalizio e riuscirono a ottenere delle vendite accettabili, nonostante i nuovi modelli incominciassero ad avere problemi di compatibilit\u00e0 con il capostipite Spectrum 48\u00a0kB.\nLa dismissione e i progetti correlati.\nA partire dagli anni 1990 con il diffondersi dell'architettura a 16 bit i possessori di Spectrum si spostarono verso altre piattaforme; la produzione della macchina cess\u00f2 nel 1992 ma non scomparve del tutto: la sua economicit\u00e0 e la vastissima libreria di software lo fecero diventare uno dei computer pi\u00f9 venduti negli Stati dell'Europa dell'est. Con il diffondersi del retrocomputing, grazie all'attivit\u00e0 degli appassionati, nel 2015 ne \u00e8 stata commercializzata una versione miniaturizzata, denominata ZX Spectrum Vega, e all'inizio del 2020 \u00e8 stato commercializzato lo \"Spectrum Next\", una macchina basta su FPGA con un ciclo di clock fino a 28 Mhz e dotata di due porte joystick di tipo D-subminiature a 9 pin, un connettore Mini-DIN di tipo PS/2 un lettore di schede SD, 512K di RAM, una porta HDMI ed una per connettore VGA nonch\u00e9 uno slot per espansione e connettore jack compatibile con mangianastri.\nL'hardware.\nDotazione generale.\nLo ZX Spectrum era basato sul microprocessore a 8 bit Z80A della Zilog ed originariamente era dotato di 16 kB di ROM contenenti il linguaggio BASIC, di 16\u00a0kB di RAM, espandibili a 48\u00a0kB, e di una caratteristica tastiera in lattice con 40 tasti multifunzione. L'interprete BASIC integrato, denominato Sinclair BASIC, venne fortemente personalizzato dalla Sinclair Research Ltd per compensare i limiti della tastiera e per sfruttare al massimo le caratteristiche grafiche e sonore della macchina. \nLe dimensioni della macchina erano di 233\u00a0mm (larghezza) x 144\u00a0mm (profondit\u00e0) x 30\u00a0mm (altezza), la dotazione hardware di serie era: \nLe porte jack consentivano l'utilizzo come memoria di massa per un registratore a cassette, collegabile alla macchina mediante un connettore jack, non era tuttavia previsto supporto per un monitor proprietario ma la porta di espansione consentiva il collegamento alle periferiche, come ad esempio delle porte joystick di cui l'home computer era sprovvisto.\nAudio.\nPer la generazione dei suoni lo ZX Spectrum \u00e8 dotato solo di un semplice \"buzzer\", teoricamente in grado di generare esclusivamente segnali a onda quadra. Tuttavia grazie alla discreta velocit\u00e0 di clock del microprocessore questi limiti potevano essere spesso superati con accorgimenti software: tramite accurate temporizzazioni infatti i programmatori riuscirono nella sintesi granulare di svariati effetti sonori, brani polifonici e anche un primitivo tipo di sintesi vocale. Il segnale sonoro poteva inoltre essere riprodotto, amplificato e (seppure in bassa qualit\u00e0) campionato sfruttando gli stessi connettori messi a disposizione per il registratore a cassette.\nL'ultimo modello prodotto dalla Sinclair Research, il 128k+ \"Toastrack\" e i modelli a seguire prodotti da Amstrad montavano invece un chip audio, lo stesso degli Amstrad CPC che presenta similitudini coi medessimi montati sull'Atari ST, sebbene la qualit\u00e0 resa fosse inferiore a quella del C64 ma si dimostr\u00f2 pur sempre un importante passo avanti rispetto al 48K e al primo modello \"plus\". Molti giochi hanno usato il chip senza rinunciare alla compatibilit\u00e0 coi modelli precedenti, anche se ovviamente questi ultimi non erano in grado di riprodurre i suoni e le musiche che richiedevano il chip.\nGrafica.\nLo ZX Spectrum opera costantemente in modalit\u00e0 grafica, e la sua memoria video pu\u00f2 essere indirizzata direttamente. La mappa dello schermo prevede 256x192 pixel, e il font di caratteri, di dimensioni 8x8 pixel, permette la visualizzazione di 24 righe da 32 caratteri. Con l'utilizzo di caratteri pi\u00f9 compatti i programmatori arrivarono comunque a ottenere fino a 85 caratteri per riga, sebbene raramente si superasse il limite delle 64 colonne (\u00e8 ad esempio il caso del Word Processor \"Tasword II\"). Testo e grafica possono essere tranquillamente usati contemporaneamente. Lo schermo \u00e8 diviso in due sezioni: quella superiore normalmente occupa le prime 22 linee di caratteri e mostra il listato o l'output dei programmi in esecuzione; quella inferiore, costituita dalle ultime 2 righe, mostra il comando digitato o la linea di programma che si sta modificando o eventuali messaggi di sistema. I comandi possono essere editati con l'ausilio dei tasti cursor left, cursor right, insert e delete con ripetizione automatica. A differenza delle console per videogiochi dell'epoca (e di diversi home-computer indirizzati al mercato dei videogiochi), l'hardware dello ZX Spectrum non implementava un chip grafico in grado di generare \"sprites\"; la velocit\u00e0 del processore e la possibilit\u00e0 di un accesso relativamente veloce alla pagina video permisero ugualmente la creazione di una vasta libreria di videogiochi che sfruttavano ingegnosi trucchi di programmazione per animare figure sullo schermo.\nEra previsto il supporto per un normale televisore a tubo catodico PAL UHF a colori o in bianco e nero, sul canale 36, mentre a partire dal modello 128k del 1985, allo Spectrum, oltre a un chip audio AY e un'uscita RS232 non standard, venne aggiunta anche una porta RGB. Per risparmiare memoria e potenza di calcolo i progettisti scelsero di non specificare il colore dei singoli punti ma di intervenire su aree di 8x8 pixel corrispondenti alla suddivisione prevista per rappresentare 32x24 caratteri di testo: per ogni area si possono impostare il primo piano e lo sfondo scegliendo da una palette di 8 colori oltre a due opzioni speciali che ne permettono l'amplificazione della luminosit\u00e0 (\"\"bright\", di nessun effetto sul colore nero) o il lampeggiamento (\"flash\"\"). Un'area di 8x8 pixel non poteva quindi contenere pi\u00f9 di due colori diversi tra loro; tentare di utilizzare un terzo colore avrebbe cambiato gli \"attributi\" dell'intera area, provocando un effetto denominato \"colour clash\", passione e fastidio di tanti programmatori dell'epoca.\nI colori base sono: nero, verde, blu, rosso, magenta (porpora), cyan (ciano o azzurro), giallo e bianco. Tutti gli otto colori possono essere presenti sullo schermo contemporaneamente con eventuali zone lampeggianti e altre fisse e dei caratteri con l'extra bright: tramite quest'ultimo accorgimento si ottengono in tutto 15 colori, ma non \u00e8 possibile usare un colore bright e uno standard nel medesimo quadretto di 8 x 8 pixel. Il colore del bordo dello schermo \u00e8 definibile con uno degli 8 colori base tramite il comando BORDER. I colori di primo piano (foreground) e di sfondo (background) e gli attributi di luminosit\u00e0 (brightness) e lampeggio (flashing) sono impostati con i comandi BASIC INK, PAPER, BRIGHT e FLASH. Possono essere attivati anche OVER (sovrascrittura degli attributi dello schermo) e INVERSE (scambia i colori di sfondo e primo piano). Questi sei comandi possono essere impostati in modo da modificare tutte le successive operazioni PRINT, PLOT, DRAW o CIRCLE o riguardare una singola riga di comando.\nTastiera.\nLa tastiera ha 40 tasti realizzati in chicle con maiuscole e minuscole e tasto \"Caps Lock\". Tutti i tasti hanno la ripetizione automatica. I primi modelli di Spectrum (Spectrum 16K e Spectrum 48K) avevano una tastiera gommosa piccola e piuttosto scomoda: per ridurre la fatica di digitazione durante la programmazione il produttore pens\u00f2 quindi di associare a ogni tasto due o tre comandi BASIC, richiamabili premendo semplicemente il tasto associato, eventualmente in combinazione coi tasti CAPS SHIFT e/o SYMBOL SHIFT. In tal modo, oltre a permettere una maggiore velocit\u00e0 di redazione del software, si eliminava la possibilit\u00e0 di lasciare errori di sintassi nei listati, il che contribu\u00ec alla divulgazione di questo semplice ma assai utile linguaggio di programmazione.\nIl set di caratteri comprende, oltre ai normali caratteri ASCII, 16 caratteri grafici, 22 codici colore e 21 caratteri grafici ridefinibili dall'utente.\nIl software.\nIl Sinclair BASIC.\nSullo ZX Spectrum c'erano 86 parole riservate al Sinclair BASIC: queste includevano \"comandi\" (ce n'erano 50), \"funzioni\" (31) ed altre \"parole chiave\" (5), inserite attraverso uno specifico sistema delle macchine Sinclair. I comandi pi\u00f9 comuni richiedevano la pressione di un singolo tasto: ad esempio, la pressione del tasto \"P\" causava l'apparizione dell'intera stringa codice_1 (comando). I comandi di uso meno frequente richiedevano delle sequenze di tasti pi\u00f9 complesso: ad esempio, codice_2 richiedeva la pressione dei tasti CAPS SHIFT e SYMBOL SHIFT per accedere alla modalit\u00e0 estesa della tastiera (gli ultimi modelli integravano il tasto EXTENDED MODE che sostituiva questa combinazione), poi si doveva tenere premuto il tasto SYMBOL SHIFT e contemporaneamente premere il tasto \"Z\". Le parole chiave erano indicate sulla tastiera con uno schema a colori che indicava la sequenza di tasti SHIFT che era necessaria.\nIl BASIC dello Spectrum \u00e8 inoltre compatibile con quello dello ZX81 conseguentemente i listati per tale home computer potevano essere riprodotti sullo Spectrum con pochissimi cambiamenti, mentre i programmi su cassetta per ZX81 invece non sono direttamente retrocompatibili dal BASIC dello ZX.\nLa registrazione e riproduzione dei programmi.\nI programmi erano infatti forniti quasi esclusivamente sotto forma di listato cartaceo da copiare a mano oppure registrati su musicassette e in questo caso potevano essere trasferiti utilizzando un lettore di musicassette, purch\u00e9 dotato di prese per microfono e cuffie. Questa caratteristica costituiva contemporaneamente il pi\u00f9 grande limite del sistema e il miglior incentivo economico: infatti il computer poteva essere utilizzato anche senza il corredo di costose periferiche, ma la velocit\u00e0 di trasferimento proposta in un massimo di circa 1500 baud, si traduceva in tempi di attesa che, nel caso di programmi particolarmente lunghi, raggiungevano i 5 minuti. \nUn tono guida viene registrato sul nastro prima di far partire i segnali relativi ai dati in modo da aggiustare le eventuali fluttuazioni di volume di alcuni registratori. I programmi incominciano con un \"header\" contenente informazioni relative al tipo, al titolo, alla lunghezza dei successivi dati. Programmi, blocchi di memoria, stringhe e matrici o schermate possono essere salvate separatamente e i primi tre tipi possono essere verificati dopo il salvataggio per confermare la corretta memorizzazione.\nVideogiochi.\nLo ZX Spectrum fu ampiamente utilizzato nel campo dei videogiochi, con una libreria che nel tempo arriv\u00f2 a oltre titoli pubblicati. La maggior parte dei giochi commerciali uscirono per i modelli con almeno 48k di RAM, ma ci furono anche molte pubblicazioni per ZX Spectrum 16k e per 128k; questi ultimi in parte esclusivi, in parte usciti anche per 48k ma dotati di migliorie nella versione 128k, come ad esempio l'aggiunta di musiche.\nSecondo una selezione fatta dalla rivista \"Retro Gamer\", dichiaratamente approssimativa data la difficolt\u00e0 di scelta, i dieci pi\u00f9 grandi giochi per ZX Spectrum sono \"Starquake\", \"Ant Attack\", \"Head over Heels\", \"The Great Escape\", \"Atic Atac\", \"Quazatron\", \"Back to Skool\", \"Jet Set Willy\", \"Rebel Star\", \"Elite\".\nLa stessa rivista fece un'altra selezione per i dieci migliori giochi sullo ZX Spectrum 128k: \"Knight Tyme\", \"Amaurote\", \"Starglider\", \"Renegade\", \"Tai-Pan\", \"Where Time Stood Still\", \"Carrier Command\", \"Midnight Resistance\", \"Price of Magik\", \"La abad\u00eda del crimen\".\nIn una selezione successiva (per tutti i modelli) vennero nominati anche \"3D Deathchase\", \"Chaos\", \"Manic Miner\", \"Target Renegade\", \"Knight Lore\", \"R-Type\", \"Tornado Low Level\", \"Stop the Express\", \"Chuckie Egg\", \"Chase H.Q.\", \"Turbo Esprit\", \"The Lords of Midnight\", \"Sabre Wulf\", \"RoboCop\", \"Fantasy World Dizzy\", \"Nebulus\", \"\", \"Batty\".\nEspansioni e interfacce.\nMolte delle periferiche prodotte per lo ZX80 e ZX81 erano compatibili con la macchina, come ad esempio la stampante a carta termica \"ZX Printer\", ma furono inoltre realizzate svariate espansioni apposite, le principali furono:\nTra le altre interfacce prodotte la societ\u00e0 Sandy produsse floppy drive da 400 e 800kb di capacit\u00e0; Seikosha vendette una stampante ad aghi a colori corredata di interfaccia parallela dedicata allo Spectrum e fornita di software di controllo per le funzionalit\u00e0 di \"hardcopy\". Vi furono anche interfacce MIDI, diverse versioni di \"Multiface\" in grado di \"congelare\" un qualsiasi programma e salvarlo su disco e almeno 3 interfacce per floppy standard da 3,5\" come la DISCiPLE e la Plus D, e anche periferiche di sintesi vocale, le pi\u00f9 note Currah \u03bcSpeech e Cheetah Sweet Talker.\nCriticit\u00e0 tecniche.\nUna critica diffusa allo ZX Spectrum, rispetto ad altre macchine concorrenti, era la presunta scarsa affidabilit\u00e0 dovuta al surriscaldamento, con conseguenza di blocco dopo ore di utilizzo. Tale problema peraltro non \u00e8 stato riscontrato in tutte le macchine e quindi non \u00e8 classificabile come difetto di progettazione; il problema di eccessivo surriscaldamento, peraltro reale seppur non comportando il blocco, sembrava derivare dalle scelte fatte nello schema di alimentazione. \nQuesta, infatti, era fornita da un semplice alimentatore elettrico a 9 volt in corrente continua non stabilizzato (all'interno di esso erano presenti un semplice ponte a diodi e un condensatore), mentre lo stabilizzatore di tensione a 5 volt - un regolatore di tensione LM7805 - era montato direttamente sul circuito stampato collegato all'unico dissipatore, che di fatto, scaldava indirettamente il resto dell'elettronica, originando il blocco per surriscaldamento della macchina, vista l'impossibilit\u00e0 di dissipare adeguatamente il calore in uno \"chassis\" cos\u00ec raccolto.\nVersioni e modelli.\nFurono prodotte varie versioni dello Spectrum: oltre alle prime con 16 o 48\u00a0kB di RAM, vi sono quelle dello Spectrum + con tastiera a membrana, ma con i tasti in plastica rigida) derivata da quella del Sinclair QL. Invece nei modelli prodotti da Amstrad, ovvero ZX Spectrum +2 e ZX Spectrum +3, vi erano integrati anche un registratore a cassette ed una unit\u00e0 a dischi floppy da 3\", oltre che due porte joystick di tipo SJS-01, incompatibili per\u00f2 con lo standard della porta joystick Atari.\nModelli sviluppati da Sinclair Research.\nZX Spectrum 16K/48K.\nLo ZX Spectrum 16/48\u00a0kB \u00e8 stato prodotto in numerose versioni. Dalla \"Issue 1\" del 1982, fino all'ultima evoluzione del 1984 con la \"Issue 6A\". Quasi tutte le schede ZX prodotte dalla Sinclair avevano um PCB in vetronite anche se esistono alcune schede Issue 3B, estremamente rare, realizzate in bachelite. Le \"Issue One\" e \"Two\" sono indicate con caratteri alfanumerici come riportato sulle schede stesse.\nZX Spectrum+.\nLo sviluppo dello ZX Spectrum+, anche noto come ZX Spectrum Plus, ebbe inizio nel mese di giugno del 1984, e il computer usc\u00ec entro la fine dello stesso anno. \u00c8 uno Spectrum 48K con una nuova tastiera con tasti in plastica in stile Sinclair QL e il pulsante di reset spostato lateralmente. A livello di hardware \u00e8 identico al modello da cui derivava. Fu messo in vendita a un prezzo di circa 180\u00a0\u00a3. Era venduto anche un kit per trasformare gli ZX Spectrum 16k o 48k esistenti in Spectrum+.\nZX Spectrum 128.\nLo ZX Spectrum 128 fu sviluppato da Sinclair insieme al suo distributore spagnolo Investr\u00f3nica, che aveva aiutato Sinclair a adattare lo ZX Spectrum+ al mercato iberico dopo che era stata introdotta in Spagna una tassa su tutti i computer con un quantitativo di memoria fino a 64\u00a0kB e approvata una legge che obbligava tutti i computer venduti a supportare l'alfabeto spagnolo e mostrare messaggi in questa lingua. Lo ZX Spectrum 128 fu introdotto perci\u00f2 prima in Spagna e poi in Gran Bretagna. Sinclair decise di ritardare la presentazione in patria del computer per dar modo di smaltire le scorte dei precedenti modelli ancora in giacenza in magazzino.\nIl computer era simile allo Spectrum+ da cui si differenziava per l'adozione di un dissipatore esterno di grosse dimensioni posto sul lato destro del contenitore, che serviva a raffreddare il regolatore di tensione interno. Tra le caratteristiche di spicco da segnalare la presenza di 128\u00a0kB di RAM, della porta seriale RS-232, dell'uscita per un monitor RGB, di 32\u00a0kB di ROM contenente un BASIC pi\u00f9 ricco di comandi ma, soprattutto, l'adozione, per la prima volta su uno Spectrum, di un vero chip sonoro, l'AY-3-8912. Siccome lo Z80 poteva indirizzare solo 64\u00a0kB di memoria, per poter usare tutta la RAM disponibile veniva fatto uso della tecnica del bank switching con la quale selezionare i banchi di memoria a cui accedere. Per accedere alla maggior quantit\u00e0 di memoria il nuovo BASIC, che conteneva i comandi per pilotare anche il chip sonoro, veniva caricato in un RAM disk di circa 80\u00a0kB. All'avvio del computer si presentava un menu da cui l'utente poteva scegliere se avviare la macchina in modalit\u00e0 \"128 BASIC\" oppure \"48 BASIC\": la prima era la modalit\u00e0 nativa del computer, e permetteva di sfruttare tutte le nuove caratteristiche, mentre la seconda era una particolare modalit\u00e0 compatibile con il precedente ZX Spectrum 48 grazie alla quale l'utente poteva avere accesso a tutto il software scritto per questo modello di computer. Lo ZX Spectrum 128 fu l'ultimo modello prodotto sotto la propriet\u00e0 Sinclair.\nModelli sviluppati da Amstrad.\nZX Spectrum +2.\nLo ZX Spectrum +2 fu il primo modello di Spectrum prodotto dopo che Amstrad acquis\u00ec la Sinclair Research e il marchio \"Spectrum\" a causa del fallimento della societ\u00e0 nel 1986. Il computer presentava un contenitore di un nuovo colore grigio, una tastiera tradizionale, 2 porte joystick e un lettore di cassette integrato denominato \"Datacorder\", come sull'Amstrad CPC 464. A parte questo, il computer era fondamentalmente uno Spectrum 128 con modifiche minime al codice di sistema e ai messaggi di copyright (ora appariva il nome \"Amstrad\"): la RAM era di 128\u00a0kB, la ROM di 32\u00a0kB e il computer poteva sempre essere avviato in modalit\u00e0 \"48 BASIC\" per poter eseguire i programmi per il primo ZX Spectrum. Inizialmente messo in vendita a 200\u00a0\u00a3. fu in seguito deprezzato a 139\u2013149\u00a3 alla fine del 1986.\nI tasti della nuova tastiera non riportavano pi\u00f9 le abbreviazioni dei comandi BASIC com'era stato sui precedenti modelli di Spectrum, eccezion fatta per \"LOAD\", \"CODE\" e \"RUN\" che erano utili per il caricamento dei programmi: nonostante la loro assenza, in modalit\u00e0 \"48 BASIC\" l'input dei programmi doveva sempre avvenire tramite queste abbreviazioni, mentre in modalit\u00e0 \"128 BASIC\" l'inserimento dei programmi era da farsi digitando per esteso tutte le lettere dei comandi e delle funzioni del BASIC, come gi\u00e0 avveniva sullo Spectrum 128.\nZX Spectrum +3.\nLo ZX Spectrum +3 era molto simile al modello +2 da cui si differenziava per la presenza, come nell'Amstrad CPC 6128, di un floppy disk drive da 3 pollici al posto del lettore di cassette nonch\u00e9 per il ritorno al colore nero del contenitore. Fu lanciato nel 1987 al prezzo di 249\u00a3, ribassato poi a 199\u00a3 Caratteristica peculiare dello ZX Spectrum +3 era quella di poter eseguire il CP/M grazie al sistema operativo +3DOS sviluppato per questa macchina da Locomotive Software Ltd, che gi\u00e0 sviluppava il BASIC e il DOS dei computer CPC. Rispetto ai modelli precedenti, sullo Spectrum +3 furono rimosse alcune porte posteriori e furono spostati di 1 byte gli indirizzi della ROM per cui molte periferiche esterne cessarono di funzionare, come ad esempio la ZX Interface 1, da cui deriv\u00f2 l'impossibilit\u00e0 su questo computer di poter usare le unit\u00e0 ZX Microdrive.\nLa produzione del +3 cess\u00f2 nel 1990, probabilmente a causa della scelta di Amstrad di rilanciare la sua linea di computer CPC.\nZX Spectrum +2A.\nLo ZX Spectrum +2A fu una variante basata sullo Spectrum +3: la scheda madre di questo modello veniva privata del floppy disk, sostituito dal registratore a cassette, e veniva alloggiata nel contenitore del precedente Spectrum +2. Se veniva collegata un'unit\u00e0 a dischi esterna, il sistema operativo mostrava la voce +3 invece che +2A. Inizialmente Amstrad pens\u00f2 di rilasciare anche una propria unit\u00e0 a dischi esterna denominata \"AMSTRAD SI-1\" per questo computer e per i modelli seguenti senza lettore di floppy, ma essa non vide mai la luce.\nZX Spectrum +2B e +3B.\nLo \"ZX Spectrum +2B\" e lo \"ZX Spectrum +3B\" furono 2 computer simili in caratteristiche ai modelli +2A e +3, da cui si differenziavano per alcune modifiche al circuito di generazione del segnale audio, atte a risolvere alcuni problemi di clipping. Altra differenza riguardava lo spostamento della produzione da Taiwan alla Cina.\nModelli Retro Computers.\nZX Spectrum Vega.\nNel 2014 la societ\u00e0 britannica Retro Computers ha annunciato la produzione di una console retro di videogiochi dello ZX Spectrum, dal prezzo finale di 100 sterline e finanziata in crowdfunding con la piattaforma Indiegogo. Al 31 gennaio 2015, erano state raccolte 155.682 GBP, pari al 150% del budget richiesto dal produttore. Secondo il quotidiano \"The Guardian\" lo stesso Clive Sinclair avrebbe agito con un investimento personale.\nZX Spectrum Vega Plus.\n\u00c8 stato sviluppato il progetto di una nuova versione della console, battezzata \"ZX Spectrum Vega+\", che al 27 marzo 2016 aveva raccolto 512.790 GBP attraverso Indiegogo, pari al 366% del budget richiesto dal produttore. Il prototipo presentava un piccolo display montato tra i comandi, ed \u00e8 simile ad altre console tascabili. Offre 1.000 giochi classici gi\u00e0 installati e doveva essere commercializzato a partire dal 20 ottobre 2016.\nTuttavia, nonostante l'incasso di un budget multiplo quello richiesto e il successo commerciale del primo modello, la consegna dei modelli ai sottoscrittori del finanziamento on-line \u00e8 slittata al febbraio 2017, e poi senza data, tanto che nel marzo 2017 la stampa specializzata dubitava della reale produzione della console. L'8 agosto 2017, l'azienda produttrice ha promesso la spedizione dei primi modelli entro 8 settimane dal comunicato, motivando il ritardo con ragioni di carattere tecnico, commerciale (l'acquisizione delle licenze di alcuni tra i videogiochi pi\u00f9 famosi per lo Spectrum) e legale.\nCuriosit\u00e0.\nGrazie al computer Sinclair ZX Spectrum, nel 1984 i musicisti Mike Logan e Bruno Bergonzi, componenti del gruppo Dhuo, hanno realizzato il disco sperimentale \"Rome By Night/On Video\" contenente una traccia che poteva essere registrata su cassetta, e la cassetta messa nel computer: si poteva cos\u00ec udire la musica e contemporaneamente vedere sullo schermo un video computerizzato.\nL'album del 1996 Richard D. James Album di Aphex Twin contiene una serie di suoni provenienti dallo ZX. Inoltre, i brani Peek 824545201 e INKEY $ (contenuti rispettivamente nella versione originale e nella versione speciale dell'album) prendono i titoli da delle parole chiave del linguaggio di programmazione BASIC Sinclair Spectrum."}
{"id": "11760", "revid": "26630", "url": "https://it.wikipedia.org/wiki?curid=11760", "title": "STOL", "text": "STOL \u00e8 l'acronimo inglese di Short Take-Off and Landing\", letteralmente in italiano: decollo ed atterraggio corti\", che viene usato nell'industria aeronautica per descrivere gli aeromobili in grado di decollare e atterrare utilizzando piste corte grazie a diversi accorgimenti tecnici e aerodinamici. In francese la denominazione \"a\u00e9ronef \u00e0 d\u00e9collage et atterrissage courts \u2013 ADAC\". La definizione NATO di un aeromobile STOL \u00e8:\nDescrizione.\nLa lunghezza della pista necessaria per le operazioni di decollo e atterraggio \u00e8 in funzione del quadrato della minima velocit\u00e0 di volo (la velocit\u00e0 di stallo) e nella costruzione di un aeromobile molti sforzi sono concentrati per ridurre questo valore. Nella fase di decollo, un basso rapporto peso/potenza e una bassa resistenza aumentano l'accelerazione, diminuendo cos\u00ec la pista necessaria per staccare le ruote da terra. In atterraggio, l'uso di grandi aerofreni, bassa velocit\u00e0 di atterraggio o l'uso di spoiler minimizzano lo spazio necessario per fermarsi. Le capacit\u00e0 STOL quindi dipendono dalla lunghezza necessaria per l'atterraggio e il decollo.\nPer questo tipo di aeromobili \u00e8 molto importante la capacit\u00e0 di evitare ostacoli nei pressi della pista (come ad esempio alberi, pali, ecc.) sia in decollo sia in atterraggio. Un basso rapporto peso/potenza e una bassa resistenza forniscono una velocit\u00e0 di salita necessaria per evitare ostacoli in decollo. In atterraggio invece si aumenta la resistenza dell'aeroplano per farlo scendere rapidamente e per smaltire la velocit\u00e0 in eccesso, che risulta poi in un maggiore spazio necessario per fermarsi; per aumentare la resistenza si utilizzano i flap.\nDi solito gli aeromobili STOL sono dotati di un'ala molto grande per il peso che hanno e spesso vengono utilizzati anche degli accorgimenti aeronautici come flap, slat e generatori di vortici.\nQuesto tipo di aeromobili viene progettato per ridurre la velocit\u00e0 di stallo, ma non la capacit\u00e0 di carico: \u00e8 spesso utilizzato per i collegamenti con comunit\u00e0 isolate e difficilmente raggiungibili via terra, come ad esempio alcune comunit\u00e0 nel Canada del nord o in Alaska. Molti STOL vengono appositamente modificati per operare anche su piste semipreparate o con fondo diverso dall'asfalto: ad esempio possono essere montati degli \"scarponi\" o degli sci per operare su acqua o superfici ghiacciate (ad esempio in Antartide).\nAlcuni aeroporti vengono progettati specificamente per l'operativit\u00e0 degli STOL, e normalmente sono dotati di un'unica pista corta, occupando quindi meno spazio di un aeroporto tradizionale. Non sono molto diffusi: un esempio \u00e8 il London City Airport in Inghilterra che si trova proprio al centro di Londra."}
{"id": "11761", "revid": "1543377", "url": "https://it.wikipedia.org/wiki?curid=11761", "title": "Spezzano Albanese", "text": "Spezzano Albanese (\"Spixana\" in arb\u00ebresh\u00eb) \u00e8 un comune italiano di abitanti della provincia di Cosenza in Calabria.\nLa cittadina, posta sulla bassa valle del Crati, \u00e8 una delle comunit\u00e0 pi\u00f9 numerose di etnia, cultura e lingua \"arb\u00ebreshe\", ovvero italo-albanesi.\nGeografia fisica.\nSituato su una collina a circa 320 , domina la piana di Sibari e la valle dell'Esaro, con la vista del massiccio del Pollino a poco pi\u00f9 di 20\u00a0km.\nFacilmente raggiungibile attraverso l'Autostrada A2, dagli svincoli di Spezzano Albanese-Sibari, Spezzano Albanese Terme e Tarsia. Stazione ferroviaria a 6\u00a0km dal paese, non presidiata e in stato di abbandono, con alcuni collegamenti tramite autobus verso Castrovillari e Spezzano Albanese - Terranova da Sibari.\nIl territorio del comune confina con i comuni di Terranova da Sibari, San Lorenzo del Vallo, Tarsia, Cassano all'Ionio, Castrovillari e Corigliano-Rossano.\nStoria.\nDopo la morte di Giorgio Castriota Scanderbeg (1468) sempre pi\u00f9 citt\u00e0 e fortezze albanesi caddero sotto il giogo degli ottomani. Molti albanesi, certi della ospitalit\u00e0 che avrebbero ricevuto dagli Aragonesi nel Regno di Napoli, seguirono l'esempio di quelli che in precedenza si erano insediati in Italia meridionale (Campania, Molise, Puglia) e decisero di abbandonare la loro patria. Quindi, dai porti di Ragusa, Scutari e Durazzo lasciarono la loro terra su navi veneziane, napoletane e albanesi, ma anche utilizzando barche di fortuna, e approdarono nel regno di Napoli.\nI primi gruppi di immigrati albanesi arrivarono in Calabria intorno 1470; fu in questo periodo che, i padri Riformatori di San Lorenzo del Vallo accolsero numerose famiglie che successivamente si sarebbero trasferite a Spezzano Albanese.\nTra il 1470 e il 1479 venticinque famiglie albanesi si stabilirono nei pressi di \"Pozzo\" (arb. Pusi) e \"Colombro\" (arb. Kullumbri), mentre nello stesso periodo altre si stabilirono nel vicino insediamento abbandonato di \"Casale de Sanctu Laurenctu\" (oggi San Lorenzo del Vallo) il quale faceva parte della Contea di Tars\u00eca, feudo della famiglia Sanseverino di Bisignano.\n\u00c8 molto probabile che, tra il 1479 e il 1529, gli albanesi, per celebrare le proprie funzioni secondo il rito greco-bizantino, edificarono una chiesa intitolata a San Nicola.\nNel 1541, il \"Casale de Sanctu Laurenctu\" venne smembrato dalla contea di Tars\u00eca e dato in feudo alla famiglia spagnola Alarc\u00f3n y de Mendoza, marchesi di Rende.\nSecondo una conta dei fuochi del 1543, al \u201cCasale de Sanctu Laurenctu\u201d risultavano 71 fuochi albanesi, pari a 258 abitanti; mentre nella stessa conta Spezzano Albanese non veniva nominato.\nDopo varie vicende, intorno al 1570, gli albanesi (tranne tre famiglie) del \"Casale de Sanctu Laurenctu\", non sopportando pi\u00f9 l'imposizione delle tasse del feudatario Ferdinando Alarc\u00f3n y de Mendoza, si rivolsero al nuovo feudatario di Tars\u00eca, Giuseppe Vespasiano Spinelli, il quale aveva acquistato il feudo di Tars\u00eca, comprendente i casali di Terranova e di Spezzano, da Pietrantonio Abenante, \"valoroso e brillante uomo d'armi\".\nDa Giuseppe Vespasiano Spinelli gli albanesi ottennero il permesso di insediarsi nell'abbandonato \"casale delle Grazie\", situato nei pressi dell'attuale santuario dedicato alla Madonna delle Grazie a Spezzano Albanese. \u00c8 da quel momento che inizia la storia di Spezzano Albanese (chiamato in passato Spezzano o Spezzanello di Tars\u00eca) nella Contea di Tars\u00eca, che gli albanesi chiamarono \"Spixana\".\nIl 31 ottobre del 1572, gli albanesi ottennero le \"Capitolazioni\" con le quali Giuseppe Vespasiano Spinelli consentiva loro di lavorare le sue terre e di usare la sua acqua.\nNel 1607 gli abitanti del \"casale delle Grazie\", forse per motivi igienico-sanitari, si spostarono risalendo la collina verso l'attuale chiesa dei Santi Pietro e Paolo, nell'attuale centro storico di Spezzano Albanese; nello stesso anno venne consacrata la nuova chiesa parrocchiale, intitolata ai Santi Pietro e Paolo.\nLa famiglia Spinelli ha mantenuto il principato di Tars\u00eca con Terranova e Spezzano fino all'eversione della feudalit\u00e0 nel 1806. Nel 1799 il generale francese Jean \u00c9tienne Championnet ne fece un Comune nel Cantone di Acri. Nel 1807 i francesi, con legge del 19 gennaio, lo elevarono a capo delle Universit\u00e0 di Roggiano, Tarsia, Terranova e San Lorenzo del Vallo. Nel 1811 diveniva capoluogo di Circondario aggiungendo al nome Spezzano il suffisso \"Albanese\".\nUlteriore impulso allo sviluppo del paese fu dato dalla costruzione, durante il periodo napoleonico, di quella che poi diventer\u00e0 la Strada statale N. 19 \"delle Calabrie\".\nDurante la sua storia nel periodo antecedente all'Unit\u00e0 d'Italia, molti degli arb\u00ebresh\u00eb di Spezzano Albanese si schierarono in favore dei Liberali, in contrapposizione agli abitanti dei paesi vicini prevalentemente filoborbonici, data anche la lunga tradizione feudale.\nLa minoranza etnica albanese in Italia, oltre alla lingua e ai costumi come principale aspetto identitario, conservano il rito greco-ortodosso. Anche Spezzano Albanese sino al XVII-XVIII secolo aveva mantenuto quest'aspetto religioso, peculiare delle popolazioni albanesi, ma dovette passare al rito latino, in seguito all'assassinio dell'allora Archimandrita Nicola Basta, pap\u00e0s di rito greco-bizantino. Intorno alla met\u00e0 dell'ottocento la sostituzione forzata del rito fu totale, da parte dei principi Spinelli, marchese di Cir\u00f2 e principi di Tars\u00eca, con un prete di rito latino. La prima messa in latino fu tenuta il 4 marzo 1868 da Mons. Vincenzo Magnocavallo.\nDagli anni ottanta del XX secolo circa Spezzano Albanese, essendo in una zona di snodo, ha vissuto un aumento costante della popolazione, con immigrazione da parte di famiglie dei paesi vicini non \"arb\u00ebresh\u00eb\" (\"l\u00ebt\u00ec\"), che mettono in serio rischio la condizione culturale e linguistica di Spezzano Albanese e la rinascita di passate problematiche etniche latino-albanesi. La lingua albanese rischia seriamente cos\u00ec di perdersi, specialmente tra le nuove generazioni, pur essendo molto vive attivit\u00e0 e associazioni culturali arb\u00ebreshe locali.\nMonumenti e luoghi d'interesse.\nSpezzano Albanese ospita un sito archeologico, Torre Mordillo, nel quale si trovano i resti di un insediamento dell'Et\u00e0 del Ferro comprensivi di una necropoli; l'unico manufatto visibile \u00e8 la torre di sezione circolare che denomina il luogo, ben visibile da grande distanza nella piana dell'Esaro. I reperti rinvenuti in questo sito che non siano stati trafugati si trovano sparsi in vari musei, tra cui il Museo Archeologico Nazionale della Sibaritide, il Museo Pigorini a Roma ed altri. Nessun serio tentativo di valorizzare l'area \u00e8 stato compiuto nel tempo, tanto che attualmente il sito versa in stato di abbandono.\nInoltre, il sito di \"Torre Scribla\" o Castello di Scribla, su una collinetta a circa 1\u00a0km dalla dismessa stazione ferroviaria, mostra i resti di un insediamento militare normanno, un forte che doveva contrastare l'accesso alla vallata composto da due torri probabilmente gemelle, di una delle quali esiste una porzione pi\u00f9 consistente.\nLa villa comunale ospita un busto in bronzo di Giorgio Castriota Scanderbeg (che la repubblica albanese ha regalato a tutte le comunit\u00e0 italo-albanesi pi\u00f9 importanti). Significativa \u00e8 la visita al Santuario della Madonna delle Grazie di Spezzano Albanese, la cui origine dovrebbe risalire ai primi insediamenti degli albanesi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 299 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nA Spezzano Albanese si parla la lingua arb\u00ebreshe, che proviene geograficamente dalla parte meridionale dell'Albania e dalla Grecia. Essa si conserva da pi\u00f9 di cinque secoli, dall'epoca nella quale il paese \u00e8 stato fondato.\nCon l'entrata in vigore del regolamento di attuazione della legge 482 del 15 dicembre 1999 \u00e8 diventata operativa la legge di tutela che riconosce ufficialmente la lingua albanese in Italia ed impegna le istituzioni a valorizzarla, in tal modo gli arb\u0451resh\u0451 avranno diritto di scrivere e parlare nella loro lingua anche nei rapporti con le pubbliche amministrazioni. In virt\u00f9 della legge di cui sopra, la Provincia di Cosenza ha predisposto un progetto per la istituzione dello Sportello Linguistico in ciascun comune arb\u0451reshe, oltre a quello occitano di Guardia Piemontese.\nOgni sportello \u00e8 dotato di un sito web per la presentazione del materiale, con informazioni di carattere storico, politico e sociale sulla comunit\u00e0 locale, elaborato in formato elettronico, disponibile per chiunque volesse arricchire il proprio patrimonio culturale, o per ricerche sulla cultura locale.\nTradizioni e folclore.\nIl marted\u00ec dopo Pasqua (\"Pashk\u00ebt\") si svolge la festa patronale della Madonna delle Grazie. Suggestivo \u00e8 il Carnevale di Spezzano Albanese, con la \"Corsa dei cavalli\": nei balconi dirimpettai della strada nazionale pendono gli agnelli (\"shtierrat\") ai quali viene ficcato un anello alle narici, futuro bersaglio dei cavalieri che in costumi cavallereschi, brandiscono lo spiedo e galoppando, poi di corsa, tentano di infilzare lo spiedo nell'anello dell'agnello. Altri elementi distintivi della cultura popolare sono i \"fal\u00f2\" in onore di San Giuseppe, che vengono accesi in tutti i vicoli del centro storico.\nCultura.\nCentro Sociale Anziani e Biblioteca Comunale in via Nazionale.\nCostumi.\nI costumi tradizionali albanesi, riccamente ornati, fanno ancora parte del patrimonio culturale di Spezzano Albanese, e vengono tramandati di madre in figlia.\nEconomia.\nAgricoltura, piccoli impianti industriali nelle due aree di insediamento produttivo e alcuni servizi.\nAnche le Terme di Spezzano Albanese sono una delle risorse del territorio. L'utilizzo delle sorgenti delle Terme di Spezzano Albanese da parte delle popolazioni locali si perde nella memoria dei tempi.\nRisale ai primi del Novecento il regio decreto di autorizzazione per lo sfruttamento delle stesse ai fini termali.\nAlterne vicende imprenditoriali condussero, nell'ultimo ventennio, ad un graduale decadimento; dal 2006 questo parco termale \u00e8 gestito da una nuova societ\u00e0 che, oltre ad occuparsi della messa a norma degli impianti e delle residenze alberghiere, ha portato a termine la realizzazione di una SPA Termale e di un Centro Benessere.\nDal 2011 \u00e8 in atto un contenzioso (con sentenza di 1' grado a favore del Comune) fra la Societ\u00e0 di gestione delle Terme e il Comune di Spezzano Albanese, cui non viene corrisposto il canone di circa 250.000 euro annui, con grave nocumento delle casse comunali.\nLa zona industriale situata presso il quadrivio delle terme, incrocio tra la ex strada statale 19 e la S.S. delle Terme, ospita alcune attivit\u00e0 industriali per circa 100 posti di lavoro complessivi. Un'altra zona, sita sulla collina ai confini con San Lorenzo del Vallo, \u00e8 in via di insediamento per ospitare piccole aziende manifatturiere.\nInoltre una \"solar farm\" (impianto di produzione di energia elettrica tramite cellule fotovoltaiche) \u00e8 in esercizio in zona Santa Maria."}
{"id": "11763", "revid": "124466734", "url": "https://it.wikipedia.org/wiki?curid=11763", "title": "Opera (browser)", "text": "Opera \u00e8 un browser web freeware e multipiattaforma prodotto da Opera Software (oggi chiamata Otello Corporation), disponibile per i sistemi operativi Windows, MacOS, Linux, Android, IOS e molti altri.\nStoria.\nOpera \u00e8 nato nel 1994 come progetto di ricerca della Telenor, la pi\u00f9 grande compagnia di telecomunicazioni norvegese. Nel 1995 fu fondata la Opera Software ASA, che si dedica da allora al suo sviluppo. Attualmente risulta essere il quinto browser pi\u00f9 utilizzato.\nDal 2013 Opera \u00e8 sviluppato e disponibile in due versioni contemporaneamente, la 12 (basata sul motore di rendering Presto) e la 15 (basata su Chromium ed il nuovo motore \"Blink\").\nCaratteristiche.\nRispetto ai suoi concorrenti, Opera \u00e8 stato il browser che ha mantenuto pi\u00f9 a lungo una politica di vendita. In alternativa all'acquisto della licenza era possibile utilizzarlo gratuitamente, a patto di avere un banner pubblicitario nella finestra del programma. Il 30 agosto 2005 la Opera Software, per celebrare il decennale del suo browser, ha regalato codici di registrazione, validi per tutte le piattaforme supportate, per accedere al browser senza pubblicit\u00e0. Ma solo a partire dal 20 settembre 2005, con la versione 8.50, Opera \u00e8 diventato un software completamente gratuito grazie alla rimozione del banner.\nOltre ad essere un browser per il web, Opera \u00e8 anche un client FTP, NNRP per Usenet, SMTP per le e-mail (con supporto anti-spam), per BitTorrent (per il quale include una funzionalit\u00e0 di ricerca) e IRC. Storicamente Opera \u00e8 stato il primo browser a permettere la navigazione di pi\u00f9 siti web contemporaneamente in un'unica finestra del programma mediante MDI. La versione 4.0 di Opera introdusse l'interfaccia a schede (il cosiddetto \"tabbed browsing\"): pur essendo una tecnica gi\u00e0 adottata fin dal 1994, Opera ne diffuse la notoriet\u00e0. \u00c8 stato il primo \"browser\" ad introdurre la funzione di salva sessione corrente e quella di anteprima (in formato \"miniatura\") dei vari tab, e, a partire dalla versione 11.01, la possibilit\u00e0 di organizzare i tab in cartelle.\nOpera \u00e8 disponibile in 44 lingue differenti, e supporta molti sistemi operativi, tra cui Windows, Linux, Macintosh, FreeBSD e Solaris. Come molti altri browser, Opera sfrutta la maggior parte delle specifiche web di nuova implementazione, supporta i temi (\"skins\") che possono essere configurati in modo da personalizzare il programma. \u00c8 possibile personalizzare il programma anche implementando dei pulsanti personalizzati. Utilizza inoltre un proprio motore di rendering, denominato \"presto\", sviluppato dalla stessa Opera Software.\nPer estendere le proprie funzionalit\u00e0, Opera supporta l'architettura per i plug-in Netscape.\nFunzioni avanzate.\nOpera dispone di diverse funzioni per gli utenti esperti e gli sviluppatori. Ad esempio permette di disattivare il caricamento di tutte le immagini o solo di quelle che non sono nella cache; permette di disattivare alcuni o tutti gli elementi grafici di una pagina, fino ad ottenere una rappresentazione simile a quella ottenibile con un browser puramente testuale come Lynx. \u00c8 possibile anche modificare il codice HTML di una pagina e visualizzare gli effetti della modifica senza salvarlo o ricaricare. Include inoltre un debugger integrato che permette di analizzare le caratteristiche di ogni elemento di una pagina, di visualizzare i tempi di caricamento di ogni componente, il DOM e gli errori degli script.Integra un client torrent e uno di posta elettronica, per ricevere le e-mail da 5 differenti indirizzi.\nModalit\u00e0 turbo.\nA partire da Opera 10 si ha a disposizione la modalit\u00e0 Turbo, la quale esattamente come in Opera Mini comprime i contenuti delle pagine web tramite i server Opera per velocizzarne il download, il che avvantaggia soprattutto le connessioni lente, come modem 56k o GPRS, o le tariffazione a traffico, mentre in presenza di una linea veloce come l'ADSL tale funzione pu\u00f2 risultare controproducente.\nGesti del mouse.\nOpera implementa una serie di mouse gesture non personalizzabili, attuabili con una combinazione di clic e trascinamenti del puntatore. Eccoli:\nComandi vocali.\nOpera possiede un sistema di riconoscimento vocale e di sintesi vocale integrato. Per quanto riguarda la prima funzione, i comandi vanno pronunciati dopo aver premuto un apposito pulsante, preceduti dalla parola \"Opera\" (per differenziarli da eventuali comandi vocali supportati dai siti Web visitati). Per quanto riguarda la funzione di sintesi (disponibile solo in lingua inglese), \u00e8 possibile far pronunciare a Opera il testo selezionato (tramite pulsante o comando vocale), con voce maschile o femminile.\nQuesta funzione venne abbandonata con la versione 12.\nOpera Unite.\nOpera Unite \u00e8 una tecnologia in grado di trasformare il browser in un server Web personale, che venne rilasciata per la prima volta il 16 giugno 2009. Aggiungendo un server al programma, Opera Unite permette l'uso di diversi servizi come la condivisione di file, chat, visione di video in diretta (streaming) e l'uso di web server.\nAl rilascio della release stabile di Opera 10.00, Opera Software ha deciso di non implementare Opera Unite nella versione (quando invece era presente nelle prime tre beta) in quanto considerata ancora troppo instabile e poco affidabile. Nel novembre 2009 \u00e8 stata rilasciata la versione 10.10 stabile (preceduta da una beta) che implementa Opera Unite.\nNel 2012 con lo sviluppo della versione 12.00 del browser, la software house ha deciso di cessare il supporto a Opera Unite e Opera Widgets, per concentrarsi sulla piattaforma Estensioni del browser.\nCronologia delle versioni.\nSi riportano di seguito l'elenco delle versioni principali di Opera e le maggiori innovazioni introdotte ad ogni release:\nAltre versioni.\nWeb mobile.\nOpera \u00e8 stato sviluppato anche per i dispositivi mobili, con due varianti, che si distinguono per il rendering del web; la popolarit\u00e0 di tale browser ha superato quota 100 milioni di utenti nel febbraio del 2011.\nLe due varianti di Opera per i dispositivi mobili sono: \"Browser Opera\" pensata per l'elevate prestazioni ed \"Browser Opera Mini\" pensata per i dispositivi meno prestanti.\nOpera ha riscosso un notevole successo grazie alla tecnologia SSR (Small Screen Rendering), modalit\u00e0 di rendering predefinita per dispositivi con schermi di 128 pixel di larghezza o meno, che lo rende particolarmente adatto a dispositivi con display di piccole dimensioni. In questa modalit\u00e0, la pagina viene riformattata in una singola colonna verticale, gli elenchi lunghi e barre di navigazione sono automaticamente compressi (nascondendo la maggior parte della lista o bar) con una caratteristica nota come \"contenuto pieghevole\" e un segno pi\u00f9 (+) viene visualizzato accanto al contenuto compresso, permettendo di accedere al contenuto di tale elenco o barra. In modalit\u00e0 SSR, le immagini sono ridotte a non pi\u00f9 del 70% della dimensione dello schermo in entrambe le direzioni.\nGli sviluppatori web possono accendere a Small-Screen Rendering sull'edizione desktop di Opera per vedere come il loro sito web viene mostrato sulle edizioni mobile di Opera.\nOpera Mini \u00e8 un Web browser per cellulari sviluppato in Java ME e disponibile fin dal 24 gennaio 2006. Per permettere la visualizzazione di pagine web complesse su dispositivi dalle capacit\u00e0 computazionali estremamente limitate e la corretta fruizione delle pagine web non pensate per i dispositivi mobili, Opera Mini demanda il \"rendering\" delle pagine a un server remoto, che invia il risultato al browser che ne ha fatto richiesta.La pre-elaborazione aumenta anche la compatibilit\u00e0 con le pagine web che non sono progettate per i telefoni cellulari e quindi permette di fruire di quei siti che altrimenti non sarebbero visitabili, come ad esempio in presenza di script complessi: se un tipo di carattere richiesto non \u00e8 disponibile sul dispositivo, come pu\u00f2 essere nel caso degli alfabeti indiani, Hindi e alcuni altri set di caratteri non latini, il contenuto viene inviato in forma di immagine bitmap.Tra le altre caratteristiche, la versione Mini supporta l'apertura di pi\u00f9 siti contemporaneamente, il salvataggio delle pagine sulla memoria del cellulare e integra un gestore per i download.\nQuesta versione del browser \u00e8 compatibile con tutti i dispositivi in grado di supportare J2ME oltre che per Android, BlackBerry, Symbian S60, Windows Mobile, dispositivi con iOS (iPhone, iPad e iPod touch) e smartphone con sistema operativo Windows Phone.\nIl 31 maggio 2012 venne rilasciata la versione 7, la quale oltre a migliorare le performance e ridurre i requisiti minimi, non ha pi\u00f9 il limite dei speed dials ed introduce una nuova pagina riassuntiva di diverse attivit\u00e0, dai social network, alle notizie e \"feed\", inoltre per gli utenti Android sar\u00e0 possibile utilizzare l'acceleratore grafico per l'interfaccia grafica, nello stesso anno venne rilasciata la versione 7.1, che introduce la gestione dei file scaricati e di riprendere i download interrotti.\nNel marzo del 2014 viene rilasciata la versione 8, che introduce la nuova interfaccia, nuove modalit\u00e0 di fruizione (navigazione privata, modalit\u00e0 notte).\nIl 14 aprile 2015 Opera Mini diventa \"Browser Opera Mini\" e riceve un importante aggiornamento che introduce una nuova interfaccia, supporto allo swipe, miglior supporto ai dispositivo con elevati DPI, la combinazione della barra di ricerca e di navigazione, l'unione della pagina iniziale con la pagina esplora, ed altri minori.\nPer il mercato dei dispositivi palmari e dei telefoni cellulari evoluti (smartphone di fascia alta), Opera mobile \u00e8 stato sviluppato dal 17 febbraio del 2000, inizialmente rilasciato solo ad operatori e produttori e solo per apparecchi Psion. Dal 2003 \u00e8 disponibile per Windows Mobile, ed oggi \u00e8 possibile utilizzarlo anche sulle piattaforme Android e Symbian; \u00e8 in sviluppo per i sistemi operativi Maemo, MeeGo e Windows Phone.\nTra i maggiori costruttori che hanno deciso di adottare Opera Mobile si ricordano HTC, Nokia, Sony Ericsson, Sharp, Kyocera, Motorola e Sendo.\nOpera Mobile utilizza il motore di layout Presto e supporta diversi standard web, cos\u00ec come AJAX, HTML5 e Adobe Flash (solo per Android), elaborando le pagine web e le informazioni prelevate direttamente dal web.A partire dalla versione 9.7 si pu\u00f2 utilizzare Opera Turbo, funzionalit\u00e0 presente anche nella versione Desktop e simile al funzionamento di Opera Mini; le pagine web vengono compresse tramite Opera Software \"Turbo\" server, riducendo cos\u00ec dimensioni del download. Di conseguenza i tempi di caricamento della pagina sono ridotti, riducendo il consumo di larghezza di banda fino all'80%.\nCon la versione 12 (pubblicata nel 2012) si \u00e8 introdotto il supporto hardware ed estesa la compatibilit\u00e0 all'HTML5 e WebGL.\nOpera Mobile il 5 marzo 2013 \u00e8 diventato \"Browser Opera\" e sul market Google Play \u00e8 comparsa la prima beta della nuova versione del browser per cellulari Android. Tale versione utilizza WebKit in quanto si basa su Chromium 26 ed \u00e8 dotata di interfaccia Holo. Il 21 maggio dello stesso anno il nuovo browser esce dalla beta e la release ufficiale sostituisce in tutto e per tutto la versione precedente (ma che \u00e8 possibile reinstallare) per i dispositivi con sistema operativo Android.\nIl 9 luglio 2013 esce la versione numero 15 basata su Blink.\nIl 10 settembre 2013 dopo un anno di lavoro viene \"Coast\" rilasciato un browser privo d'interfaccia utente visiva (ad eccezione di 2 tasti), ma gestito interamente tramite gesti.\nOpera Touch \u00e8 un browser reso disponibile sul Google Play Store e sull'Apple App Store il 19 aprile 2018, e punta a rendere la navigazione web pi\u00f9 fluida ed immediata grazie ad una navigazione a gesti.\nOpera per Nintendo DS &amp; Wii.\nIl 15 febbraio 2006 la Nintendo ha reso noto che Opera \u00e8 disponibile per la piattaforma Nintendo DSi. Il browser Opera per Nintendo DSi \u00e8 scaricabile con l'applicazione DsiWare. Per accedervi \u00e8 necessario che la console sia abilitata al Wi-Fi.\nIl 6 ottobre 2006 Opera ha rilasciato un software per Nintendo DS e Nintendo DS Lite, Nintendo DS Browser, per permettere ai dispositivi di navigare in internet tramite Wi-Fi, ma senza la visualizzazione di contenuti in Flash.\nIl 22 dicembre 2006 \u00e8 stata rilasciata una versione di Opera per Nintendo Wii. Questa particolare versione \u00e8 adattata per il funzionamento su un dispositivo a bassa risoluzione come il televisore: attraverso l'uso dei Wiimote \u00e8 possibile far scorrere le pagine e ingrandirne i dettagli. Viene fornito un sistema di ricerca rapida e la possibilit\u00e0 di gestire una lista dei preferiti.\nOpera GX.\nOpera GX \u00e8 un browser orientato al gioco, che \u00e8 stato annunciato e rilasciato anticipatamente per Windows l'11 giugno 2019. La versione macOS \u00e8 stata rilasciata nel dicembre dello stesso anno.\nOpera GX aggiunge funzionalit\u00e0 orientate ai giocatori oltre al normale browser Opera. Il browser consente agli utenti di limitare l'utilizzo di rete, CPU e memoria per preservare le risorse di sistema. Aggiunge anche integrazioni con altre app come Twitch, Discord e Instagram. Il browser ha anche una pagina integrata chiamata GX Corner, che raccoglie pubblicazioni, offerte e articoli relativi ai giochi.\nIl 20 maggio 2021, Opera ha rilasciato una versione mobile di Opera GX in beta per iOS, Android e il 1\u00b0 dicembre \u00e8 uscita la versione stabile 1.4. \nOpera GX Mobile e il messenger Hype in Opera Mini sono stati entrambi riconosciuti per il loro design e innovazione all'avanguardia, vincendo tre Red Dot al Red Dot Award: Brand &amp; Communication design 2021. Entrambi lanciati nel 2021, Hype e Opera GX Mobile hanno ora ricevuto riconoscimenti professionali in tre categorie; App (Opera GX), App: Social Networking (Hype) e Progettazione di interfacce e user experience: interfacce utente mobili (Opera GX)."}
{"id": "11776", "revid": "1355461", "url": "https://it.wikipedia.org/wiki?curid=11776", "title": "Santa Cristina Valgardena", "text": "Santa Cristina Valgardena (\"S. Cristina - Gherd\u00ebina/S. Crestina-Gherd\u00ebina\" in ladino, \"St. Christina in Gr\u00f6den\" in tedesco) \u00e8 un comune italiano di abitanti della provincia di Bolzano in Trentino-Alto Adige, situato nella val Gardena, tra Ortisei a ovest e Selva di Val Gardena a est, con il territorio comunale compreso ad un'altitudine tra 1.250 e 3.179 m s.l.m.\nOrigini del nome.\nIl toponimo \u00e8 attestato come \"S. Kristein\" nel 1277, come \"St. Christina\" nel 1323, come \"St. Christeins Mulgrei\" nel 1452 e come \"St. Christina in Gr\u00f6den/Santa Cristina in Gardena\" nel 1817. Dal 1923 (col Regio Decreto del 29 marzo 1923) al 1955, causa l'italianizzazione operata dal fascismo, il paese si chiam\u00f2 solamente \"Santa Cristina\"; l'attuale denominazione fu stabilita dalla legge regionale 8 del 13 febbraio 1955.\nStoria.\nIl 17 maggio 1945 vi furono 5 vittime dovute all'eccidio di Gardena durante la missione di sabotaggio Tacoma.\nStemma.\nLo stemma \u00e8 troncato; nella parte superiore \u00e8 raffigurato un cervo in campo argento, in quella inferiore uno sfondo rosso. \u00c8 lo stemma della famiglia di \"Primus von Dosses\", che dal 1636, nei pressi della chiesa di Santa Cristina, organizzava una mensa per i poveri e i bisognosi. Lo stemma \u00e8 stato adottato nel 1969.\nMonumenti e luoghi d'interesse.\nSanta Cristina Valgardena presenta sette edifici riconosciuti come beni culturali e pertanto sottoposti a vincolo dalla provincia autonoma di Bolzano.\nSociet\u00e0.\nRipartizione linguistica.\nIl cognome pi\u00f9 diffuso all'interno del territorio comunale \u00e8 \"Senoner\". Altro cognome molto popolare \u00e8 \"Runggaldier\".\nLa popolazione di Santa Cristina \u00e8 per oltre il 90% di madrelingua ladina.\nEconomia.\nSituata nelle Dolomiti, la sua economia si basa prevalentemente sul turismo, principalmente invernale (zona sciistica), ma anche estivo (luglio-agosto). A dicembre viene effettuato la gara di Coppa del Mondo di sci alpino, la \"Saslong\".\nInfrastrutture e trasporti.\nFerrovie.\nIl paese di Santa Cristina era servito dalla linea ferroviaria a scartamento ridotto, che collegava Chiusa con la frazione Plan de Gralba nel comune di Selva di Val Gardena, ed effettuava due fermate nel territorio comunale di Santa Cristina. Il servizio venne inaugurato nel 6 febbraio 1916 e soppresso nel 28 maggio 1960.\nSport.\nA Santa Cristina ha avuto sede una squadra di hockey su ghiaccio, l'HC Sasslong Santa Cristina, che ha vinto anche due campionati di serie B (stagione 1950-51 e stagione 1951-52), rinunciando poi ad iscriversi alla serie A.\nNel territorio comunale si trovano vari impianti di risalita per le piste di sci alpino. Sul Monte Pana \u00e8 invece presente un centro attrezzato per la pratica dello sci nordico, con diverse piste di sci di fondo e due piccoli trampolini per il salto con gli sci, rispettivamente di categoria HS 21 (con punto K 20) e HS 35 (con punto K 32). L'HS 35 \u00e8 intitolato a Simona Senoner, atleta della nazionale italiana di salto originaria di Santa Cristina, scomparsa prematuramente nel 2011."}
{"id": "11777", "revid": "2128848", "url": "https://it.wikipedia.org/wiki?curid=11777", "title": "DVD", "text": "Il DVD, sigla di Digital Versatile Disc\" (in italiano \"disco versatile digitale\"), originariamente Digital Video Disc\" (\"disco video digitale\"), \u00e8 un supporto di memoria di tipo disco ottico.\nStoria.\nPrima dell'avvento del DVD (avvenuto nel 1995), ci fu il Video CD (VCD), che nel 1993 fu il primo sistema per la distribuzione digitale dei film codificati in standard di 120 millimetri dischi ottici. Il DVD \u00e8 il prodotto della cooperazione di alcune fra le maggiori aziende nel campo della ricerca e dell'elettronica di consumo: l'associazione d'imprese che si incaric\u00f2 di redigere le specifiche del nuovo supporto, era infatti formata da Philips, Sony, Matsushita, Hitachi, Warner, Toshiba, JVC, Thomson e Pioneer. L'intento era quello di creare un formato di immagazzinamento di grandi quantit\u00e0 di video digitali che fosse accettato senza riserve da tutti i maggiori produttori, evitando quindi tutti i problemi di incertezza del mercato dovuti alla concorrenza fra formati che si erano presentati al tempo dell'introduzione delle videocassette per uso domestico.\nIl DVD Forum individua 3 principali campi d'applicazione per il DVD:\nSia nel DVD-Video che nel DVD-Audio erano previsti sistemi di protezione in grado di disincentivare la duplicazione dei contenuti.\nA causa di problemi nello sviluppo di sistemi di protezione adeguati, lo standard DVD-Audio sembr\u00f2 essere l'applicazione meno fortunata del formato DVD. Al contrario lo standard DVD-Video e DVD-ROM sono apparsi sul mercato dal 1999, ottenendo negli anni successivi notoriet\u00e0 e successo commerciale.\nIn un secondo momento, lo stesso DVD Forum introdusse gli standard per i formati registrabili del DVD.\nFormalizzato all\u2019inizio del 1999, il formato DVD-R \u00e8 lo standard ufficiale per i DVD Registrabili. Esso si suddivide nei formati \"DVD-R for authoring\" e \"DVD-R for general use\". I primi sono destinati alla creazione di copie di video protette da diritto d'autore, necessitano di uno speciale masterizzatore e sono in grado di implementare i sistemi di protezione dalla duplicazione. La differenza fondamentale tra i due formati risiede nella diversa lunghezza d'onda del laser: 635\u00a0nm per il DVD-R(A) e 650\u00a0nm per il DVD-R(G). I secondi sono in grado di contenere qualunque tipo di materiale, ma non sono compatibili con i sistemi di protezione utilizzati nei DVD-Video.\nNel 2000 venne formalizzato lo standard DVD-RW, che ricalca le caratteristiche dei DVD-R \"for general use\", ma con la possibilit\u00e0 di essere riutilizzato fino a mille volte (teoricamente).\nNegli anni necessari alla formalizzazione dello standard DVD-R, vennero commercializzati altri 2 formati per la registrazione in formato DVD: il DVD+R (e DVD+RW) dal consorzio Sony-Philips, ed il formato DVD-RAM, supportato da Matsushita e JVC. Questi formati differiscono notevolmente dal formato DVD-R in termini tecnici, anche se i pi\u00f9 moderni lettori e masterizzatori sono in grado di supportare DVD registrabili in qualunque formato (con qualche riserva per il DVD-RAM).\nIl DVD-R/-RW e il DVD+R/+RW usano una tecnica di registrazione elicoidale.\nIl DVD-RAM usa una tecnica di registrazione a cerchi concentrici, similare a un HardDisk, al quale \u00e8 assimilabile nell'uso.\nSuccessiva \u00e8 l'introduzione di standard per la masterizzazione di DVD a doppio strato, simili al DVD-9 industriale, e con una capienza di circa 8,5 GB di informazioni. Anche in questo caso la cordata Sony-Philips ha giocato d'anticipo, commercializzando il formato DVD+R Double Layer (cosiddetto \"DVD+R DL\") fin dal 2002, mentre solo nel 2004 si \u00e8 formalizzato lo standard ufficiale DVD-R DL.\nIl DVD-Video.\nI DVD-Video sono supporti digitali in grado di contenere fino a 240 minuti di materiale video in formato MPEG-2.\nL'audio pu\u00f2 essere in formato non compresso PCM (da 1 a 8 canali), in formato Dolby Digital AC3 (che prevede da 1 a 6 canali), in formato DTS (fino a 8 canali) o in formato MPEG.\nI DVD-Video in commercio possiedono un codice detto \"codice regionale\" per poter essere riprodotto, usando un lettore DVD da tavolo, solo in una determinata zona del mondo (il globo \u00e8 stato suddiviso in aree dalle major cinematografiche).\nI codici regionali dei DVD-Video sono i seguenti:\nIl DVD-Audio.\nIl formato DVD-Audio ha subito numerosi slittamenti per problemi tecnici. Questo formato (DVDA) \u00e8 stato progettato per fornire una qualit\u00e0 sonora notevolmente migliore di quella del CD Audio (CDDA). Malauguratamente, i sistemi di protezione dalla copia illegale implementati nel DVDA si sono rivelati molto efficaci dal punto di vista della sicurezza, ma terribilmente invasivi dal punto di vista della qualit\u00e0 complessiva del suono. In pratica il risultato sonoro era addirittura inferiore a quello dei normali CDDA, tanto che si \u00e8 dovuto cercare altri sistemi di protezione che avessero un effetto meno marcato sulla qualit\u00e0 del suono.\nNel frattempo il consorzio Sony-Philips ha introdotto, ritagliandosi una piccola fetta nel mercato audiofilo, il formato concorrente Super Audio CD SACD.\nAltro elemento che ha concorso al fallimento del formato DVD-Audio \u00e8 la sua totale incompatibilit\u00e0 con i lettori DVD-Video.\nCaratteristiche tecniche dei formati DVD e DVD-ROM.\nLe capacit\u00e0 dei DVD di produzione industriale sono di sei tipi:\nI DVD \"double layer\" (o dual layer) permettono una doppia incisione nello stesso lato. La capacit\u00e0 del supporto non raddoppia esattamente, perch\u00e9 una parte di memoria \u00e8 dedicata alla creazione di un indice e al controllo della distribuzione dei dati.\nIl \"double side\" o \"doppio lato\" \u00e8 un supporto che pu\u00f2 essere inciso o riscritto da tutti e due i lati.\nPer il \"double layer\" occorre un particolare masterizzatore con tale funzionalit\u00e0. Per il \"double side\" \u00e8 sufficiente avere un supporto a doppio lato, che viene inciso con i comuni masterizzatori, semplicemente girando il disco.\nLa memorizzazione delle informazioni avviene sullo \"strato di incisione\", tramite un laser, focalizzato su esso, che ne modifica la riflettivit\u00e0, riproducendo la sequenza 0, 1 di bit. Ogni strato \u00e8 suddiviso in tracce circolari e concentriche di 0,74 micrometri. In lettura la luce laser viene riflessa dallo strato di memorizzazione in modo diverso a seconda dell'indice di riflessione e conoscendo la velocit\u00e0 di rotazione del disco e la traccia su cui si sta leggendo, si pu\u00f2 risalire alla sequenza di bit memorizzati.\nLa minima velocit\u00e0 di trasmissione dati da un DVD \u00e8 otto volte maggiore di quella di un CD, cosicch\u00e9 un lettore DVD da 1x \u00e8 quasi equivalente ad un lettore CD da 8x.\nPi\u00f9 precisamente, 1x per un lettore DVD equivale a 1350\u00a0kB/s, mentre 1x per un lettore CD equivale a 150\u00a0kB/s.\nIl file system largamente usato nei DVD-ROM \u00e8 l'UDF (Universal Disk Format).\nThe time of DVD.\n\u00c8 possibile distribuire anche \"DVD a scadenza\", aventi i medesimi standard di un DVD a doppio strato ma che si differenziano da questo per la durata fisica della traccia che contengono. La parte centrale contiene una sostanza citrica che, a contatto col raggio ottico del lettore, viene lentamente sprigionata ed entro 48 ore rende il DVD inservibile avendone deteriorato la traccia.\nEsistono vari brevetti per realizzare questi nuovi supporti. Negli Stati Uniti questa tecnologia veniva sviluppata con il marchio Flexplay dalla Flexplay Technologies, societ\u00e0 fondata nel 1999 da \"Yannis Bakos\" e \"Erik Brynjolfsson\".\nUna tecnologia simile \u00e8 utilizzata dalla Disney con il nome ez-D.\nUn'altra tecnologia simile, SpectraDisc, veniva sviluppata dalla SpectraDisc Corporation, acquistata interamente dalla Flexplay Technologies nel 2003.\nIn Italia i DVD a scadenza sono detti DVD Time e sono distribuiti dalla 01 Distribution. La distribuzione in Italia dei film su questo formato inizi\u00f2 nel 2006 con \"A History of Violence\".\nQuesti supporti hanno il vantaggio che il film pu\u00f2 essere preso a noleggio senza doverlo riportare in videoteca.\nL'avvenire dei DVD.\nSeppure in parte superata, la tecnologia dei DVD rappresenta ancora l'84% del mercato, anche se il Blu-ray \u00e8 in costante ascesa.\nLo standard che ha raccolto l'eredit\u00e0 del DVD \u00e8 proprio il Blu-ray Disc (BD), con una capienza base di 25 GB, e con una possibilit\u00e0 di contenere ben otto strati, raggiungendo una capienza fino a ben 400 GB (16 strati). Prima dell'elezione del Blu-ray, lo standard rivale HD DVD aveva tentato di imporsi, ma \u00e8 scomparso dal mercato dopo l'abbandono allo sviluppo della Toshiba. Fra le cause della vittoria del Blu-ray ci sono l'adozione da parte dalla Sony per i videogiochi della PlayStation 3 e 4 e la scelta da parte della Warner Bros. di adottare questo supporto per le uscite cinematografiche home video in alta definizione.\nLo studio di un possibile standard che permetterebbe il successivo salto di qualit\u00e0 \u00e8 stato approvato e pubblicato nel 2007: si tratta dell'Holographic Versatile Disc (HVD), basato sulla tecnologia delle memorie olografiche, che dovrebbe contenere tra i 300 e gli 800 gigabyte su un disco.\nNel 2010 alcuni ricercatori giapponesi hanno individuato un ossido di titanio che consentirebbe la creazione di un supporto ottico dalla capacit\u00e0 200 volte superiore del Blu-ray.\nMentre DVD e Blu-ray disc sono formati da leghe di germanio e altri rari materiali, in particolare antimonio e tellurio, il prezzo del composto scoperto sarebbe circa un centesimo di quello utilizzato agli inizi del ventunesimo secolo.\nLa dematerializzazione dei contenuti video ha per\u00f2 reso obsoleti molti formati, per cui nessuna compagnia ha ancora realizzato dischi realmente alternativi al Blu-ray che, nonostante tutto, progredisce grazie alle sue continue evoluzioni."}
{"id": "11781", "revid": "2128848", "url": "https://it.wikipedia.org/wiki?curid=11781", "title": "Talco", "text": "Il talco \u00e8 un minerale, un fillosilicato di magnesio, molto diffuso sulla Terra e il cui uso \u00e8 noto sin dall'antichit\u00e0. Il nome deriva dall'arabo \"talq\" e pu\u00f2 essere abbreviato in TLC.\nAbito cristallino.\nCristalli tabulari. La struttura cristallina del talco \u00e8 come quella della pirofillite con l'unica differenza che i siti ottaedrici del reticolo sono occupati dal magnesio invece che dall'alluminio; pertanto, il talco \u00e8 un fillosilicato triottaedrico.\nNella sua composizione chimica possono essere presenti, talora, l'alluminio, il titanio, il ferro ferroso e il manganese, che sostituiscono, rispettivamente, il silicio e il magnesio.\nOrigine e giacitura.\nIl talco \u00e8 un minerale di origine secondaria, presente sia nelle rocce eruttive, sia, di frequente, in quelle metamorfiche, delle quali pu\u00f2 anche essere il componente principale: in questo caso si parla di talcoscisti.\nInvece, la genesi dei suoi giacimenti pu\u00f2 essere dovuta a metamorfismo regionale di rocce basiche o di dolomie silicee, oppure di calcari dolomitici a silicati magnesiaci.\nInfine, i giacimenti possono essersi originati anche per apporto di fluidi ricchi in anidride carbonica e di silice, su rocce ultrabasiche, oppure per metamorfismo di contatto in rocce sedimentarie.\nForma in cui si presenta in natura.\nIl talco si rinviene in scaglie, piccoli cristalli, masse compatte scagliose o granulari, lamine a contorno pseudoesagonale riunite in aggregati a rosetta oppure in gruppi globulari stellati.\nCaratteri fisico-chimici.\nViene preso come valore di riferimento per la durezza, avendo valore 1 nella scala di Mohs. Untuoso al tatto, \u00e8 un cattivo conduttore di calore. La variazione pi\u00f9 o meno accentuata delle propriet\u00e0 ottiche del talco pu\u00f2 essere prodotta dalle piccole quantit\u00e0 di ioni sostituenti (titanio, manganese, ecc.) oppure dall'acqua assorbita. Ha luminescenza a volte bianca, bianco-verdastra, gialla, crema, bruna, verde, blu, rosa. Le lamine di talco sono flessibili ma non elastiche.\n\u00c8 inattaccabile dagli acidi, anche se concentrati, ed \u00e8 infusibile al cannello. Sottoposto a riscaldamento, alla temperatura di 900\u00a0\u00b0C perde completamente l'acqua, che contiene tutta in forma ossidrilica. \u00c8, inoltre, un potente assorbente di grassi.\nLocalit\u00e0 di estrazione.\nRicchi giacimenti di talco si hanno nella Stiria, in Austria; a Madras, in India; in Canada; nei Pirenei; nell'Australia meridionale e in vari stati degli USA: Vermont, Massachusetts, New York, Carolina del Nord, New Jersey.\nGiacimenti italiani di talco, la cui produzione sfiora le 100.000 tonnellate annue di minerale, si trovano nella miniera di Malzas a Perrero e in quella di Fontane a Salza di Pinerolo, nella Valle Germanasca (provincia di Torino); a Verr\u00e8s e a Emar\u00e8se, in Valle d'Aosta; a Lanzada nella Miniera Brusada Ponticelli e a Torre di Santa Maria, in provincia di Sondrio; nella Malga di Monte Grande, in Val di Vizze, presso Vipiteno, e in masserelle alla Zosen Alpe, sopra la Valle dei Molini, in provincia di Bolzano; al Monte Dragnone, comune di Zignago, in provincia della Spezia; al Monte della Brugiana, sopra Massa, in Toscana; infine a Orani, in provincia di Nuoro.\nVariet\u00e0.\nLa variet\u00e0 compatta di talco prende il nome di steatite, o pietra saponaria, utilizzata fin dai tempi pi\u00f9 remoti in Cina per produrre oggetti ornamentali.\nSaggi di riconoscimento.\n\u00c8 possibile riconoscere il talco col metodo della fusione alcalina. Si prende un campione di talco in polvere e lo si mescola in rapporto 1:1 con bisolfato di potassio in forma solida; si fa quindi riscaldare la miscela solida su fiamma con l'ausilio di un coccio termoresistente fino a fusione (le due sostanze hanno un punto di fusione molto differente; con l'ausilio di una spatola da laboratorio si mescola la fase solida di talco altofondente con la fase liquida di KHSO4 bassofondente per velocizzare ed ottimizzare il processo). Una volta fatta raffreddare la miscela si riprende con HCl diluito e si filtra il tutto. Il saggio va eseguito sul filtrato che conterr\u00e0 cationi Mg2+ in soluzione acquosa a cui si aggiungono poche gocce di magneson e NaOH diluito fino a basicit\u00e0; se compare un precipitato aggregato in fiocchetti color fiordaliso il test \u00e8 positivo.\nUsi.\nIl talco trova largo impiego nell'industria delle materie plastiche come carica minerale: un paraurti di un'auto pu\u00f2 infatti contenere fino al 40 % di talco. Oltre che come carica minerale, \u00e8 molto usato come assorbente delle peci e come patina nell'industria della carta; come lubrificante secco e come carica nell'industria della gomma; come agente fluidificante nell'industria ceramica; come additivo nella produzione di mangimi. Viene adoperato nella preparazione di pitture, vernici e stucchi nonch\u00e9 nella cosmesi e nella farmacopea quando \u00e8 di elevata purezza. Era anche utilizzato nel processo di raffinamento del riso per renderlo brillante, ma ormai, grazie alla qualit\u00e0 di lavorazione e all'uso di macchine sempre pi\u00f9 avanzate, non \u00e8 pi\u00f9 necessario. Inoltre, avendo l'autorit\u00e0 sanitaria decretato la tossicit\u00e0 del talco per inalazione durante la lavorazione, questa tecnica \u00e8 stata abbandonata.\nIl nome \u201ctalco borato\u201d identifica un prodotto a base di talco e acido borico.\nRischi per la salute.\nLe polveri di talco sono ritenute pericolose per i polmoni dei lavoratori dell'industria mineraria estrattiva e per gli addetti alla sua manipolazione, a causa della possibile presenza di piccole quantit\u00e0 di quarzo e/o asbesto, che per inalazione potrebbero causare talcosi.\nDa tempo per\u00f2 anche le polveri aspersorie per il corpo (talco semplice o talco borato, presenti in molte polveri per bambini) sono sospettate di nuocere alla salute per inalazione. In proposito sono stati espressi pareri contrastanti. Per evitare o quantomeno ridurre i rischi, molte industrie ora stanno sostituendo in tutto o in parte il talco delle polveri aspersorie con creme contenenti amidi in emulsione. Qualunque polvere che vada nei polmoni, d'altra parte, ne limita almeno temporaneamente la funzionalit\u00e0. \nControversie legali.\nNel febbraio 2016, in esito a un'azione legale contro Johnson &amp; Johnson, una giuria di St. Louis (Missouri, USA) ha riconosciuto un risarcimento di 72 milioni di dollari alla famiglia di una donna deceduta per cancro alle ovaie. La famiglia ha sostenuto che la causa del suo cancro fosse stata l'uso di polvere di talco.\nNel maggio 2016, a una donna del Sud Dakota (USA) \u00e8 stato riconosciuto un risarcimento di 55 milioni di dollari come esito di un'altra azione legale contro Johnson &amp; Johnson. La donna ha usato il prodotto \"Johnson &amp; Johnson Baby Powder\" per pi\u00f9 di 35 anni prima che le fosse diagnosticato un cancro alle ovaie nel 2011.\nNell'ottobre 2016 un risarcimento di 70,1 milioni di dollari \u00e8 stato riconosciuto, da una giuria di St. Louis, a una donna della California che aveva usato \"Johnson &amp; Johnson Baby Powder\" per 45 anni. Ma nello stato del New Jersey, in cui c'\u00e8 la casa madre della Johnson &amp; Johnson, un giudice ha recentemente respinto due altre cause legali, decidendo che non sussistessero prove affidabili che il talco causi cancro ovarico, una malattia relativamente rara."}
{"id": "11783", "revid": "15756", "url": "https://it.wikipedia.org/wiki?curid=11783", "title": "Populus", "text": "Il pioppo (Populus Linnaeus \u00e8 un genere di piante arboree della famiglia Salicaceae che comprende una trentina di specie, originarie perlopi\u00f9 dell'emisfero settentrionale.\nEtimologia.\n\"Populus\" \u00e8 voce latina (\"p\u014dpulus\", distinto da \"p\u014fpulus\", \"popolo\" per via della differente vocale). Una paretimologia comune, gi\u00e0 attestata presso gli antichi, lo associa in effetti al popolo (il pioppo come \"albero del popolo\"). In realt\u00e0 l'etimo \u00e8 differente e non ben conosciuto, probabilmente facente parte del sostrato mediterraneo (cfr. greco \u1f00\u03c0\u03b5\u03bb\u03bb\u03cc\u03bd \"apell\u00f3n\", \"pioppo nero\").\nLa parola italiana \"pioppo\" deriva da una forma latina volgare o medievale (XII secolo) *\"ploppus\", da cui anche l'emiliano \"fioppa\", l'italiano meridionale \"chiuppo\", il rumeno \"plop\", lo spagnolo \"chopo\" e il portoghese \"choupo\", passata anche nel greco di Calabria \"pl\u00fbppos\" (bovese \"pluppo\", \"fluppo\"), nell'irlandese \"pobhuil\", nell'albanese \"plepi\", nel tedesco \"Pappel\", nell'antico slavo \u0442\u043e\u043f\u043e\u043b\u044c \"topol\u012d\", da cui il meglenorumeno \"topol\u01ce\" e il greco moderno \u03c4\u03bf\u03c0\u03cc\u03bb\u03b9 \"top\u00f3li\". La forma classica \"p\u014dpulus\" \u00e8 riconoscibile nel veneto povolo.\nCaratteristiche generali.\nL'altezza dei pioppi va dai 15 ai 30 metri e oltre, con fusti che possono superare i 2,5 metri di circonferenza.\nLa corteccia degli individui giovani \u00e8 liscia, con colorazioni che vanno dal bianco al verdastro al grigio scuro, spesso ricco di lenticelle; sugli esemplari pi\u00f9 vecchi, diviene generalmente rugosa e profondamente fessurata.\nI germogli sono robusti e sono presenti le gemme apicali (contrariamente ai \"cugini\" salici). Le foglie sono disposte a spirale e la loro forma varia da triangolare a circolare o, pi\u00f9 raramente, lobata, con lunghi piccioli.\nNelle specie comprese nelle sezioni \"Populus\" e \"Aegiros\" i piccioli sono appiattiti, sicch\u00e9 il vento pu\u00f2 facilmente muovere le foglie dando l'impressione che l'albero \"tremi\". Le dimensioni delle foglie variano facilmente da individuo a individuo e spesso cambiano colore in autunno diventando gialle o oro.\nSi tratta di piante solitamente dioiche, anche se alcune specie sono monoiche; le piante femminili e maschili sono facilmente distinguibili: le prime hanno rami grandi, chiome voluminose e grosse gemme, mentre le altre sono pi\u00f9 slanciate e hanno gemme pi\u00f9 piccole ma pi\u00f9 numerose; queste notevole diversit\u00e0 ha fatto s\u00ec che in passato i sessi venissero erroneamente classificati come due specie diverse.\nL'et\u00e0 riproduttiva comincia a 10-15 anni. I fiori compaiono all'inizio della primavera e prima delle foglie e sono raccolte in infiorescenze ad amento allungati, pendenti, sessili o peduncolate. Quelli maschili sono pi\u00f9 corti e tozzi e compaiono prima di quelli femminili che hanno spighe pi\u00f9 lunghe e pi\u00f9 pendenti. I frutti sono costituiti da capsule, verdi o bruno-rossicci, e maturano tra met\u00e0 primavera e met\u00e0 estate. Contengono numerosi piccoli semi marroncini che poi vengono dispersi dal vento tramite una sorta di pappo (da cui il nome anglosassone di \"cottontree\" \"albero del cotone\").\nI pioppi della sezione \"Aegiros\" sono diffusi negli ambienti umidi e nelle zone ripariali. Quelli della sezione \"Populus\" sono probabilmente le latifoglie pi\u00f9 diffuse nell'emisfero boreale.\nUsi.\nIl pioppo \u00e8 l'albero pi\u00f9 usato nell'industria cartaria per le sue caratteristiche, quali la elasticit\u00e0 e la leggera qualit\u00e0.\nSpecie.\nIl genere \"Populus\" viene suddiviso in cinque sezioni, ciascuna comprende un certo numero di specie:\nIn Italia crescono spontaneamente solo le specie delle \"Leuce\" (di cui fanno parte i pioppi bianchi e i pioppi tremoli) e delle \"Aigeiros\" (che comprendono pioppi neri).\nColtivazione.\nIl pioppo ha una parte importante nell'arboricoltura da legno: viene infatti impiegato per vari usi come la fabbricazione di fogli e pannelli di compensato, cassette da imballaggio, fiammiferi, carta. Apprezzato anche per motivi ornamentali, viene impiegato nei parchi, nei giardini e nei viali delle citt\u00e0. Lo si pu\u00f2 trovare in tutta Europa fino al Circolo polare, nell'America settentrionale, in Asia e nell'Africa del Nord.\nLa coltivazione dei pioppi richiede molta luce; inoltre, vogliono un terreno fertile, umido a sufficienza, non amano il ristagno dell'acqua e i terreni troppo duri; con buoni accorgimenti in coltura e alcuni trattamenti antiparassitari (tesi soprattutto a difendere il tronco dall'attacco del criptorrinco o del punteruolo e da saperda e rodilegno) la pianta avr\u00e0 una rapidissima crescita.\nPer quanto riguarda l'apparato fogliare, i maggiori attacchi parassitari sono a carico dell'Ifantria, insetto defogliatore di origine americana e della \"Marssonina brunnea\",\ndi origine fungina.\nLa loro moltiplicazione avviene per seme e per polloni, mentre nei vivai si preferisce la moltiplicazione per talea.\nNelle piantagioni, i pioppi vanno messi a dimora a una distanza gli uni dagli altri di 4 x 4\u00a0m oppure 4 x 5 o ancora 5 x 5 a seconda delle specie usate, del terreno o della vicinanza o meno di fonti d'acqua. I pioppi prediligono crescere con i loro simili; tuttavia crescono bene anche con altre specie, come ad esempio i salici.\nLa pioppicoltura praticata in Italia, finalizzata principalmente alla produzione di pannelli di legno compensato, prevede turni di coltivazione compresi fra i 9 e i 12 anni; dopo l'abbattimento il terreno potr\u00e0 essere usato per piantare altri pioppi oppure usato per altre colture.\nPer scopi ornamentali, vengono usati in filari e in gruppi di piante; si prediligono le specie a chioma ampia.\nIn natura il pioppo pu\u00f2 arrivare a vivere fino a 200-400 anni.\nLa pioppicoltura in Italia.\nI pioppeti sono i luoghi in cui si coltivano i pioppi.\nNell'ultimo censimento del 2000 risultavano in Italia 83.368 ettari di pioppeti divisi in 25.022 aziende agricole (3,33 ha per azienda). A fianco di questa pioppicoltura vi sono 35.000 ettari di pioppeti non inserita nelle aziende agricole. Dunque il totale pioppeti in Italia ammonta a poco meno di 120.000 ettari.\nQuesta superficie \u00e8 per\u00f2 in diminuzione dagli anni settanta, in cui le pioppete inserite nelle sole aziende agricole ammontavano a 150.000 ettari.\nPi\u00f9 del 70% delle pioppete in Italia sono situate nella Pianura Padana. Qui la diminuzione delle pioppete \u00e8 stata pi\u00f9 marcata, con una riduzione di superfici in azienda che va da 65.000 ettari dei primi anni ottanta agli attuali 35.000 ettari. Con una superficie totale che \u00e8 passata dai 96.000 ettari del 1980 ai 70.000 ettari della fine degli anni novanta.\nOgni ettaro di pioppeta produce mediamente 15 tonnellate di legno ogni anno. La quantit\u00e0 totale di legname dei pioppeti si aggira sul 45-50% dell'intera produzione nazionale di legname.\nLa pioppicoltura \u00e8 l'unico esempio di arboricoltura degno di nota in Italia.\nClonazione.\nIn Italia, la clonazione di questo tipo di albero avviene sotto lo stretto controllo della \"Commissione Nazionale per il Pioppo\" che classifica i cloni in un apposito registro (il Registro nazionale dei cloni forestali) perch\u00e9 sia certificata la corretta identit\u00e0 e la caratteristica di un clone di questo albero.\nLa registrazione avviene dopo la compilazione di una scheda dove vengono indicate tutte le caratteristiche morfologiche, biologiche e tecnologiche dei cloni che, dopo un attento esame da parte della commissione, vengono ufficialmente registrati. In campo internazionale, del pioppo si occupa la \"International Poplar Commission\", emanazione della FAO.\nAlcune specie coltivate in Italia.\nSezione \"Leuce\":\nSezione \"Aigeiros\":"}
{"id": "11785", "revid": "3732", "url": "https://it.wikipedia.org/wiki?curid=11785", "title": "Patto Molotov-Ribbentrop", "text": "Il trattato di non aggressione fra il Reich Tedesco e l'Unione delle Repubbliche Socialiste Sovietiche, comunemente chiamato patto Molotov-Ribbentrop o patto Hitler-Stalin, fu un patto di non aggressione di durata decennale stipulato a Mosca il 23 agosto 1939 fra la Germania nazista e l'Unione Sovietica e firmato rispettivamente dal ministro degli Esteri sovietico Vja\u010deslav Molotov e dal ministro degli Esteri tedesco Joachim von Ribbentrop.\nI contraenti si impegnavano a non aggredirsi reciprocamente, a non appoggiare potenze terze in azioni offensive e a non entrare in coalizioni rivolte contro uno di essi.\nL'accordo inoltre definiva in base ad un \u00abProtocollo segreto\u00bb anche le rispettive acquisizioni territoriali corrispondenti ai loro obiettivi di espansione: in questo modo l'URSS si assicur\u00f2 l'annessione della Polonia orientale, i Paesi Baltici e la Bessarabia per ristabilire i vecchi confini dell'Impero zarista, mentre la Germania si vide riconosciute le pretese sulla parte occidentale della Polonia.\nQuattro giorni prima, Germania nazista ed URSS avevano anche firmato un primo accordo commerciale, a cui ne seguiranno altri due nel 1940 e nel 1941.\nQuadro generale.\nL'Unione Sovietica dopo la prima guerra mondiale.\nL'equilibrio di potere in Europa, durante la pausa successiva alla prima guerra mondiale, veniva eroso un poco alla volta. Basti pensare alla crisi causata dalla guerra d'Etiopia (1935-1936), che preludeva alla crisi dell'unico organismo di pace internazionale, la Societ\u00e0 delle Nazioni; oppure all'accordo di Monaco (1938) che consentiva a Hitler di annettere i Sudeti, territori a maggioranza tedesca in Cecoslovacchia. Le potenze occidentali, perseguendo la politica chiamata dell'Appeasement, per timore di scatenare un nuovo conflitto mondiale, decisero di cedere alle continue pretese territoriali del Terzo \"Reich\".\nVisto dalla prospettiva sovietica, un patto con la Germania poteva essere una risposta necessaria al deterioramento della situazione in Europa, a partire dalla seconda met\u00e0 degli anni trenta, quando la Germania nazista si alline\u00f2 con l'Italia fascista per formare il gruppo delle Potenze dell'Asse. Da una parte, un patto avrebbe garantito una certa sicurezza all'URSS; dall'altra questa mirava, come la Germania, a rovesciare l'ordine stabilito nel trattato di Versailles, stipulato dopo la prima guerra mondiale dagli Alleati occidentali senza il concorso dei diplomatici sovietici considerati rappresentanti di un'entit\u00e0 politica non riconosciuta internazionalmente (la Russia bolscevica) e minacciosa per l'ordine politico-sociale.\nInfatti la grande guerra era finita in maniera svantaggiosa anche per i sovietici: la Russia con il trattato di Brest-Litovsk era uscita perdente dal conflitto, con cessioni territoriali rispetto al territorio dell'impero zarista. Conseguentemente le nazioni di quei territori, uscite dalla secolare dominazione zarista, si erano organizzate in nuovi stati: Finlandia, Estonia, Lettonia, Lituania; un simile discorso valeva per i territori occupati dai polacchi nel 1920, a est della linea Curzon; inoltre, l'Unione sovietica era interessata a riprendere il controllo sulla Bessarabia, regione storica dalla Romania abitata in larga maggioranza da rumeni.\nGli equilibri dopo la conferenza di Monaco.\nTanto la Germania quanto l'Unione Sovietica erano dunque interessate a sovvertire un ordine stabilito senza che n\u00e9 l'una n\u00e9 l'altra potessero avere voce in capitolo. Il Regno Unito e la Francia erano invece notori garanti dello \"status quo\" territoriale, e rimasero in attesa fino all'occupazione della Cecoslovacchia da parte della Germania, resa possibile anche dalla conferenza di Monaco, in seguito alla quale il territorio cecoslovacco a maggioranza tedesca (Sudeti) andava a finire sotto il controllo di Hitler, che nella primavera del 1939 occup\u00f2 per\u00f2 anche i territori di lingua ceca, che divennero il \"protettorato di Boemia e Moravia\". Da parte della Francia e del Regno Unito, era stata decisiva la tendenza a cercare compromessi con la Germania allo scopo di evitare un confronto militare: si trattava di quella che veniva chiamata politica dell\"'Appeasement\": infatti, la decisione di cedere alle richieste territoriali dei tedeschi era in contraddizione con l'alleanza franco-cecoslovacca del 1924.\nLe decisioni prese erano comunque a favore della politica hitleriana di quegli anni, atta a procurare al popolo tedesco il cosiddetto \"spazio vitale\" in Europa dell'est (\"Lebensraum im Osten\"). Nel frattempo, comunque, le due potenze occidentali si erano arrese all'evidenza dei fatti, dato che le loro concessioni non avevano placato, ma anzi stimolato le velleit\u00e0 di Hitler. La politica dell\"'Appeasement\" non poteva assolutamente pi\u00f9 essere perseguita, dunque l'espansione tedesca doveva assolutamente essere fronteggiata. Cos\u00ec, inglesi e francesi si dichiararono disposti a garantire l'integrit\u00e0 della Polonia gi\u00e0 nel marzo del 1939, il che forn\u00ec alla Germania un pretesto per disdire un patto di non aggressione stipulato con la Polonia sei anni prima. Per gestire la situazione, i francesi e gli inglesi si sforzarono di trovare un accordo con i sovietici, i quali tuttavia, nella primavera del 1939, stavano negoziando anche con i nazisti e quindi contemporaneamente trattavano su due tavoli opposti.\nNegoziazioni franco-britanniche con l'Unione Sovietica.\nLa politica franco-inglese era mal vista dai sovietici per diverse ragioni: durante il 1938 il governo sovietico si era invano offerto di difendere la Cecoslovacchia in caso di invasione tedesca, ma quest'ultima, cos\u00ec come altri paesi dell'area, nutriva dubbi sulle reali intenzioni di Mosca ed aveva preferito appoggiarsi alle potenze occidentali. Il primo Segretario sovietico Stalin, che non era stato invitato alla conferenza di Monaco, cominci\u00f2 a credere che Francia e Gran Bretagna agissero in accordo con Hitler nell'interesse di porre un freno al comunismo, o che addirittura volessero aizzargli contro una Germania sempre pi\u00f9 potente. Del resto, non si trattava di un'impressione del tutto nuova: Stalin aveva gi\u00e0 sospettato un certo disinteresse da parte dell'occidente nei confronti di un fascismo in continua avanzata, esemplificato dagli eventi della guerra civile spagnola.\nLe negoziazioni della primavera del 1939 intraprese dall'Unione Sovietica e dal binomio Francia-Regno Unito per fronteggiare il pericolo tedesco si bloccarono: la causa principale di questo fallimento furono i reciproci sospetti. L'Unione Sovietica cercava garanzie contro l'aggressione tedesca e il riconoscimento del diritto di interferire contro \"un cambio di politica favorevole a un'aggressione\" nelle nazioni lungo il confine occidentale dell'URSS: anche se nessuna delle nazioni coinvolte aveva formalmente richiesto la protezione dell'Unione Sovietica (alcune nazioni come la Finlandia, la Romania, le repubbliche baltiche e la Turchia consideravano l'Unione Sovietica pi\u00f9 pericolosa della stessa Germania), i sovietici annunciarono \"garanzie per l'indipendenza di Finlandia, Estonia, Lettonia, Lituania, Romania, Turchia e Grecia\".\nGran Bretagna e Francia temevano che ci\u00f2 avrebbe consentito l'intervento sovietico negli affari interni delle nazioni confinanti, anche in assenza di una immediata minaccia tedesca. Con la Germania che chiedeva concessioni territoriali alla Polonia, e di fronte all'opposizione polacca, la minaccia di una guerra era crescente. Ma anche se ci fu uno scambio di telegrammi tra sovietici ed occidentali (non pi\u00f9 tardi dell'inizio di aprile) una missione militare inviata via nave dalle potenze occidentali non arriv\u00f2 a Mosca prima dell'11 agosto. Un punto spinoso era senz'altro l'atteggiamento della Polonia, stato che aveva ripreso ad esistere solo dopo la prima guerra mondiale e che ora si trovava a met\u00e0 strada tra Germania e Unione Sovietica: il governo polacco temeva che Mosca cercasse l'annessione di regioni della Polonia orientale rivendicate dall'Unione Sovietica.\nSi trattava dei territori ad est della linea Curzon, incorporati nella Polonia nel 1920, .\nIl 15 agosto del 1939 l'Unione Sovietica, nel tentativo di attirare Gran Bretagna e Francia in un'alleanza antinazista, durante un incontro con diversi ufficiali britannici e francesi propose di inviare 120 divisioni di fanteria da circa 19\u00a0000 truppe l'una, 16 divisioni di cavalleria, 5\u00a0000 pezzi di artiglieria pesante, 9\u00a0500 carri armati e circa 5\u00a0500 aerei da combattimento e bombardieri ai confini della Germania nel caso i nazisti avessero attaccato ad ovest. All'incontro presenziarono, per la parte sovietica il maresciallo Kliment Voro\u0161ilov e il capo di stato maggiore dell'Armata Rossa Boris \u0160apo\u0161nikov, mentre per la parte britannica l'ammiraglio Sir Reginald Drax. I rappresentanti britannici e francesi non risposero all'offerta sovietica.\nLa Polonia si rifiutava di permettere all'esercito sovietico un intervento militare sul suo territorio in caso di aggressione tedesca, sentendosi abbastanza forte grazie alle garanzie di protezione date da inglesi e francesi; cos\u00ec, nella terza settimana di agosto i negoziati si fermarono: ormai i sovietici sospettavano che sarebbero entrati in un conflitto limitato a loro e ai tedeschi.\nIl patto.\nNegoziazioni tedesco-russe.\nAnche su questo fronte si svilupparono febbrili reazioni, parallelamente a quanto facevano i sovietici con francesi e britannici. Il Primo Segretario sovietico Stalin aveva aperto, gi\u00e0 nel mese di maggio, dei negoziati per un miglioramento delle relazioni con la Germania sostituendo il Ministro degli Esteri Maksim Litvinov con Molotov. L'ebraico e pro-occidentale Litvinov non si addiceva a guidare l'Unione Sovietica verso un accordo con la Germania nazista, visto che era largamente percepito come un sostenitore dell'alleanza con le potenze occidentali contro i poteri fascisti. La sua sostituzione non era altro che la conferma dell'irrimediabile scetticismo sviluppato da Stalin nei confronti di Francia e Regno Unito. Per il momento, Stalin aveva invece approvato il programma di Molotov di provocare una guerra tra la Germania e le nazioni occidentali.\nInfatti, un avvicinamento ai nazisti avrebbe concesso all'Armata Rossa il tempo di cui aveva bisogno per prepararsi a una guerra contro la Germania. L'esigenza di rimandare il pi\u00f9 possibile il confronto derivava da almeno due considerazioni. In primo luogo, gli apparati governativi e l'Armata Rossa erano stati indeboliti dai quattro processi indetti da Stalin negli ultimi tre anni per eliminare le vecchie prominenze del comunismo sovietico (Grandi purghe). In secondo luogo, gran parte delle risorse militari sovietiche in quel momento erano concentrate sul confine della Manciuria, occupata dai giapponesi i quali erano in procinto di invadere la Mongolia. Per quanto riguarda Hitler, questi era convinto che questo accordo avrebbe costretto francesi e britannici a desistere dall'intento di difendere la Polonia. Il fin troppo facile successo diplomatico raggiunto alla Conferenza di Monaco gli aveva dato la falsa sicurezza che i suoi avversari fossero deboli.\nContenuto del patto.\nLe negoziazioni riuscirono: concludendo un accordo strategico tedesco-sovietico, Molotov, il 19 agosto propose anche un protocollo aggiuntivo \"che coprisse i punti sui quali i Partiti Contraenti erano interessati, nel campo della politica estera\". Il trattato veniva reso noto all'opinione pubblica come un patto di non aggressione articolato in sette articoli e della durata di dieci anni. Tuttavia, buona parte dell'Europa orientale veniva segretamente divisa in due sfere d'influenza, una tedesca ed una sovietica, come era previsto in un protocollo supplementare diviso in quattro articoli:\nDati gli enormi conflitti di potere tra sovietici e tedeschi, era chiaro ad entrambe le parti che l'accordo stipulato non sarebbe stato rispettato troppo a lungo. Basti pensare ai piani hitleriani di espansione in Europa orientale, la sua teoria di un \"Lebensraum\" (ossia la ricerca di uno spazio vitale per il popolo che secondo Hitler era giudicato il pi\u00f9 forte). Gi\u00e0 il 22 agosto, prima della conclusione del patto, Hitler aveva dichiarato: \nIl controllo dell'Ucraina avrebbe assicurato le risorse economiche nel confronto con qualsiasi avversario. Mussolini, non ancora preparato al conflitto, tent\u00f2 all'ultimo momento di evitare un confronto immediato proponendo per la seconda volta una conferenza a livello europeo, simile a quella di Monaco. Stavolta, per\u00f2, francesi ed inglesi non reagirono concretamente all'iniziativa. Il Duce dichiar\u00f2 a Hitler che l'Italia sarebbe entrata in guerra soltanto in seguito; nonostante una certa perplessit\u00e0, Hitler era deciso a procedere anche senza l'apporto italiano per concludere le operazioni prima dei rigori invernali.\nManovre militari e primi effetti del patto.\nIl mondo dei paesi democratici reag\u00ec con sorpresa e disappunto alla notizia del patto giacch\u00e9, nonostante la segretezza dell'appendice, la pubblicazione del patto di non aggressione fu interpretata con pessimismo: si prospettava un ridimensionamento o una spartizione della Polonia, eventi che con tutta probabilit\u00e0 avrebbero provocato una guerra. Il 1\u00ba settembre, solo una settimana dopo che il patto era stato firmato, la divisione ebbe inizio con l'invasione tedesca, giustificata da un pretesto (il cosiddetto \"incidente di Gleiwitz\": una messa in scena posta in essere da soldati tedeschi camuffati con un'uniforme polacca che attaccarono una stazione radio in territorio tedesco). A sua volta, l'Unione Sovietica attacc\u00f2 da est il 17 settembre, senza prendere in considerazione il Patto di non aggressione sovietico-polacco concluso sette anni prima, poich\u00e9 il governo polacco era da poco fuggito in Romania.\nDopo l'inizio delle operazioni militari contro la Polonia, la costernazione non accennava a diminuire, sia tra i governi che pi\u00f9 di tutti avevano temuto un simile risultato, sia tra i tanti sostenitori del comunismo, molti dei quali trovavano incomprensibile che i sovietici fossero scesi a patti con il nemico ideologico nazista. Una famosa vignetta di David Low apparsa sul London Evening Standard del 20 settembre 1939 mostrava Hitler e Stalin scambiarsi un inchino sopra il cadavere della Polonia, con Hitler che diceva: \"La feccia della Terra, suppongo?\" mentre Stalin replicava \"Il sanguinario assassino dei lavoratori, presumo?\". La stampa italiana, controllata dal regime, reagiva invece in maniera positiva: il \"Corriere della Sera\" del 24 agosto parlava di uno \"splendido successo\" delle potenze dell'Asse, non mancando di attaccare la politica di Regno Unito e Francia.\nIl 28 settembre 1939 i tre deboli Paesi Baltici non ebbero altra scelta che firmare un cosiddetto patto di assistenza e mutua difesa, che permetteva all'Unione Sovietica di far stazionare delle truppe in Estonia, Lettonia e Lituania; lo stesso giorno un protocollo supplementare tedesco-sovietico trasferiva gran parte della Lituania dalla prevista sfera d'influenza tedesca a quella sovietica. La Finlandia resistette a simili pretese (non volle accettare nemmeno uno scambio di territori con l'URSS a lei favorevole in termini di estensione) e venne per questo attaccata dall'URSS il 30 novembre. Comunque, le truppe finlandesi, pur enormemente inferiori sul piano numerico, erano molto motivate e perfettamente attrezzate per un confronto militare durante la stagione invernale.\nDopo pi\u00f9 di tre mesi di aspri combattimenti e pesanti perdite da parte sovietica nella seguente guerra d'inverno, l'Unione Sovietica desistette dal suo intento di occupare ed annettersi l'intera Finlandia, in cambio di circa il 10% del territorio finlandese (la Carelia), gran parte del quale era ancora nelle mani dell'esercito finnico (questa cessione sarebbe rimasta definitiva). Nel giugno 1940 i tre Paesi Baltici subirono l'occupazione e la successiva annessione da parte dell'Unione Sovietica. Il 26 giugno 1940 i sovietici posero un ultimatum alla Romania per la cessione della Bessarabia e della parte settentrionale della Bucovina: la richiesta sovietica della Bucovina Settentrionale, un territorio mai appartenuto alla Russia e che non era stato preso in considerazione nei protocolli del patto di non aggressione, fu una sorpresa non solo per la Romania, ma anche per il \"Terzo Reich\".\nSenza l'appoggio dei suoi tradizionali alleati, Regno Unito e Francia, Bucarest cedette i territori richiesti, ma da parte sovietica vi fu il mancato rispetto dei patti: i militari rumeni in ripiegamento verso il nuovo confine nei tempi e nei modi concordati furono attaccati proditoriamente, anche con lancio di paracadutisti, dall'Armata Rossa. I soldati sovietici aprirono il fuoco non solo contro i militari rumeni, ma anche contro masse di civili in fuga verso la Romania (si ricordi in merito il massacro di F\u00e2nt\u00e2na Alb\u0103).\nPer ritornare alla Polonia, lo stato in fondo maggiormente citato negli accordi segreti, la politica di occupazione tedesca era sin dall'inizio orientata verso la creazione di uno spazio vitale Lebensraum per i tedeschi e lo sterminio degli ebrei. Dato che la teoria nazista delle razze era difficile da estendere ai popoli slavi, era intenzione di Hitler quella di mostrare la differenza tra tedeschi e polacchi con particolare chiarezza, adottando speciali misure. Ad esempio, una parte dei bambini polacchi era destinata alla deportazione nella parte originaria dell'impero tedesco per svolgere le mansioni pi\u00f9 umili. La Polonia doveva invece essere germanizzata grazie a due provvedimenti: da una parte era previsto l'insediamento di tedeschi fino ad allora residenti nei territori balcanici occupati dai russi e nei Paesi Baltici; dall'altra, la cultura polacca doveva essere sostituita da quella germanica. Infatti, l'accordo prevedeva anche uno scambio di popolazioni tra russi e tedeschi nell'arco di due mesi e mezzo: come contropartita all'espulsione dai territori sovietici di ex cittadini tedeschi - in buona parte comunisti esiliati dopo l'avvento di Hitler al potere - vennero rimpatriati dal \"Reich\" i russi bianchi ed altri anticomunisti di etnia russa.\nNon diversamente i sovietici miravano a cancellare il \"mito\" della nazione polacca e decidevano lo sterminio degli ufficiali polacchi (vedi anche massacro di Katyn') che si erano loro consegnati per sfuggire alla cattura da parte dei nazisti: questa decisione era maturata nella consapevolezza che i laureati polacchi al momento dell'arruolamento assumevano automaticamente il grado di ufficiale. Sovietici e nazisti tennero anche marce militari insieme a Brest-Litovsk e a Leopoli. Entrambe le parti si macchiarono di numerosi crimini ed atrocit\u00e0 nei territori che si spartirono grazie al patto Molotov-von Ribbentrop: dalla parte dei nazisti vi fu la politica di \"germanizzazione\", che comport\u00f2 anche il sequestro di un numero tra 50.000 e 200.000 bambini polacchi per essere \"germanizzati\", l'Intelligenzaktion, ossia il genocidio delle \u00e9lite polacche, l'Operazione Tannenberg e i fatti relativi all'Olocausto in Polonia, da parte dei sovietici le deportazioni dai Paesi baltici (vedi deportazioni sovietiche dalla Lituania, dall'Estonia e dalla Lettonia), dalla Bessarabia, il massacro di Katyn' e la deportazione di un numero tra 350.000 e 1.500.000 polacchi, di cui un numero tra 250.000 e 1.000.000 mor\u00ec.\nPer l'inizio del 1941, gli imperi di Germania e Unione Sovietica condividevano un confine che passava attraverso le odierne Lituania e Polonia. Subito dopo, le relazioni tedesco-sovietiche iniziarono a raffreddarsi e lo scontro tra lo Stato nazista e quello comunista sembr\u00f2 sempre pi\u00f9 inevitabile: esso si sarebbe poi concretizzato con l'inizio dell'operazione Barbarossa (22 giugno 1941).\nRottura del patto.\nLa Germania ruppe il patto due anni dopo che era stato stipulato invadendo l'Unione Sovietica il 22 giugno 1941: come anticipato poc'anzi, quest'azione bellica venne chiamata \"operazione Barbarossa\". Nel giro di settimane, l'aggressione tedesca venne imitata da una ripresa delle ostilit\u00e0 da parte della Finlandia, il 26 giugno, che iniziava la cosiddetta guerra di continuazione contro l'Unione Sovietica: se il paese scandinavo aveva riscosso simpatie a livello mondiale per le operazioni militari dell'inverno 1939-40, la decisione finlandese di riprendere le ostilit\u00e0 contro Stalin al fianco di Hitler fu criticata dalle potenze occidentali che erano nel frattempo diventate alleate dell'URSS. La Germania nazista trovava nella Finlandia, retta da un governo democratico, un importante alleato per stabilizzare il fianco settentrionale del suo schieramento e minacciare anche da nord Leningrado."}
{"id": "11786", "revid": "1564499", "url": "https://it.wikipedia.org/wiki?curid=11786", "title": "Grado", "text": ""}
{"id": "11788", "revid": "7", "url": "https://it.wikipedia.org/wiki?curid=11788", "title": "Relazioni Internazionali", "text": ""}
{"id": "11799", "revid": "326822", "url": "https://it.wikipedia.org/wiki?curid=11799", "title": "Rijeka", "text": ""}
{"id": "11800", "revid": "536103", "url": "https://it.wikipedia.org/wiki?curid=11800", "title": "Fiume (Croazia)", "text": "Fiume (: ; in croato \"Rijeka\", ; in ungherese \"Fiume\", originariamente \"Szentvit\"; in sloveno \"Reka\"; in tedesco \"Sankt Veit am Flaum\" o \"Pflaum\", desueto; nei dialetti locali croati \"Reka\" o \"Rika\"), con abitanti (2011), \u00e8 la terza citt\u00e0 della Croazia per popolazione dopo la capitale Zagabria e Spalato, numero che sale a abitanti se si considera anche la sua area urbana. Situata lungo le coste del Mare Adriatico, \u00e8 la citt\u00e0 principale del golfo del Quarnaro (o Quarnero) ed \u00e8 capoluogo della regione litoraneo-montana, sede universitaria e arcivescovile. Fiume fa parte della regione geografica italiana, per i cui confini orientali tradizionalmente si indicano la catena delle Alpi Giulie e il golfo del Quarnaro, a cui fa riferimento anche Dante Alighieri.\nPer secoli contesa a causa della sua posizione strategica e della presenza di un importante cantiere navale, fu porto franco dal 1719, gi\u00e0 entit\u00e0 autonoma (detta anche \"Terra Sancti Viti ad flumen\") della corona del Regno d'Ungheria dal 1779 al 1919 nell'ambito dell'Impero austriaco e quindi di quello austro-ungarico, costituendo poi lo Stato libero di Fiume dal 1920 al 1924; fu quindi parte del Regno d'Italia dal 1924 al 1945 come capoluogo dell'omonima provincia per poi passare alla Jugoslavia nel 1947, e dopo la dissoluzione di quest'ultima, alla Croazia nel 1991. Di conseguenza, anche la composizione etnica dei suoi abitanti \u00e8 cambiata nei secoli. Secondo il censimento del 2011, a Fiume erano presenti croati (corrispondenti all'82,52% degli abitanti totali), serbi (6,57%), bosniaci (2,06%), italiani (1,90%) e sloveni (0,85%).\nNella citt\u00e0 quarnerina \u00e8 presente il Teatro Nazionale Croato HNK Ivan pl. Zajc, importante teatro fondato nel 1765 dove hanno luogo rappresentazioni operistiche e balletti nonch\u00e9 sede del Dramma Italiano di Fiume, e l'universit\u00e0 di Fiume, fondata nel 1973 ma dalle radici ben pi\u00f9 antiche, visto che affondano nella scuola di teologia di Fiume, la cui origine risale al 1632. Fiume \u00e8 stata scelta per essere capitale europea della cultura 2020, insieme all'irlandese Galway.\nGeografia fisica.\nTerritorio.\nFiume si trova a 131 chilometri a sud da Zagabria, capitale della Croazia, sul versante settentrionale dell'omonima baia. La citt\u00e0, schermata a monte dagli ultimi contrafforti meridionali delle Alpi Giulie, si affaccia sul golfo del Quarnaro, quasi all'apice della costa liburnica in posizione appena esterna ad est (cos\u00ec come lo \u00e8 Trieste ad ovest) della penisola istriana e costituisce, con le isole antistanti di Cherso, Lussino, Veglia, Arbe, la parte quarnerina della Venezia Giulia storica.\nIl fiume Eneo divide Fiume da Sussak, pur proseguendo lungo la corona della Alpi Giulie approssimativamente fino a Buccari. Priva di un entroterra all'interno della cornice delle Alpi Giulie, la posizione geografica della citt\u00e0 la connette immediatamente alle isole, trasformando gli stretti canali di Morlacca, di Mezzo e di Quarnerolo in naturali vie di comunicazione anche interna.\nClima.\nLa conformazione del territorio, con montagne che crescono di altitudine dopo pochi chilometri dalla costa, d\u00e0 a Fiume un clima contrastato, soprattutto considerando l'entit\u00e0 limitata della superficie del suo entroterra. Le coste, durante l'estate, hanno un clima mediterraneo, mentre a 10 chilometri dalla costa \u00e8 situata la stazione sciistica di Platak, da cui si pu\u00f2 vedere il mare. La citt\u00e0 di Fiume ha un clima subtropicale umido con estati calde e inverni miti e piovosi. Le precipitazioni nevose sono rare.\nSono circa venti i giorni all'anno con una temperatura massima di 30\u00a0\u00b0C o maggiore, mentre mediamente \u00e8 un solo giorno all'anno in cui la temperatura non supera gli 0\u00a0\u00b0C. La nebbia appare circa quattro giorni all'anno, principalmente in inverno. Il clima di Fiume \u00e8 caratterizzato anche da frequenti acquazzoni. In inverno \u00e8 comune la bora, vento catabatico di provenienza est/nord-est, che soffia con particolare intensit\u00e0.\nQuelli che seguono sono i dati climatologici salienti di Fiume:\nOrigini del nome.\nIl suo toponimo latino originario \u00e8 \"Tarsatica\" (da cui il nome del vicino villaggio di Tersatto, oggi rione di Fiume), successivamente si chiam\u00f2 \"Vitopolis\" e \"Flumen\" (da cui deriva un altro nome storico della citt\u00e0, \"San Vito al Fiume\"). La citt\u00e0 \u00e8 chiamata \"Rijeka\" in croato, \"Fiume\" in italiano, \"Reka\" in sloveno \"Reka\" o \"Rika\" in dialetto ciacavo.\nIl nome della citt\u00e0, in lingua ungherese, era originariamente \"Szentvit\", poi diventato \"Fiume\", mentre in lingua tedesca era chiamata \"Sankt Veit am Flaum\" o \"Pflaum\". Tutte le denominazioni citate, antiche e moderne, significano \"fiume\" nelle rispettive lingue: il richiamo \u00e8 al fiume Eneo, noto anche come \"Fiumara\", \"Tarsia\", \"R\u00e9cina\" e \"Pflaum\", che attraversa la citt\u00e0.\nStoria.\nAntichit\u00e0.\nIl luogo dell'odierna citt\u00e0 era anticamente abitato dalla popolazione illirica dei Liburni. Le tracce pi\u00f9 antiche di insediamenti umano nella zona di Fiume risalgono invece al Neolitico. Conquistato dalle legioni della Repubblica romana nel 60 a.C., fu fondato un \"municipium\" con il nome di \"Tarsatica\" (corrispondente al moderno centro abitato di Tersatto, oggi rione di Fiume).\nNel 42 a.C. la Liburnia fu inclusa, insieme all'Istria e al Carso, nei confini dell'Italia romana, il cui confine fu posto al fiume Tizio (poi ridenominato Cherca), ma nel 16 a.C., per poter insediare delle guarnigioni militari a difesa dell'Istria contro un tentativo di invasione da parte dei barbari della Pannonia e del Norico, il confine fu arretrato all'Arsa, provocando l'esclusione della Liburnia da quella che, nell'anno 7 sarebbe stata definita la regione augustea \"Regio X Venetia et Histria\", mantenendosi anche nelle terre espunte dalla \"Regio X\" il diritto romano \"dominium ex iure Quiritium\" e la cittadinanza romana, con aggregazione delle popolazioni Istre e Liburne alla Trib\u00f9 Claudia. \"Tarsatica\" viene anche citata da Plinio il Vecchio nella sua opera \"Naturalis historia\".\n. Da \"Tarsatica\" passava la \"via Flavia\", antica strada romana che iniziava da \"Tergeste\" (Trieste) e che passava per \"Pola\" (Pola) costeggiando il litorale istriano e giungendo infine in \"Dalmatia\" (Dalmazia). .\nDal Medioevo agli Asburgo.\nNel VI secolo (580 ca.), spinte dall'avanzata degli Unni e degli Avari, arrivarono ai contrafforti orientali delle Alpi Giulie le trib\u00f9 slave. In particolare, dopo la caduta dell'Impero romano d'Occidente Fiume fu occupata dagli Ostrogoti, dall'Impero bizantino, dai Longobardi e dagli Avari. I croati iniziarono a insediarsi nel VII secolo dando alla citt\u00e0 il nome di \"Rika svetoga Vida\" (it. \"il fiume di San Vito\"). Nell'occasione i croati costruirono un'imponente cinta muraria e una fortezza, che fu situata al centro di Tersatto.\nNel 799, in piena epoca medievale, Fiume fu attaccata e conquistata dalle truppe franche di Carlo Magno. Il primo assedio alla citt\u00e0, conosciuto come assedio di Tersatto e comandato da Enrico del Friuli, che mor\u00ec durante i combattimenti, and\u00f2 a vuoto, ma il secondo port\u00f2 alla conquista di Fiume con i franchi che distrussero il castello precedente realizzato dai croati. Dopo i Franchi, dall'anno 1000, il governo della citt\u00e0 pass\u00f2 al vescovo di Pola: in tale periodo la citt\u00e0 si govern\u00f2 da comune autonomo raggiungendo una notevole prosperit\u00e0 commerciale favorendo anche l'immigrazione di mercanti da diverse parti d'Europa.\nIl Ducato di Croazia pass\u00f2 poi sotto il controllo dell'Impero carolingio. Fiume fu una delle citt\u00e0 appartenenti al Regno di Croazia fin dalla sua fondazione, che avvenne nel 925, seguendo la sua sorte, che fu l'unione personale con il Regno d'Ungheria, la quale avvenne nel 1102 con la trasformazione di quest'ultimo in \"Regno di Croazia e Dalmazia\". Il castello di Tersatto fu ricostruito insieme alla citt\u00e0 dalla famiglia Frangipani. Nel 1288 entr\u00f2 in vigore anche a Fiume il codice di Vinodol, uno dei pi\u00f9 antichi statuti cittadini approvati in Europa.\nFiume inizi\u00f2 quindi a rivaleggiare con la Repubblica di Venezia. Questa fase della storia di Fiume ebbe fine nel 1466, quando la citt\u00e0 pass\u00f2 all'Arciducato d'Austria di Federico III d'Asburgo. La citt\u00e0 quarnerina rimase sotto il governo della Casa d'Asburgo per 450 anni, tranne una parentesi durata dal 1805 al 1813, quando fece parte dei domini napoleonici, e fino alla fine della prima guerra mondiale (1918), quando fu occupata dai croati a guerra finita e annessa nel 1924 al Regno d'Italia grazie al trattato di Roma con una parentesi di autonomia municipale nella forma di una citt\u00e0-stato chiamata \"Stato libero di Fiume\", esistita tra il 1920 e il 1924.\nLa dominazione austriaca.\nDal 1471 al 1648 Fiume fece parte integrante del Ducato di Carniola, mentre successivamente divenne citt\u00e0 direttamente inclusa nella Bassa Austria, provincia con capoluogo Graz. L'imperatrice Maria Teresa d'Austria la cedette al Regno d'Ungheria nel 1776, dapprima inserendola nell'ambito amministrativo della Croazia ma nel 1779, in seguito alle incessanti ed energiche proteste dei fiumani, l'annett\u00e9 direttamente al Regno d'Ungheria come \"corpus separatum\", ovvero entit\u00e0 autonoma con autogoverno responsabile della gestione amministrativa della citt\u00e0 e del suo contado, chiamata Citt\u00e0 e distretto di Fiume e detta anche \"Terra Sancti Viti ad flumen\".\nCostituita come porto franco nel 1719, pass\u00f2 a cavallo tra il XVIII e il XIX secolo da mano austriaca a quella francese, di nuovo austriaca e quindi di nuovo ungherese. Durante la rivoluzione ungherese del 1848 la citt\u00e0 venne occupata militarmente dalle milizie croate del bano Josip Jela\u010di\u0107.\nL'et\u00e0 d'oro di Fiume.\nNel 1867, dopo l'Ausgleich, le autorit\u00e0 magiare, al fine di dotarsi di un proprio porto sul mar Adriatico, decisero di scorporare il municipio di Fiume dal Regno di Croazia e sottoporre la citt\u00e0 quarnerina, che pur avrebbe conservato una piena autonomia comunale, direttamente al governo di Budapest. I croati dal canto loro avrebbero continuato invece ad avere giurisdizione sul circostante distretto fiumano ed in particolare sul sobborgo di Sussak. Questa particolare suddivisione interna altro non fece che riconfermare lo status, gi\u00e0 vigente prima del 1848, della citt\u00e0 di Fiume come \"corpus separatum\".\nCon l'arrivo della ferrovia da Karlovac nel 1873, l'economia fiumana inizi\u00f2 ad attraversare una fase di crescita vertiginosa durata oltre cinquant'anni. Fiume era infatti l'unico scalo portuale del vasto Regno d'Ungheria, alle cui province era finalmente collegata stabilmente grazie alla capillare diffusione della rete ferroviaria austro-ungarica. In pochi anni la citt\u00e0 si afferm\u00f2 cos\u00ec sia come porto commerciale internazionale che come centro manifatturiero ed industriale grazie all'apertura del Cantiere Navale Danubius, del Silurficio Whitehead e di una raffineria. La citt\u00e0, diventata un'ambita meta lavorativa sia per i cittadini austro-ungarici che per quelli stranieri, vide una vera e propria esplosione demografica: dai abitanti del 1880 si pass\u00f2 agli oltre dell'immediato periodo anteguerra. Questo afflusso continuo di nuovi abitanti, rese Fiume, che pur restava una citt\u00e0 di medie dimensioni, un vero e proprio crogiuolo di etnie, culture e religioni diverse. La sua condizione esclusiva di porto dell'Ungheria favor\u00ec poi la costituzione in citt\u00e0 di due compagnie di navigazione, l\"Adria\" e l\"Atlantica\". Con l'aperture delle nuove rotte transatlantici, la citt\u00e0 divenne la meta di migliaia di emigranti, con relativo indotto, di diretti verso le Americhe. Protagonista politico indiscusso di quest'epoca fu il podest\u00e0 Giovanni De Ciotta, il quale riusc\u00ec sia a mantenere l'autonomia locale, riusc\u00ec a pianificare uno sviluppo costante per l'economia cittadina. Furono inoltre realizzati nuovi quartieri residenziali, mentre il centro fu abbellito con la costruzione di nuovi sfarzosi palazzi, come Palazzo Adria e Palazzo Modello, e del teatro Giuseppe Verdi. Nonostante l'abolizione del porto franco nel 1891, circa vent'anni dopo il porto di Fiume era per traffici, il decimo d'Europa.\nLa questione dei nazionalismi, che verso la fine del XIX secolo stava iniziando a prendere sempre pi\u00f9 piede nelle varie provincie dell'Austria-Ungheria a Fiume fu relativamente contenuta. La classe dirigente autonomista locale, espressione della maggioranza cittadina di lingua italiana, si alle\u00f2 con le autorit\u00e0 magiare in chiave anti-croata ed estromettere la minoranza slava dalla politica locale. Le tensioni tra italiani e croati non sfociarono mai in conflitti aperti se non in due occasioni: l'incendio del ginnasio croato cittadino il 12 luglio 1867 e i tumulti causati da un gruppo di militanti del \"Sokol\" di Sussak che il 5 settembre 1906 assaltarono diversi locali pubblici di Fiume di propriet\u00e0 di italiani scatenando cos\u00ec per alcuni giorni una serie di incidenti in tutta la regione.\nTuttavia anche l'idillio fra magiari e italiani s'incrin\u00f2 fortemente a seguito del tentativo d'imposizione in citt\u00e0 nel 1898 dell'ordinamento scolastico ungherese, che gli italiani videro come un attentato alla tradizionale autonomia cittadina e alla propria identit\u00e0 nazionale: fu in quegli anni che a Fiume sorsero le prime organizzazioni irredentistiche italiane, sostenute anche dagli istriani italiani risiedenti nella citt\u00e0 quarnerina.\nLa prima guerra mondiale e la questione di Fiume.\nDegna di nota, durante le operazioni militari della prima guerra mondiale avvenute nei pressi di Fiume, fu la beffa di Buccari, incursione militare effettuata contro il naviglio austro-ungarico nella vicina baia di Buccari (Bakar) svolta da una flottiglia della Regia Marina su MAS nella notte tra il 10 e l'11 febbraio 1918. Nonostante le limitate conseguenze materiali tale azione ebbe l'effetto di risollevare il morale dell'Italia, messo a durissima prova dallo disfatta di Caporetto di alcuni mesi prima.\nLa successiva sconfitta dell'Impero austro-ungarico nella prima guerra mondiale e la sua conseguente disgregazione portarono alla costituzione di due amministrazioni etnicamente rivali (italiana e croata), l'una favorevole all'unione al Regno d'Italia e l'altra all'annessione al Regno dei Serbi, Croati e Sloveni. Il Patto di Londra, stipulato fra l'Italia e le potenze della Triplice intesa non prevedeva l'assegnazione di Fiume all'Italia, in quanto la citt\u00e0 sarebbe dovuta rimanere l'unico porto in mano all'Impero austro-ungarico del quale, nel 1915, non si poteva prevedere la dissoluzione. Difatti, fino al 1921, il nuovo Stato ungherese continu\u00f2 a considerare la citt\u00e0 come parte dell'Ungheria, come enclave, seppur non la potesse controllare direttamente.\nGi\u00e0 nell'ottobre 1918 a Fiume si era costituito un Consiglio nazionale di cui fu nominato presidente Antonio Grossich, che il 30 ottobre proclam\u00f2 l'annessione al Regno d'Italia. Nell'aprile del 1919 Giovanni Host-Venturi cominci\u00f2 a creare una Legione fiumana costituita da \"volontari per difendere la citt\u00e0 dal contingente francese di occupazione\", ritenuto filo-iugoslavo.\nLa maggioranza della popolazione del \"corpus separatum\" di Fiume (costituito dalla citt\u00e0 e un piccolo territorio circostante) era infatti di madrelingua italiana, tuttavia gli jugoslavi la ritenevano propria costatando che l'area rurale circostante alla citt\u00e0 fosse a maggioranza croata e che l'origine di molti fiumani (anche di lingua madre italiana) fosse croata e che l'italianit\u00e0 di Fiume fosse semplicemente il frutto della egemonia culturale ed economica degli italiani. Inoltre il confine del \"corpus separatum\" verso est era delimitato dal fiume Eneo, la cui foce era situata lungo l'antico porto cittadino: il sobborgo adiacente, immediatamente oltre il ponte di Sussak (oggi quartiere cittadino fiumano) era a netta maggioranza croata.\nNel frattempo in Italia la questione di Fiume ebbe molta risonanza e si svilupp\u00f2, specie fra i reduci, un forte movimento annessionista nei confronti della citt\u00e0 quarnerina, che considerava una \"vittoria mutilata\" il fatto, ventilato a pi\u00f9 riprese, della mancata annessione di tutti i territori previsti dal patto di Londra, ovvero il Trentino, il Tirolo cisalpino, la Dalmazia settentrionale, il riassetto dell'Albania, la partecipazione alla spartizione dell'Impero Ottomano e alle ricompense coloniali.\nDa un punto di vista diplomatico la vicenda divent\u00f2 complessa anche perch\u00e9 gli Stati Uniti (sulla scorta dei \"Quattordici punti del presidente Wilson\") erano favorevoli a definire frontiere etnicamente equilibrate tra le nuove nazioni e perch\u00e9 la \"linea Wilson\" tra Italia e Jugoslavia non comprendeva Fiume n\u00e9 la Dalmazia settentrionale, n\u00e9 la parte orientale dell'Istria, la cui annessione all'Italia era prevista dal patto di Londra.\nDal punto di vista militare, dopo una breve occupazione serba, arrivarono in citt\u00e0 delle truppe italiane, parte di una forza internazionale anglo-franco-statunitense, che occup\u00f2 la citt\u00e0 nel novembre del 1918. Le truppe italiane rimasero in citt\u00e0 come parte di tale forza d'occupazione, mantenendo per\u00f2 di fatto una totale libert\u00e0 d'azione.\nA luglio del 1919 si registrarono dei gravi scontri fra militari italiani e francesi che coinvolsero anche la popolazione locale: nove soldati francesi vennero uccisi. La successiva inchiesta di una commissione internazionale propose delle misure drastiche, che vennero presto messe in atto: scioglimento del Consiglio Nazionale Italiano, costituzione di una polizia locale sotto il comando di un ufficiale inglese e la destituzione del generale Francesco Saverio Grazioli dal comando. In tali frangenti sorse nell'ala irredentista dei fiumani, capeggiata da Giovanni Host-Venturi, l'idea di chiedere al poeta Gabriele D'Annunzio, principale propugnatore dell'annessione di Fiume all'Italia e da anni instancabile irredentista, di occupare militarmente la citt\u00e0.\nReggenza italiana del Carnaro.\nI negoziati sul futuro di Fiume che si svolsero a Parigi e che vedevano la forte contrapposizione fra le richieste annessionistiche italiane e jugoslave si interruppero bruscamente quando, il 12 settembre 1919, una forza volontaria irregolare di nazionalisti ed ex-combattenti italiani composta da circa 2.500 \"legionari,\" guidata da Gabriele D'Annunzio e partita da Ronchi di Monfalcone (oggi Ronchi dei Legionari in ricordo dell'impresa di Fiume), occup\u00f2 la citt\u00e0 chiedendone l'annessione all'Italia. Ai costanti rifiuti del governo italiano, D'Annunzio decise di proclamare la Reggenza italiana del Carnaro.\nLe valutazioni storiografiche sull'impresa fiumana differirono radicalmente nel tempo. \"In primis\" la si ritenne uno dei prodromi per la successiva nascita e radicalizzazione del fascismo, viste le evidenti similitudini fra l'arditismo fiumano e lo squadrismo fascista, e le somiglianze ideologiche fra le idee propugnate da Gabriele D'Annunzio e quelle poi sostenute da Benito Mussolini.\nIn anni pi\u00f9 recenti sono stati messi in luce anche gli aspetti anarco-libertari della Reggenza, la cui costituzione\u00a0\u2013 approntata dal socialista rivoluzionario Alceste de Ambris (legionario fiumano con D'Annunzio) e chiamata Carta del Carnaro \u2013 present\u00f2 dei tratti particolarmente innovativi e avanzati per l'epoca, come la definizione dello Stato dannunziano come \"democrazia diretta\" che prevedeva il decentramento dei poteri, la parit\u00e0 dei diritti senza distinzione di sesso, razza, lingua, classe o religione, il diritto al lavoro correttamente retribuito, la pensione di vecchiaia per tutti, l\"habeas corpus\", il risarcimento dei danni per abuso di potere, il suffragio universale, l'istruzione gratuita, la libert\u00e0 d'espressione e di stampa, il riconoscimento del divorzio e l'abolizione dell'esercito in tempo di pace.\nLo stesso Lenin sostenne la Reggenza dannunziana, e come rifer\u00ec Nicola Bombacci, contestando l'inattivit\u00e0 dei socialisti italiani defin\u00ec polemicamente D'Annunzio come l'unica persona in grado di portare avanti la rivoluzione in Italia. L'appoggio leninista venne ricambiato: la Reggenza del Carnaro fu infatti la prima autorit\u00e0 governativa al mondo a riconoscere l'Unione Sovietica. Bisogna anche ricordare che il mercantile \"Persia\" con tonnellate di armamenti da portare ai controrivoluzionari russi fu abbordato dal sindacalista Giuseppe Giulietti e dagli \"uscocchi\" per esser dirottato a Fiume, dove fu accolto da D'Annunzio stesso con tutti gli onori.\nIl Trattato di Rapallo e la costituzione dello Stato libero di Fiume.\nDopo la costituzione della Reggenza italiana del Carnaro inizi\u00f2 un flusso migratorio verso Fiume. A Fiume ci si trasferiva dall'Italia anche per godere di libert\u00e0 e diritti che non erano concessi all'interno dei confini del Regno sabaudo come, ad esempio, la possibilit\u00e0 di divorziare. Tuttavia il Governo italiano non permetteva di ottenere nuovamente la cittadinanza italiana a chi vi avesse rinunciato al fine di conseguire il divorzio all'estero (allora non previsto dalle leggi italiane), e tra questi numerosi erano gli italiani che avevano acquistato la cittadinanza fiumana, a discapito di quella italiana, proprio a tal fine. Anche il premio Nobel Guglielmo Marconi e la sua prima moglie, l'irlandese Beatrice O'Brien, divorziarono il 12 febbraio 1924 a Fiume. Solo nel 1924, con la definitiva annessione, tutti i fiumani giunti dall'Italia riacquistarono la cittadinanza italiana.\nCon l'insediamento al governo di Giovanni Giolitti (15 aprile 1920), il Ministero degli Esteri italiano fu affidato a Carlo Sforza. Diplomatico di carriera, Sforza si adoper\u00f2 affinch\u00e9 i rapporti tra l'Italia e il governo jugoslavo si avviassero verso la normalizzazione dopo le conseguenze politiche dell'iniziativa dannunziana. I due governi, infatti, decisero di iniziare a incontrarsi in territorio italiano, a partire dal 7 novembre 1920, a Villa Spinola (oggi conosciuta anche come \"Villa del trattato\"), presso Rapallo.\nLe trattative durarono pochi giorni e il 12 novembre 1920, con la sottoscrizione del trattato di Rapallo, l'Italia e il Regno dei Serbi, Croati e Sloveni riconobbero consensualmente Fiume come stato libero e indipendente nella forma di una citt\u00e0-Stato (lo \"Stato libero di Fiume\") stabilendo i suoi confini, che vennero fissati allo spartiacque delle Alpi Giulie, con la contestuale rinuncia da parte dell'Italia alla Dalmazia settentrionale - promessa dal Patto di Londra e nel frattempo occupata - salvo l'exclave dalmata di Zara e l'isola di Lagosta, che vennero annesse all'Italia.\nIn base all'art. IV del trattato di Rapallo, lo Stato libero di Fiume aveva per territorio il cosiddetto \"Corpus separatum\", \"[...] delimitato dai confini della citt\u00e0 e del distretto di Fiume [...]\", e una striscia costiera che gli avrebbe garantito anche il confine con il Regno d'Italia. Le parti si accordarono, inoltre, per la costituzione di un Consorzio italo-slavo-fiumano per la gestione del porto della citt\u00e0 adriatica, a tutela del suo sviluppo in collegamento con l'entroterra. La citt\u00e0 di Fiume acquisiva, quindi, uno \"status\" internazionale simile al Principato di Monaco sul Mare Adriatico.\nGabriele D'Annunzio per\u00f2 neg\u00f2 la validit\u00e0 del trattato di Rapallo rifiutando di lasciare la Reggenza italiana del Carnaro. D'Annunzio decise di emettere un proclama nel quale dichiar\u00f2 di ritenere Fiume ufficialmente in guerra con il Regno d'Italia, dando ordine di distruggere tutti i ponti sul fiume Eneo e di approntare una serie di capisaldi difensivi lungo il perimetro cittadino, oltre a diverse barricate in alcuni punti strategici della citt\u00e0. Fiume fu quindi completamente circondata dal Regio Esercito e il mattino della vigilia di Natale fu sferrato l'attacco da parte dell'esercito italiano, che comprese anche un cannoneggiamento dal mare. Quest'ultimo provoc\u00f2 una cinquantina di vittime e l'allontanamento dei legionari dannunziani: tale evento \u00e8 conosciuto come \"Natale di sangue\".\nNel gennaio 1921 nella citt\u00e0 venne costituito un governo provvisorio che aveva il compito di preparare la costituzione dello Stato Libero di Fiume. Il 24 aprile 1921 si svolsero le prime elezioni parlamentari fiumane, alle quali parteciparono gli autonomisti e i Blocchi Nazionali pro-italiani. Il Movimento Autonomista ricevette voti e i Blocchi Nazionali (Partito Nazionale Fascista, Partito Liberale e Partito Democratico) . Presidente divenne il capo del Movimento Autonomista, Riccardo Zanella.\nLa larga vittoria autonomista lasci\u00f2 disorientati i nazionalisti, che reagirono provocando una serie di disordini di piazza che resero estremamente difficoltosa l'azione politica del nuovo governo: il 3 marzo 1922 i nazionalisti (riuniti in un'organizzazione definitasi \"Comitato di Difesa Cittadino\") si impadronirono del potere con un colpo di Stato. Zanella e i suoi partirono per l'esilio, ricostituendo una sorta di \"governo all'estero\" con sede a Porto Re (\"Kraljevica\"), in territorio jugoslavo. Questa scelta diede agio ai nazionalisti di fomentare ancor di pi\u00f9 le accuse agli zanelliani\u00a0\u2013 gi\u00e0 sorte nel periodo precedente e ampiamente sfruttate per motivi propagandistici\u00a0\u2013 di connivenza con i croati e di tradimento dello spirito italiano della citt\u00e0.\nL'annessione all'Italia.\nIn seguito alla cacciata di Zanella e del suo governo, vennero presentate diverse richieste d'intervento italiano, ritenute necessarie per mantenere l'ordine in citt\u00e0 garantendo cos\u00ec la necessaria sicurezza al porto. Alla fine il governo italiano colse la palla al balzo e decise di inviare a Fiume il generale Gaetano Giardino, che dal 17 settembre 1923 divenne governatore militare con il compito di tutelare l'ordine pubblico.\nLo stato di fatto rese inapplicabile il trattato di Rapallo, e di conseguenza italiani e jugoslavi intrapresero un'ulteriore trattativa sulle sorti di Fiume. Con il trattato di Roma, siglato il 27 gennaio 1924, veniva quindi sancita l'annessione di Fiume al Regno d'Italia e il 16 marzo Vittorio Emanuele III di Savoia giungeva in citt\u00e0. In base al trattato di Roma, la citt\u00e0 veniva assegnata all'Italia, mentre il piccolo entroterra e alcune piccole, ma strategiche, aree portuali venivano invece ceduti al Regno dei Serbi, Croati e Sloveni. Il nuovo confine italo-jugoslavo ricalcava ad est il confine del corpus separatum della Citt\u00e0 e distretto di Fiume dell'epoca asburgica, garantendo per\u00f2 a Belgrado il controllo di Porto Baross, il grande bacino artificiale costruito negli anni Ottanta dell'Ottocento e intitolato nel 1892 al ministro ungherese G\u00e1bor Baross. Dal canto suo il governo dello Stato libero di Fiume consider\u00f2 tale atto giuridicamente inaccettabile continuando a operare in esilio da Porto Re. \nGli accordi raggiunti vennero regolati con alcune clausole da una Commissione mista per l'applicazione del trattato; tali clausole vennero ratificate dalla Convenzione di Nettuno il 20 luglio 1925. Dopo l'annessione al Regno d'Italia, la citt\u00e0 divenne capoluogo della provincia di Fiume, che aveva una popolazione di abitanti distribuita in 13 comuni e che aveva una superficie di 1.121\u00a0km\u00b2.. La sua targa automobilistica fu . Dal 1930 la sua denominazione venne cambiata in Provincia di Fiume/Provincia del Carnaro. Nel dopoguerra la situazione geopolitica dell'Europa danubiana, area di riferimento per lo scalo portuale fiumano, cambi\u00f2 radicalmente con la nascita dei nuovi stati nazionali. Ci\u00f2 comport\u00f2 la creazione di nuove barriere doganali ed un cronico calo dei flussi commerciali che nei decenni precedenti avevano privilegiato Fiume. Cos\u00ec la citt\u00e0, diventata una remota appendice dello stato italiano e privata del suo retroterra, entr\u00f2 nella met\u00e0 degli anni venti in una fase di declino economico, specialmente per quanto riguardava il settore della cantieristica e della manifattura. In seguito alla crisi del 1929 il regime fascista fece approvare una serie di decreti, come lo status di porto franco, al fine di risollevare le sorti della depressa economia cittadina. Il porto fiumano, i cui bacini orientali erano stati ceduti agli jugoslavi con gli accordi del 1924, dovette confrontarsi ben presto con la concorrenza del limitrofo scalo di Su\u0161ak, diventato in poco tempo principale scalo portuale della Jugoslavia. Negli anni trenta i due porti, assommando i rispettivi volumi di traffico, per altro pressoch\u00e9 uguali, riuscirono a recuperare parzialmente i numeri dell'anteguerra.\nCon lo scoppio della guerra d'Etiopia e con l'intervento fascista in Spagna l'industria locale inizi\u00f2 a dar segnali di ripresa grazie alle commesse belliche.. Negli anni trenta divennero inoltre sempre pi\u00f9 dure ed oppressive le politiche di italianizzazione forzata delle minoranze croate e slovene presenti in citt\u00e0 e provincia. Con l'approvazione nel 1938 delle leggi razziali, anche l'antica comunit\u00e0 ebraica fiumana venne esclusa ed emarginata dalla vita cittadina.\nIn seguito all'invasione e lo smembramento della Jugoslavia da parte delle forze dell'Asse del 1941 la provincia di Fiume fu notevolmente allargata. Furono infatti annessi all'Italia la limitrofa cittadina Sussak, l'area del fiume Kupa le isole di Veglia e Arbe.\nA partire dal 1940 la maggioranza della popolazione fiumana d'origine ebraica, insieme ai loro correligionari qui riparati dalla Jugoslavia, inizi\u00f2 ad essere imprigionata e deportata in base alle leggi razziali fasciste, qui rigorosamente applicate dal prefetto Temistocle Testa. Nel 1942 si formarono, in particolare nelle aree del contado fiumano occupate l'anno precedente, le prime formazioni partigiane jugoslave. In risposta alle prime azioni della Resistenza le autorit\u00e0 militari italiane risposero con rastrellamenti nei villaggi e rappresaglie contro la popolazione croata del circondario. Il culmine della violenza venne raggiunto il 12 luglio 1942 quando nel borgo di Podhum, a 10\u00a0km da Fiume, gli italiani uccisero per rappresaglia oltre 110 civili. Per piegare la resistenza delle popolazioni slave venne poi aperto nella vicina isola di Arbe un campo di concentramento per civili che arriver\u00e0 ad ospitare oltre 21.000 internati.\nDopo l'armistizio di Cassibile (3 settembre 1943), Fiume fu occupata dai tedeschi e inserita nella Zona d'operazioni del Litorale adriatico (OZAK): formalmente sotto la giurisdizione della Repubblica Sociale Italiana, il potere rimase sempre saldamente nelle mani dei tedeschi, a capo di un'amministrazione creata \"ad hoc\" con alla testa il Gauleiter Friedrich Rainer, che si avvaleva della collaborazione di una serie di funzionari italiani. Nel 1944 la citt\u00e0 fu duramente bombardata dall'aviazione alleata che colp\u00ec ripetutamente l'area portuale e la citt\u00e0 vecchia. Il 30 aprile 1944 i nazifascisti massacrarono circa 270 civili nel villaggio di Lippa, frazione del vicino comune di Mattuglie.\nL'annessione alla Jugoslavia.\nL'epilogo della seconda guerra mondiale vide ancora una volta il destino di Fiume determinato da una combinazione di forza e diplomazia. Le truppe jugoslave avanzarono ai primi di maggio del 1945 fino a Trieste, con Fiume che fu presa il 3 maggio, ma la cessione alla Jugoslavia fu formalizzata solo con i trattati di Parigi dalle forze alleate il 10 febbraio 1947.\nDal primo giorno dell'occupazione jugoslava, Fiume fu sottoposta a un regime di governo militare che si protrasse per quasi due anni. In questo periodo avvennero una serie di epurazioni e di omicidi mirati a eliminare non solo le personalit\u00e0 compromesse con il fascismo e con i tedeschi, ma anche ogni possibile oppositore al progetto di annessione della citt\u00e0 alla Jugoslavia, nonch\u00e9 all'instaurazione di un regime marxista ispirato apertamente all'Unione Sovietica di Stalin.\nVennero perci\u00f2 giustiziati sia alcuni vecchi podest\u00e0 fascisti (Riccardo Gigante, Carlo Colussi, Gino Sirola), sia i capi del Movimento Autonomista Liburnico (Nevio Skull, Mario Blasich, Giuseppe Sincich e altri). In quest'ultimo caso vennero tutti apertamente accusati dai comunisti jugoslavi di filofascismo, attendismo e attivit\u00e0 antipopolari sebbene alcuni di essi fossero notoriamente antifascisti.\nFra i giustiziati dagli jugoslavi\u00a0\u2013 all'incirca seicento \u2013 vi furono anche l'ebreo antifascista reduce da Dachau Angelo Adam, membro del CLN fiumano e trucidato con la moglie e la figlia diciassettenne, l'altro membro del CLN Matteo Blasich\u00a0\u2013 che secondo gli jugoslavi si sarebbe ucciso nella soffitta di una palazzina sede dell'OZNA (la polizia segreta comunista jugoslava) per sottrarsi ad un arresto per furto\u00a0\u2013 come pure il dirigente comunista fiumano Rodolfo Moncilli, ucciso dall'OZNA nell'ambito del tentativo del Partito Comunista Croato di annientare il Partito Comunista Fiumano.\nLa stragrande maggioranza della popolazione italiana di Fiume fugg\u00ec dalla citt\u00e0 fra il maggio del 1945 e il 1948. Alla fine degli anni quaranta Fiume venne ripopolata massicciamente con abitanti provenienti dalle pi\u00f9 disparate regioni della nuova Jugoslavia di Tito. Il primo decennio del dopoguerra fu molto difficile: le distruzioni operate dai tedeschi si accompagnarono alla scomparsa dell'imprenditoria e del commercio privato, attivit\u00e0 in massima parte in mano agli italiani ed espropriate seguendo i principi del marxismo. Fiume fu quindi oggetto di un processo di croatizzazione.\nNello stesso tempo, si susseguirono continui processi epurativi fra le maestranze e gli uffici pubblici, decisi per i pi\u00f9 disparati motivi allo scopo di rafforzare il potere del nuovo regime ma aventi l'effetto di distruggere completamente le basi economiche private e quindi la possibilit\u00e0 di permanenza della popolazione italiana, orientata per la maggioranza verso il libero mercato, con un'oggettiva volont\u00e0 di estirpare questa storica etnia da Fiume.\nTutto ci\u00f2 caus\u00f2 un blocco quasi totale delle attivit\u00e0, cui si cerc\u00f2 di ovviare anche col trasferimento a Fiume di gruppi di operai specializzati italiani di Monfalcone fedeli al Partito Comunista Italiano e all'Unione Sovietica di Stalin, attratti dal progetto di edificazione di una societ\u00e0 ispirata ai principi marxisti. I \"monfalconesi\", cos\u00ec vennero chiamati, furono in seguito perseguitati dall'apparato jugoslavo dopo la rottura politica tra Tito e Stalin, che avvenne nel 1948: diversi furono deportati nell'isola-gulag jugoslava di Goli Otok (Isola Calva), molti rientrarono pi\u00f9 o meno clandestinamente in Italia o fuggirono in altri Stati del blocco sovietico o anche\u00a0\u2013 in misura minore\u00a0\u2013 in altre regioni della Jugoslavia. Tale fenomeno migratorio \u00e8 conosciuto come \"esodo dei cantierini monfalconesi\". All'inizio degli anni sessanta la citt\u00e0 ritrov\u00f2 poi lo slancio economico, seguendo le sorti del porto, che divent\u00f2 il maggiore scalo jugoslavo.\nA Fiume, durante la fase pi\u00f9 acuta della questione triestina, ovvero della contesa sui territori della Venezia Giulia tra Italia e Jugoslavia nella parte finale della seconda guerra mondiale e durante il successivo dopoguerra, come prosieguo di un comizio anti italiano, vennero prese d'assalto e poi distrutte da una folla inferocita tutte le insegne in lingua italiana dei negozi, delle scuole e delle vie cittadine nel corso di manifestazioni di piazza avvenute tra il 9 e il 10 ottobre 1953: fu la fine del plurisecolare uso pubblico della lingua italiana nella citt\u00e0 di Fiume.\nDeclino di Fiume sotto la Croazia indipendente.\nNel giugno 1991, in seguito alla disgregazione della Jugoslavia, Fiume resta a far parte della neonata repubblica croata. La citt\u00e0 dovette sopportare nuovamente le difficili condizioni derivanti dalla politica della \"privatizzazione\" del nuovo regime nazionalista, e il porto e l'industria di Fiume ne sub\u00ec i peggiori contraccolpi: , e la popolazione scese di quasi 40.000 unit\u00e0. Solo dopo che le condizioni politiche interne e internazionali resero la situazione pi\u00f9 favorevole, la strategica posizione geografica della citt\u00e0 permise a Fiume di cominciare a riprendere il suo ruolo di porto del passato. Nel 2008 viene finalmente terminato il collegamento autostradale con Zagabria iniziato gi\u00e0 nel 1971; i rari progetti di sviluppo intrapresi dalla Croazia non sono per\u00f2 stati volano di una crescita dell'economia fiumana.\nSimboli.\nIl simbolo pi\u00f9 celebre di Fiume \u00e8 l'aquila bicipite, che \u00e8 riportata sia sullo stemma che sulla bandiera della citt\u00e0. L'aquila bicipite, che \u00e8 un simbolo storico anche della Casa d'Asburgo, \u00e8 stata concessa nel 1659 dall'imperatore Leopoldo I d'Asburgo. Fu poi scolpita e collocata anche sulla sommit\u00e0 della Torre Civica. Quest'ultima ebbe una storia travagliata perch\u00e9 fu decapitata nel 1919 dagli Arditi di Gabriele D'Annunzio durante l'impresa di Fiume.\nSuccessivamente ricostruita, l'aquila bicipite collocata sulla Torre civica fu tolta nel 1949 dai comunisti di Tito perch\u00e9 simbolo dell'Impero austro-ungarico e poi del regime fascista italiano. \u00c8 stata ricollocata sulla sommit\u00e0 della Torre civica nel 2017 dopo la decisione del consiglio comunale di Fiume, grazie a un iter durato dieci anni. La nuova statua dell'aquila bicipite \u00e8 pi\u00f9 piccola e leggera di quella originaria per non gravare troppo sulla struttura portante della Torre civica.\nMonumenti e luoghi d'interesse.\nArchitetture religiose.\nL'edificio religioso pi\u00f9 importante di Fiume \u00e8 la Cattedrale di San Vito, che \u00e8 la chiesa pi\u00f9 importante per la comunit\u00e0 cattolica locale nonch\u00e9 la sede dell'arcidiocesi di Fiume. La chiesa originale di San Vito era nel Medioevo una piccola chiesa romanica con abside semicircolare dietro l'altare. Con l'arrivo dei gesuiti a Fiume, nel 1638 hanno avuto inizio i lavori per la costruzione della cattedrale cos\u00ec come oggi la conosciamo. L'edizione si protrasse per quasi cento anni, fino al 1727, con la realizzazione della cupola sul modello della Basilica veneziana di Santa Maria della Salute e la realizzazione di un basso campanile.\nLa basilica della Madonna del Tersatto \u00e8 un santuario mariano che sorge a Tersatto. Legata alla celebre basilica della Santa Casa di Loreto, dal 1930 \u00e8 basilica minore. Realizzata dai principi dei Frangipani come semplice cappella e poi, nel 1431, trasformata in una chiesa con un monastero francescano. La chiesa fu ripetutamente ampliata fino al 1824. \u00c8 considerata la chiesa pi\u00f9 antica della Croazia e il pi\u00f9 antico santuario mariano del Paese.\nNel centro di Fiume si trovano anche la chiesa di Santa Maria Assunta, la chiesa di San Sebastiano, la chiesa dei Cappuccini e la chiesa di San Girolamo. Da segnalare anche la presenza chiesa ortodossa di San Nicola, costruita dalla comunit\u00e0 serba alla fine del XVIII secolo.\nDegne di nota sono anche la sinagoga ortodossa di Fiume, che fu costruita nel 1928 (quando Fiume era parte dell'Italia) in stile moderno. \u00c8 una delle poche sinagoghe in territorio croato ad essere sopravvissuta alle distruzioni del periodo nazista. La sinagoga ortodossa di Fiume fu costruita per soddisfare le necessit\u00e0 degli ebrei ortodossi che a Fiume erano in minoranza nei confronti della restante parte della comunit\u00e0 ebraica, che si riuniva invece nella maestosa sinagoga grande di Fiume (edificata nel 1903 e distrutta dai nazisti nel 1944)..\nLa moschea di Fiume, ufficialmente chiamata \"Centro islamico di Fiume\", \u00e8 una moschea costruita tra il 2009 e il 2013 lungo l'autostrada A7 croata nella frazione di Zamet Superiore. Serve oltre 9.000 fedeli, principalmente immigrati bosniaci e albanesi che vivono o lavorano nella contea di Fiume o, pi\u00f9 genericamente, nella Regione litoraneo-montana. Si tratta della terza moschea costruita in Croazia, dopo quelle di Gunja (inaugurata nel 1969) e di Zagabria (aperta nel 1987).\nIl cimitero monumentale di Cosala, ufficialmente noto come \"cimitero cittadino di Cosala\", \u00e8 il maggiore luogo di sepoltura della citt\u00e0 e uno dei pi\u00f9 importanti cimiteri della Croazia. \u00c8 situato nel rione di Cosala (\"Kozala\") presso la foce del fiume Eneo nel golfo del Quarnero. Le origini del cimitero risalgono al 1781 quando il primo appezzamento di terra destinato alla costruzione del cimitero, un orto di propriet\u00e0 di Francesco Saverio Zuzulich venne acquistato dal comune di Fiume. L'inaugurazione ufficiale del cimitero avvenne il 1\u00ba dicembre 1838. Nel cimitero sono presenti mausolei e tombe di diversi stili, dal neogotico allo stile liberty, dallo storicismo al neoclassicismo.\nArchitetture civili.\nIl Palazzo Adria \u00e8 uno storico edificio affacciato sul mare gi\u00e0 sede della Societ\u00e0 anonima di navigazione marittima \"Adria\", che nacque nel 1882 per poi confluire nel 1947 nella compagnia di navigazione Jadrolinija. Il palazzo fu costruito nel 1897 per la compagnia di navigazione marittima ungherese \"Adria\" venne croatizzato in \"Jadran\" dopo la seconda guerra mondiale. La sua facciata monumentale domina l'intero porto di Fiume, mentre l'altra d\u00e0 su piazza Adria.\nAltro edificio civile degno di nota \u00e8 il palazzo della Scuola media superiore italiana di Fiume, che \u00e8 una scuola pubblica per gli italiani di Croazia istituita nel 1888. Altre architetture civili importanti di Fiume sono il palazzo del Municipio (ex sede del Banco di Roma), il palazzo dell'archivio di Stato, il palazzo Modello, il palazzo del Governatore, il palazzo di Giustizia, il palazzo Ploech, il palazzo della Filodrammatica, il palazzo Baccich, Casa Albori, la Casa Veneziana, la Casa Turca, il Palazzo delle Poste Centrali e la Casa Rinaldi.\nAltri luoghi.\nAltre architetture a Fiume degne di nota sono:\nSociet\u00e0.\nEvoluzione demografica.\nSeguono due tabelle che mostrano le popolazioni della citt\u00e0 e dell'area urbana:\nEtnie e minoranze straniere.\nAl censimento del 2001, la maggioranza della popolazione di Fiume si dichiar\u00f2 croata per l'80,39%. Solo l'1,92% ( persone) della popolazione si dichiar\u00f2 di nazionalit\u00e0 italiana, sebbene gli iscritti alla locale comunit\u00e0 italiana fossero ancora oltre . I serbi rappresentavano il 6,21% dei residenti, l'1,46% si dichiarava \"altro\", mentre gli indecisi erano il 5,05%. Altri gruppi nazionali rilevanti erano i bosniaci di tradizione musulmana (1,37%) e gli sloveni (1,09%). Erano presenti altri gruppi etnici, che per\u00f2 avevano una consistenza esigua.\nSecondo il censimento del 2011, invece, la citt\u00e0 di Fiume ha raggiunto una popolazione di abitanti, di cui:\nLa presenza autoctona di italiani.\nA Fiume gli italiani autoctoni erano la maggioranza relativa nel comune (48,61% nel 1910, prima della sua annessione all'Italia), e oltre alla cospicua comunit\u00e0 croata (25,95% nello stesso anno), vi era anche una discreta minoranza ungherese (13,03%). Gli italiani a Fiume salirono, nel 1925, un anno dopo la sua annessione all'Italia, al 70,7% della popolazione totale.\nFino al termine della seconda guerra mondiale la popolazione italiana era ancora l'etnia maggioritaria a Fiume. Dopo la fine delle ostilit\u00e0 in gran parte emigr\u00f2 in seguito all'esodo giuliano dalmata, sparpagliandosi in tutta Italia (soprattutto a Trieste, Venezia, Ancona, Roma, Genova: a Roma, in particolare, per ospitarli, fu creato un quartiere \"ad hoc\", il quartiere Giuliano-Dalmata) e oltre oceano (Australia, Canada, Argentina, Brasile, Uruguay, Stati Uniti d'America).\nTra gli esuli fiumani celebri sono degni di nota il linguista Giovanni Frau, il politico Leo Valiani, gli atleti Abdon Pamich (marciatore), Ezio Loik, Antonio Vojak, Rodolfo Volk, i fratelli Mario e Giovanni Varglien, Marcello Mihalic e Giovanni Udovicich (calciatori), Gianni Cucelli e Orlando Sirola (tennisti), la regista Luciana d'Asnasch Veschi, la scrittrice Marisa Madieri, il poeta Valentino Zeichen, il giurista Danilo Zolo, lo scrittore e storico Amleto Ballarini, i narratori Osvaldo Ramous e Diego Zandel (nato in un campo profughi da genitori fiumani), lo scrittore e politico Sergio Travaglia.\nA cavallo tra il 1946 e il 1948 Fiume fu la citt\u00e0 maggiormente interessata dall'arrivo, nella Jugoslavia di Tito, di alcune migliaia di emigranti italiani, perlopi\u00f9 lavoratori del cantiere navale di Fiume e del cantiere navale di Pola, che vi si trasferirono principalmente per motivazioni ideali e politiche, contribuendo come operai specializzati e tecnici al rilancio del cantiere navale fiumano, che fu dedicato al 3 maggio (\"3 Maj\"), data che ricorda il 3 maggio 1945, in cui Fiume venne occupata dalle truppe partigiane di Tito.\nOggi la \"Comunit\u00e0 degli Italiani di Fiume\" (CI di Fiume) conta iscritti e ha sede nell'antico Palazzo Modello (un edificio monumentale, che in origine era la sede del Circolo degli ufficiali della Marina austroungarica e poi sede della Regia Marina italiana), a qualche centinaio di metri dalla torre civica di Fiume, uno dei simboli storici della citt\u00e0. Lo storico sodalizio aderisce all'Unione Italiana.\nSecondo il censimento croato del 2011 gli italiani di Fiume erano , ossia l'1,9% della popolazione fiumana ( abitanti), mentre (1,77%) dichiaravano d'essere di madrelingua italiana. Fra gli italiani del secondo dopoguerra che decisero di trasferirsi o di rimanere a Fiume per motivi politici e ideali sono da ricordare l'artista Romolo Venucci, l'artista e critica d'arte Erna Toncinich, e gli scrittori Lucifero Martini e Giacomo Scotti.\nA Fiume ha sede pure la casa editrice EDIT, proprietaria del quotidiano in lingua italiana \"La Voce del Popolo\", del quindicinale \"Panorama\", del periodico per ragazzi \"Arcobaleno\" (ex \"Il Pioniere\") e della rivista culturale \"Battana\", che prende il nome dell'omonimo natante tradizionale veneto. L'EDIT pubblica i libri di testo destinati alle scuole italiane di Croazia e Slovenia nonch\u00e9 libri (quasi esclusivamente scritti in lingua italiana o nei dialetti locali della lingua veneta) di autori italiani residenti in Croazia e Slovenia.\nA Fiume esistono quattro scuole primarie che coprono anche l'istruzione primaria di primo grado (corrispondente agli otto anni dell'obbligo scolastico) e una scuola secondaria di secondo grado. Per quanto riguarda l'istruzione primaria e secondaria di primo grado, a Fiume sono presenti la SEI Dolac, la SEI San Nicol\u00f2 (ex Mario Gennari), la SEI Gelsi, la SEI Belvedere e, per quanto infine concerne l'istruzione secondaria di secondo grado, l'SMSI di Fiume (conosciuta da tutti in citt\u00e0 con il nome di \"Liceo\").\nAlla SMSI gli alunni possono scegliere quattro indirizzi di studio: ginnasio generale, ginnasio matematico-scientifico, indirizzo alberghiero-turistico (tutti corsi quadriennali) o scuola commerciale (corso triennale). Presso le scuole italiane le lezioni di tutte le materie, con l'eccezione della lingua croata, vengono svolte in lingua italiana. Nell'ambito dell'insegnamento della lingua inglese le traduzioni vengono fatte dall'inglese all'italiano e viceversa (la stessa prassi vale anche nel caso dell'insegnamento del francese, del tedesco e del latino).\nNel 2003 papa Giovanni Paolo II durante la sua terza visita pastorale in Croazia (si tratt\u00f2 del suo centesimo viaggio all'estero), si ferm\u00f2 anche a Fiume. Durante la celebrazione della messa svoltasi nell'ampio piazzale del Delta (tra il Canale morto e il fiume Eneo), il papa si rivolse alla comunit\u00e0 autoctona italiana usando l'italiano.\nLingue e dialetti.\nDescrizione.\nLa ripartizione linguistica al 2001 \u00e8 la seguente:\nOltre al croato e all'italiano, che sono le lingue pi\u00f9 diffuse, la popolazione utilizza anche il dialetto fiumano, una variante della lingua veneta affine all'istroveneto e al veneto dalmata, parlato da ca. il 2-5% della popolazione, corrispondente a circa 20 000 locutori, distribuiti tra le varie etnie di Fiume. Il dialetto fiumano, similmente agli altri dialetti veneti parlati lungo la costa adriatica, \u00e8 stato storicamente usato anche come lingua franca da parte delle diversi gruppi etnici presenti a Fiume. In alcune zone dell'area urbana di Fiume \u00e8 parlato anche il ciacavo, uno dei tre dialetti della lingua croata.\nStoria.\nDa un punto di vista linguistico, dopo la caduta dell'Impero romano d'Occidente (476 d.C.), le popolazioni romanizzate dell'Istria, del Quarnaro e della Dalmazia rimasero in bal\u00eca di alcune trib\u00f9 bellicose, principalmente Avari e Slavi. In questo periodo anche nel Carso, territorio dove \u00e8 situata Fiume, erano diffuse la lingue retoromanze. Con l'insediamento degli slavi, si diffusero anche le lingue slave meridionali, in particolar modo il lingua croata. A partire dal Rinascimento, le comunit\u00e0 ladine iniziarono gradualmente ad essere assimilate dalle popolazioni slave, scomparendo poi completamente da queste aree geografiche.\nNel XVII secolo il commercio fiumano si estese sino in Puglia. Come conseguenza aument\u00f2 l'immigrazione marchigiana e veneta verso Fiume, e con essa si increment\u00f2 nuovamente la diffusione di lingue romanze, in particolar modo il dialetto veneto coloniale (ovvero l'idioma parlato nei domini marittimi veneziani, che erano chiamati \"Stato da Mar\"), da cui si evolse il dialetto fiumano, e la lingua italiana. La Repubblica di Venezia non ne ebbe per\u00f2 mai il controllo diretto su Fiume, se non per una brevissima parentesi nel 1508.\nTra le lingue parlate in citt\u00e0 si us\u00f2, soprattutto sino alla fine della seconda guerra mondiale, e ancora oggi nell'ambito della componente autoctona italiana residente in citt\u00e0, il dialetto fiumano, che ha influenze di altre lingue, prevalentemente il croato e in misura minore il tedesco.\nL'uso scritto della lingua, prima latina e poi italiana, \u00e8 attestato da tutte le pi\u00f9 antiche fonti: fra le carte latine del cancelliere Del Reno di Modena (1436-1461) sono conservati i primi documenti scritti in lingua volgare degli archivi fiumani, allegati a una carta notarile: si tratta di una tariffa del pesce e di un inventario dei beni della chiesa parrocchiale di Fiume, dalle quali si deduce che il popolo conoscesse la lingua italiana. A partire da questo periodo, i documenti in italiano volgare si susseguono in gran numero: particolarmente indicativo un proclama latino del 1575 che si dice esser stato spiegato in lingua italiana \"per la migliore comprensione del popolo\".\nNel 1599 il consiglio civico di Fiume ordin\u00f2 al suo magistrato di redigere in futuro i propri atti in italiano invece che in latino, per farli comprendere a tutti. All'inizio del XIX secolo, l'uso della lingua italiana era presente non solo negli affari della pubblica amministrazione, ma anche nei contratti privati cos\u00ec come nei contadi slavi circostanti di Castua, Grobnico, Tersatto, Buccari e Valdivino. Anche tra le persone colte di Fiume era diffuso il dialetto fiumano.\nA Fiume, in alfabeto glagolitico, ovvero del pi\u00f9 antico alfabeto slavo conosciuto, sono rimaste due tracce, ovvero un'iscrizione del 1561 sull'architrave della porta d'una casa nella zona del duomo di San Vito e un registro di Sante Messe del 1605. D'altro canto, prove indirette dell'utilizzo pubblico della lingua slava sono rinvenibili nelle diverse richieste dei vescovi della zona.\nNel 1911 la ripartizione linguistica di Fiume era\nTradizioni e folclore.\nIl Moretto fiumano (\"Mor\u010di\u0107\") \u00e8 un inusuale gioiello di derivazione veneziana tipico della citt\u00e0 di Fiume, costituito dall'effige della testa di moro, che decora orecchini, ciondoli o spille. Il Moretto fiumano costituisce uno dei simboli pi\u00f9 riconoscibili della citt\u00e0, della regione del Quarnaro e della Dalmazia. Oltre ai suoi scopi estetici, decorativi e di portafortuna, questo insolito gioiello \u00e8 quindi un tipico segno di identit\u00e0 ed appartenenza alla citt\u00e0 di Fiume il cui uso travalica i confini locali cittadini.\nCultura.\nEventi.\nEvento di richiamo internazionale \u00e8 il carnevale di Fiume (\"Rije\u010dki karneval\"), che \u00e8 stato istituito nel 1982 e che si svolge ogni anno tra la fine di gennaio e gli inizi di marzo. La sfilata, che \u00e8 organizzata nell'ultima domenica prima del mercoled\u00ec delle ceneri, \u00e8 uno dei carnevali pi\u00f9 importanti della Croazia, tant'\u00e8 che viene trasmesso in diretta dalle televisioni nazionali.\nDurante la sfilata del carnevale di Fiume un centinaio di gruppi mascherati o folkloristici marciano lungo la citt\u00e0, salutati dal sindaco, dal maestro Toni (\"me\u0161tar Toni\"), ovvero il \"maestro del carnevale\" che diventa \"sindaco\" della citt\u00e0 durante l'evento, e dalla regina del carnevale. La sfilata viene aperta verso mezzogiorno con in testa il sopraccitato Moretto fiumano, dal 1991 simbolo e maschera ufficiale della citt\u00e0. L'ultimo gruppo che alla sera chiude la parata sono gli scampanatori di Halubje (\"Halubajski zvon\u010dari\"). Vengono organizzati, anche nei giorni che precedono la sfilata di carnevale, numerose feste in vari luoghi e quartieri di Fiume: uno dei pi\u00f9 conosciuti si svolge sul Corso (\"Korzo\"), la strada principale della citt\u00e0.\nFiume \u00e8 stata eletta capitale europea della cultura 2020.\nIstruzione.\nMusei.\nIl Museo di arte moderna e contemporanea nasce nel 1948 come una galleria di belle arti. Nel 1962 diventa Galleria d'arte. Il museo ospita una collezione d'arte permanente la cui datazione arriva fino al XX secolo. Degno di nota, a Fiume, \u00e8 anche il Museo marittimo e storico del litorale croato.\nUniversit\u00e0.\nLa citt\u00e0 \u00e8 sede dell'Universit\u00e0 di Fiume, fondata nel 1973.\nMedia.\nStampa.\nIl principale quotidiano della citt\u00e0 \u00e8 la \"Novi list\", fondato nel 1900. La testata vanta il primato di essere il pi\u00f9 antico giornale in lingua croata ancora esistente. L'organo di riferimento della comunit\u00e0 italiana \u00e8 \"La Voce del Popolo\", di propriet\u00e0 della casa editrice EDIT.\nTeatro.\nNella citt\u00e0 \u00e8 stato realizzato, dallo studio di architettura Fellner e Helmer, il Teatro Nazionale Croato HNK Ivan pl. Zajc, sede anche del Dramma Italiano di Fiume.\nGeografia antropica.\nSuddivisioni amministrative.\nIl comune di Fiume non \u00e8 diviso in insediamenti (in lingua croata chiamati \"naselja\"). La citt\u00e0 \u00e8 invece suddivisa in 34 rioni, o \"comitati di quartiere\" (\"mjesni odbori\"), dotati di consigli rionali e di un certo grado di autonomia amministrativa, elencati di seguito. Tra parentesi il nome autoctono in lingua italiana.\nPrecedente suddivisione.\nNel 1936 il comune di Fiume, quando apparteneva all'Italia inquadrato nella provincia di Fiume, aveva una popolazione totale di 53\u00a0896 residenti, ed era suddiviso in due frazioni:\nEconomia.\nCantieristica navale.\nFiume possiede una storica industria cantieristica navale concentrata in due siti, il cantiere navale di Fiume e il cantiere navale Viktor Lenac nella baia di Costrena.\nIl cantiere navale di Fiume \u00e8 un importante cantiere navale in cui vengono costruite principalmente petroliere, cargo, porta containers e talvolta anche navi passeggeri (traghetti e yacht); impiega circa 3250 addetti. La storia del cantiere e del porto \u00e8 strettamente legata alle vicende storiche e politiche della citt\u00e0. Il bacino venne costruito presso il delta del fiume Eneo allo sbocco del \"Canal Morto\", i cui fondali profondi circa 10 metri consentivano l'approdo di grandi navi. Il cantiere, dopo alterne fortune dovuti alle guerre e ai relativi passaggi da una nazione all'altra, ritorn\u00f2 ad essere pienamente operativo solo dalla seconda met\u00e0 degli anni cinquanta e da allora vi sono state costruite oltre 700 navi. All'inizio degli anni sessanta i cantieri arrivarono ad impiegare 4.500 lavoratori e il porto divenne il maggiore scalo jugoslavo ed uno dei pi\u00f9 importanti del Mediterraneo. Nel giugno 1991, in seguito alla guerra e alla disgregazione della Jugoslavia, Fiume entr\u00f2 a far parte dell'indipendente Croazia, ma la citt\u00e0 nuovamente pat\u00ec le difficili condizioni conseguenti ad una guerra ed il porto ne sub\u00ec i contraccolpi. Il traffico, gi\u00e0 colpito dalla crisi economico/finanziaria dell'ultima Jugoslavia, sub\u00ec un ulteriore calo, ma quando, le condizioni politiche interne ed internazionali hanno reso la situazione pi\u00f9 tranquilla, Fiume ha finito per assumere in pochi anni il ruolo di principale porto croato e la cantieristica navale un ruolo importante nell'economia della Croazia.\nIl cantiere navale Viktor Lenac era stato fondato nel 1896 con il nome \"\"Lazarus\" nel porto di Fiume. All'epoca veniva utilizzato per la costruzione e la riparazione di mercantili e pescherecci italiani ed austro-ungarici. Il \"Cantiere Lazarus\"\" si trovava all'interno del Porto Baross, che il trattato di Roma assegnava alla Regno di Jugoslavia con la localit\u00e0 di Sussak, mentre Fiume all'Italia. Nel 1939 Sussak costituiva il maggior porto marittimo della Jugoslavia, sede e base della societ\u00e0 \"Jugolijnea\", la compagnia marittima di bandiera e di altre societ\u00e0 minori. Al termine della seconda guerra mondiale il cantiere, nel 1948, \u00e8 stato ribattezzato con l'attuale nome \"Viktor Lenac\". In seguito all'accrescimento delle commesse negli anni settanta il cantiere venne spostato da Fiume alla baia di Martin\u0161\u0107ica che \u00e8 abbastanza profonda e protetta sufficientemente dai venti e dalle onde. La baia si trova a circa 2 miglia sul lato orientale della citt\u00e0 di Fiume. Dopo lo spostamento a Martin\u0161\u0107ica il cantiere increment\u00f2 le sue capacit\u00e0 produttive con un aumento delle commesse di lavoro. Dopo l'indipendenza croata il cantiere dal 1993 \u00e8 stato totalmente privatizzato.\nL'invenzione del siluro.\nIl primo primitivo siluro al mondo fu inventato dal fiumano Giovanni Luppis attorno al 1860. Fu poi perfezionato, sempre a Fiume, dal britannico Robert Whitehead, che subentr\u00f2 a Luppis nello sviluppo dell'arma. Fu sempre a Fiume che Whitehead apr\u00ec la Silurificio Whitehead di Fiume, che produsse ed esport\u00f2 la nuova rivoluzionaria arma presso le marine militari di tutto il mondo.\nLa storia del gas a Fiume.\nIl 1\u00ba agosto 1852 a Fiume vennero accesi 226 lampioni alimentati a gas. Nello stesso anno nel rione di Scoglietto (oggi chiamata \"Skolji\u0107\") fu realizzata la prima officina del gas di Fiume. L'impianto venne trasferito nel 1874 nel rione di Mlaka (considerato all'epoca molto distante dal centro abitato), dove \u00e8 rimasto fino alla fine del 2006.\nNel 1923 il sistema della produzione del gas e della sua distribuzione si svilupp\u00f2 assumendo la forma che quasi invariata si \u00e8 mantenuta fino a oggi. In quel periodo il gas cominci\u00f2 a essere utilizzato prevalentemente per la preparazione dei cibi e in misura sempre pi\u00f9 ridotta per l'illuminazione. L'ultimo lampione a gas della citt\u00e0 fu spento nel 1939. Nel 1995 il cosiddetto \"gas cittadino\", o \"gas citt\u00e0\", cominci\u00f2 a essere rimpiazzato dal gas misto, una fase intermediaria necessaria all'introduzione del metano. Il 27 novembre del 2006 l'officina del gas per la produzione di gas citt\u00e0 \u00e8 stata disattivata.\nUn importante impulso alla metanizzazione di Fiume si verific\u00f2 nel 2003 quando la citt\u00e0 diede il proprio assenso all'aumento di capitale della societ\u00e0 municipalizzata Energo S.r.l., un'operazione da 12 milioni di euro, alla quale aderirono anche investitori italiani. Dal 2003 al 2006 sono stati realizzati 136 chilometri di gasdotti urbani (il costo dei lavori \u00e8 stato di circa 101 milioni di kune, circa 13,8 milioni di euro). Alla fine del 2006 i consumatori di gas erano .\nInfrastrutture e trasporti.\nStrade.\nFiume \u00e8 ben collegata con altre citt\u00e0 della Croazia e con altre nazioni vicine. L'autostrada A6 la collega alla capitale Zagabria attraverso la A1, mentre l'autostrada A7, completata nel 2004, la collega con la capitale slovena Lubiana e con Trieste. La A7 funge anche da tangenziale e facilita l'accesso all'autostrada A8 che porta in Istria e che inizia dopo la galleria del Monte Maggiore collegando Fiume con l'Istria.\nFerrovie.\nLa stazione ferroviaria di Fiume \u00e8 collegata via strada ferrata elettrificata con Zagabria e, attraverso Koprivnica, con il corridoio paneuropeo Vb verso Budapest. Esistono linee ferroviarie elettrificate verso nord che portano a Trieste e Lubiana, aperte al solo traffico merci. Treni giornalieri partono per Vienna, Monaco di Baviera e Salisburgo. Sono in progetto la linea ad alta velocit\u00e0 per Zagabria e il collegamento ferroviario con l'isola di Veglia e con Pola.\nPorti.\nIl porto di Fiume (\"luka Rijeka\"), con un passaggio di merci pari a (dato 2017) 12.6\u00a0milioni di tonnellate, principalmente costituite da prodotti petroliferi, pari a 260 337 unit\u00e0 equivalente a venti piedi, \u00e8 il principale porto della Croazia. Citato gi\u00e0 in documenti risalenti al 1281 e 1719, il porto di Fiume era una zona franca. Da Fiume esistono collegamenti marittimi con le isole quarnerine e altre citt\u00e0 vicine, oltre che linee costiere nazionali con Spalato e Ragusa, ma non collegamenti internazionali per passeggeri.\nAeroporti.\nL'aeroporto internazionale di Fiume \u00e8 situato a 17\u00a0km dalla citt\u00e0, nelle vicinanze di Castelmuschio, sull'isola di Veglia, raggiungibile tramite un ponte e grazie a linee di autobus che lo collegano ad Abbazia. Inaugurato nel 1970, l'aeroporto di Fiume ha una pista da 2500\u00a0m. Nel 2018 ha visto transitare 183\u00a0606 passeggeri. Situato a 17\u00a0km dalla stazione ferroviaria di Fiume, \u00e8 interessato da un traffico di voli di compagnie \"low cost\" europee, in particolare durante la stagione estiva.\nAmministrazione.\nGemellaggi.\nFiume \u00e8 gemellata con:\nSport.\nLa storia dello sport a Fiume inizia tra il 1885 e il 1888 con la fondazione del Club Alpino Fiumano nel 1885, dello \"Young American Cycle Club\" nel 1887 e del Nautico Sport Club Quarnero nel 1888, quest'ultimo dalla minoranza ungherese della citt\u00e0. Precedentemente, nel 1873, su iniziativa di Robert Whitehead, fu organizzato a Fiume il primo incontro calcistico disputato sul territorio della moderna Repubblica di Croazia, con la squadra rappresentativa delle ferrovie ungheresi, che sfid\u00f2 quella degli ingegneri inglesi dello \"Stabilimento Tecnico di Fiume\", che in seguito divent\u00f2 \"Torpedo Fabrik von Robert Whitehead\" passando alla storia per la fabbricazione di siluri. Il primo club calcistico fondato a Fiume fu invece il Club atletico fiumano.\nIl HNK Rijeka \u00e8 il principale club calcistico cittadino, che milita nella PRVA NHL, il massimo campionato croato. In attesa della riscostruzione dello stadio Cantrida, gli incontri sono ospitati nel nuovo Stadio Rujevica. Fiume, durante il periodo di appartenenza all'Italia, fu sede dell'Unione Sportiva Fiumana, che si sciolse alla fine della seconda guerra mondiale dopo il passaggio della citt\u00e0 alla Jugoslavia. Partecip\u00f2 a 17 stagioni sportive, compresi un campionato di Divisione Nazionale (all'epoca nome della massima serie del campionato italiano di calcio) e a due campionati di Prima Divisione Nord (secondo livello del campionato italiano di calcio).\nLa squadra di pallacanestro \u00e8 il Kvarner 2010, mentre fino al 2009 la principale squadra era KK Rijeka, fallito per ragioni finanziarie. Altre squadre sportive fiumane sono RK Zamet e \u017dRK Zamet (pallamano), VK Primorje EB (pallanuoto) e \u017dOK Rijeka (pallavolo femminile). Fiume ha ospitato i Campionati europei di nuoto in vasca corta 2008, dove furono realizzati 14 primati europei, di cui 10 anche primati mondiali, oltre a 7 migliori tempi stagionali mondiali.\nNelle vicinanze di Fiume \u00e8 sito un circuito motoristico, l'Automotodrom Grobnik, noto per aver ospitato diverse edizioni del Gran Premio motociclistico di Jugoslavia e tuttora utilizzato per prove libere auto e moto."}
{"id": "11808", "revid": "11684", "url": "https://it.wikipedia.org/wiki?curid=11808", "title": "Fenomeni Paranormali", "text": ""}
{"id": "11813", "revid": "125386628", "url": "https://it.wikipedia.org/wiki?curid=11813", "title": "Potenze dell'Asse", "text": "L'espressione potenze dell'Asse, o semplicemente Asse, \u00e8 usata per indicare l'insieme delle nazioni che parteciparono alla seconda guerra mondiale in opposizione agli Alleati.\nA dare popolarit\u00e0 al termine fu Benito Mussolini che, durante un discorso tenuto a Milano il 1\u00ba novembre 1936, defin\u00ec \u00abasse\u00bb l'intesa stipulata il precedente 24 ottobre tra la Germania e il Regno d'Italia, chiamata per questo motivo \u00abAsse Roma-Berlino\u00bb. Il successivo Patto d'Acciaio, stipulato dalle due potenze il 22 maggio 1939, rappresent\u00f2 il primo nucleo dell'alleanza militare, poi estesa anche al Giappone con il Patto tripartito del 27 settembre 1940 (detto anche \u00abAsse Roma-Berlino-Tokyo\u00bb).\nSuccessivamente anche altri Stati entrarono a far parte della coalizione aderendo al Patto Tripartito. L'Asse, formato soprattutto dalle nazioni insoddisfatte dell'assetto geopolitico venutosi a creare in seguito alla prima guerra mondiale, era cementato dalle affinit\u00e0 ideologiche dei regimi autoritari che le governavano, e mirava a costituire un \u00abNuovo Ordine\u00bb che avrebbe visto la supremazia della Germania nell'Europa continentale, dell'Italia nel Mediterraneo, e del Giappone nell'Estremo Oriente. Sul piano politico mirava a contrastare il capitalismo delle democrazie occidentali (Regno Unito, Francia e Stati Uniti) e il bolscevismo dell'Unione Sovietica.\nStoria.\nLe cause della formazione dell'Asse risiedono nel malcontento di diverse nazioni verso il trattato di Versailles, che nel 1919 concluse la prima guerra mondiale inaugurando un turbolento ventennio di pace. La Germania, uscita sconfitta dal conflitto, era la principale potenza scontenta del trattato, dalle cui clausole era fortemente penalizzata. Tuttavia la sua ammissione presso la Societ\u00e0 delle Nazioni, avvenuta nel 1926 dopo l'entrata in vigore del patto di Locarno, diede inizio a un periodo di collaborazione con i vincitori lasciando intravedere il consolidamento dell'equilibrio di Versailles. Questo processo di pacificazione fu bruscamente interrotto nel 1933 con l'avvento al potere del partito nazionalsocialista di Adolf Hitler, che aveva costruito il suo successo politico sullo spirito di rivalsa di larga parte del popolo tedesco, da lui alimentato attraverso una violenta campagna contro i cosiddetti \"criminali di novembre\" (le autorit\u00e0 che nel 1918 avevano trattato la resa dell'Impero tedesco) e le gravose condizioni di pace imposte dalle potenze vincitrici.\nSostenendo di dover difendere l'integrit\u00e0 territoriale della Germania dalle aggressioni degli Stati confinanti, Hitler diede inizio a una politica di riarmo in aperta violazione dei trattati. Tra le nazioni scontente dell'equilibrio realizzato a Versailles c'era anche il Giappone, che non aveva ottenuto dalla vittoria i vantaggi sperati, e a cui fu negato il riconoscimento di una posizione di parit\u00e0 con le potenze occidentali. Il malcontento nipponico aument\u00f2 quando il trattato navale di Washington del 1922 releg\u00f2 la potenza asiatica in uno stato di subalternit\u00e0 rispetto a Stati Uniti e Regno Unito, limitando il tonnellaggio della Marina imperiale giapponese a un rapporto di tre quinti rispetto a quello concesso alla United States Navy e alla Royal Navy.\nMosso da ambizioni egemoniche verso l'Asia orientale, il governo di Tokyo intraprese una politica espansionistica ai danni della Cina, a cui negli anni 1931-1932 riusc\u00ec a sottrarre la regione della Manciuria istituendovi un proprio Stato fantoccio: il Manciuku\u00f2. La Societ\u00e0 delle Nazioni, chiamata a intervenire dal governo cinese, eman\u00f2 una risoluzione di condanna contro il Giappone, che reag\u00ec abbandonando l'organismo nel marzo 1933. La Germania nazista segu\u00ec l'esempio nipponico il 14 ottobre dello stesso anno, in seguito al fallimento della conferenza di Ginevra sul disarmo.\nNegli anni successivi anche l'Italia fascista, che considerava la propria una \"vittoria mutilata\" dal parziale inadempimento del patto di Londra da parte delle altre potenze vincitrici, assunse un atteggiamento \"revisionista\" verso il trattato di Versailles. Benito Mussolini, in un primo momento ostile ai piani di Hitler, tanto da animare il fronte di Stresa (1935) per impedire l'annessione della Repubblica austriaca al Reich, si spost\u00f2 su posizioni filo-tedesche in seguito alla guerra d'Etiopia (1935-1936). L'invasione dell'unico Stato africano indipendente, da tempo oggetto delle mire colonialiste italiane, fu condannata dalla Societ\u00e0 delle Nazioni, che approv\u00f2 delle sanzioni economiche contro l'Italia provocandone l'isolamento internazionale.\nRotti i rapporti con Francia e Regno Unito, che fino a quel momento avevano visto in lui un argine contro l'espansionismo tedesco, Mussolini fu gradualmente attratto nell'orbita della Germania di Hitler, rinunciando a difendere l'indipendenza dell'Austria e partecipando al fianco dei tedeschi alla guerra civile spagnola (1936-1939), con l'invio di ingenti aiuti militari agli insorti nazionalisti del generale Francisco Franco. Il 24 ottobre 1936 la Germania riconobbe la sovranit\u00e0 italiana sull'Etiopia, e il giorno successivo il ministro degli Esteri italiano Galeazzo Ciano e il suo omologo tedesco Konstantin von Neurath siglarono i protocolli di Berlino (detti anche \"protocolli d'ottobre\"), un trattato d'amicizia che Mussolini annunci\u00f2 il successivo 1\u00ba novembre in piazza del Duomo a Milano:\nLo stesso anno, grazie agli uffici dei diplomatici Joachim von Ribbentrop e Hiroshi \u014cshima, il 25 novembre 1936 la Germania e il Giappone intensificarono i loro rapporti stipulando il patto anticomintern in funzione anticomunista. Nel maggio 1937, dopo un colloquio con Hitler avvenuto durante il tradizionale raduno di Norimberga del partito nazionalsocialista, il principe Yasuhito Chichibu, fratello dell'imperatore Hirohito, si convinse della necessit\u00e0 di un'alleanza militare tra le due potenze e invi\u00f2 diverse lettere in patria per sollecitarne la creazione. Durante l'autunno seguente si rafforz\u00f2 anche l'intesa italo-tedesca: il 28 settembre Mussolini tenne un discorso a Berlino in cui evidenzi\u00f2 le caratteristiche comuni di fascismo e nazionalsocialismo, e parl\u00f2 di \u00abriaffermazione solenne dell'esistenza e della solidit\u00e0 dell'Asse Roma-Berlino\u00bb; quindi il 6 novembre anche l'Italia ader\u00ec al Patto anticomintern.\nDopo il benestare di Mussolini all'Anschluss (marzo 1938) e il ruolo da lui svolto in occasione della conferenza di Monaco (settembre 1938), dove in veste di mediatore riusc\u00ec a fare in modo che Regno Unito e Francia accettassero l'occupazione tedesca della Cecoslovacchia, l'amicizia tra Italia e Germania si consolid\u00f2 fino alla sua evoluzione in una vera e propria alleanza militare con il Patto d'Acciaio, concluso a Berlino il 22 maggio 1939 dai ministri degli Esteri Galeazzo Ciano e Joachim von Ribbentrop. Circa quattro mesi dopo, con l'invasione tedesca della Polonia, ebbe inizio la seconda guerra mondiale, ma l'Italia, militarmente impreparata, rimase neutrale fino al 10 giugno 1940.\nIl Giappone invece, impegnato gi\u00e0 dal 1937 nella guerra contro la Cina, riconosciuti i preminenti interessi tedeschi e italiani in Europa, e ricevuto analogo riconoscimento per l'Asia, entr\u00f2 nella coalizione stipulando il Patto Tripartito, firmato anche questo nella capitale tedesca il 27 settembre 1940. Ovviamente, tutti gli stati fantoccio manovrati dall'impero nipponico seguiranno il suo esempio e si uniranno al patto.\nNel corso del conflitto entrarono a far parte dell'Asse anche altre nazioni: Ungheria (20 novembre 1940), Romania (23 novembre 1940), Slovacchia (24 novembre 1940) e Bulgaria (1\u00ba marzo 1941). La Jugoslavia si unisce il 25 marzo 1941, ma un colpo di Stato supportato dai britannici due giorni dopo mette in dubbio la partecipazione della Jugoslavia. Anche se re Pietro II di Jugoslavia conferma la sua adesione al trattato, la Jugoslavia viene occupata dalle truppe tedesche, italiane e ungheresi nell'aprile 1941.\nQuando l'Italia l'8 settembre 1943 si schiera al fianco degli Alleati, esce dall'Asse e il 13 ottobre 1943 dichiara guerra alla Germania; la Repubblica Sociale Italiana, dopo la sua istituzione, avvenuta il 23 settembre 1943, si schiera al fianco dei tedeschi.\nAnche se nell'uso comune gli Alleati indicavano la Finlandia come uno stato dell'Asse, essa non ne fece mai direttamente parte: la sua relazione con la Germania, durante la guerra di continuazione (1941-1944), era di \u00abcobelligeranza\u00bb."}
{"id": "11816", "revid": "6923", "url": "https://it.wikipedia.org/wiki?curid=11816", "title": "Grado d'arco", "text": "Un grado d'arco o grado sessagesimale, normalmente indicato dal simbolo \u00b0 (in apice), \u00e8 un'unit\u00e0 di misura dell'angolo piano, oppure di un angolo che individua un punto lungo la circonferenza maggiore di una sfera (per esempio, per approssimazione, la Terra oppure la sfera celeste).\nDescrizione.\nIl grado d'arco rappresenta un angolo corrispondente a un arco che misura 1/360 della circonferenza di un cerchio o una sfera. Il grado ha dei sottomultipli: i minuti (1/60 di grado, angolo corrispondente a 1/21600 di circonferenza, indicato dal simbolo \u2032) e i secondi (1/60 di minuto, angolo corrispondente a 1/1296000 di circonferenza, indicato dal simbolo \u2033). Quindi, per esempio, 40\u00b0 12\u2032 13\u2033 indica 40 gradi, 12 minuti, 13 secondi, cio\u00e8 all'incirca l'angolo corrispondente a di circonferenza.\nNella figura qui sotto si pu\u00f2 vedere una circonferenza suddivisa in spicchi di diverse grandezze. Dividendo la circonferenza in 360 spicchi uguali, un grado \u00e8 la misura dell'angolo formato da ognuna di queste suddivisioni.\nEsistono tuttavia altri tipi di grado:\nStoria.\nLa divisione in gradi e l'uso del sistema sessagesimale sono convenzioni introdotte dalle civilt\u00e0 sumerica e babilonese migliaia di anni fa.\nMolti esperti ritengono che la convenzione di introdurre il sistema sessagesimale fu usata (e tuttora adottata) per la facilit\u00e0 di creare sottomultipli delle misure: infatti possiamo notare che il numero 60 \u00e8 divisibile per numeri come 2, 3, 4, 5, 6. Ci\u00f2 porta a creare molti sottomultipli che, proprio nel caso di unit\u00e0 di misura che usano il sistema sessagesimale come la misura degli angoli e l'avanzare del tempo, risultano molto utili per esprimere tali grandezze.\nConversione gradi sessagesimali-gradi sessadecimali.\n\u03b1\u00b0 \u03b2' \u03b3\" = \u03bb\u00b0\n\u03bb = \u03b1 + \u03b2/60 + \u03b3/3600\nes. 20\u00b0 5' 46\" = 20+5/60+46/3600 = 20,0961\u00b0\nConversione gradi sessadecimali-gradi sessagesimali.\n\u03bb\u00b0 = \u03b1\u00b0 \u03b2' \u03b3\"\n\u03b1 = int(\u03bb)\n\u03b2 = int((\u03bb-\u03b1)*60)\n\u03b3 = int(((\u03bb-\u03b1)*60-\u03b2)*60)\nes. \u03bb = 20,0961\n\u03b1 = int(20,0961) = 20\u00b0\n\u03b2 = int((20,0961-20)*60) = int(5,766) = 5'\n\u03b3 = int((5,766-5)*60) = 46\"\nConversione gradi-radianti.\nIn un contesto matematico gli angoli vengono normalmente misurati in radianti invece che in gradi. Un grado \u00e8 pari a (\u03c0/180) radianti."}
{"id": "11824", "revid": "765341", "url": "https://it.wikipedia.org/wiki?curid=11824", "title": "Sicherheitsdienst", "text": "Lo Sicherheitsdienst (SD, Servizio di Sicurezza) era un servizio informazioni e intelligence delle SS dal 1932 al 1945.\nStoria.\nVenne creato nel 1932 da Reinhard Heydrich; a seguito della presa del potere da parte dei nazisti, l\u2032importanza di questa organizzazione crebbe con il passare degli anni, soprattutto durante la guerra. Era in qualche modo in competizione con le SA ma sotto la guida di Heydrich, il 9 giugno 1934 divenne l\u2032unico \"Servizio Segreto del Partito\". Nel 1938 si trasform\u00f2 nel servizio segreto di Stato, cos\u00ec come del Partito, appoggiando la \"Gestapo\" e lavorando con l\u2032Amministrazione Generale e degli Interni.\nNel 1936, le forze di polizia vennero raggruppate in \"Ordnungspolizei\" (\"Or.Po.\", ovvero Polizia Ordinaria) e Sicherheitspolizei (\"Si.Po.\" o Polizia di Sicurezza). L\u2032Ordnungspolizei era suddivisa in \"Schutzpolizei\" (Pubblica Sicurezza), \"Gendarmerie\" (Polizia Rurale), e \"Gemeindepolizei\" (Polizia Locale). \nLa \"Sicherheitspolizei\" era composta da: \"Reich Kriminalpolizei\" (Kripo) e \"Geheime Staatspolizei\" (Gestapo). Heydrich divenne il capo della Polizia di Sicurezza e dell\u2032SD.\nLa \"Sicherheitspolizei\" venne centralizzata nel 1939 nel \"Reichssicherheitshauptamt\", (RSHA, Ufficio Centrale della Sicurezza del Reich). Con la seconda guerra mondiale le sezioni operative dell\u2032SD divennero l\u2032\"Amt III\", che raccoglieva informazioni relative alla politica e al controspionaggio interno della Germania nazista. L\u2032AMT III fu posto sotto la direzione dell\u2032SS-Gruppenf\u00fchrer Otto Ohlendorf. Invece l\"Amt VI\" della RSHA era la Sezione Estera, i cui membri operavano in paesi stranieri. L\"Amt VI\" fu diretto dall\u2032SS-Brigadef\u00fchrer Heinz Jost, e da Walter Schellenberg.\nI servizi segreti militari, l\u2032Abwehr, sotto il controllo della Wehrmacht, che si occupava dello spionaggio, erano guidati dall\u2032ammiraglio Wilhelm Canaris. Pi\u00f9 tardi, dopo il fallito attentato a Hitler del 20 luglio 1944, gran parte delle sezioni venne incorporata nell\u2032Amt VI.\nHeydrich fu capo della Polizia di Sicurezza e dell\u2032RSHA fino al suo assassinio a Praga nel 1942, dopo il quale Ernst Kaltenbrunner ne prese l\u2032incarico. Kaltenbrunner assunse la carica il 30 gennaio 1943 e la tenne fino alla fine della guerra. Dopo la guerra, l\u2032\"SD\" venne dichiarato un\u2032organizzazione criminale e i suoi membri vennero giudicati al Processo di Norimberga.\nFunzioni.\nL\u2032SD era incaricato dell\u2032individuazione dei reali o potenziali nemici del nazismo, e dell\u2032eliminazione di questi oppositori. Al fine di espletare il suo compito, l\u2032SD cre\u00f2 un\u2032organizzazione di agenti e informatori operante in tutto il Reich, e successivamente nei territori occupati dalle truppe naziste. L\u2032organizzazione consisteva di poche centinaia di agenti a tempo pieno e di diverse migliaia di informatori. L\u2032SD era l\u2032agenzia che raccoglieva le informazioni, mentre la \"Gestapo\", e in alcune occasioni la \"Reichskriminalpolizei\" erano le agenzie esecutive del sistema di polizia politica. Sia l\u2032SD sia la Gestapo erano in effetti sotto il controllo di Heinrich Himmler, in qualit\u00e0 di capo della polizia tedesca.\nStruttura.\nL\u2032SD era organizzato in quattro sezioni:\nLa Sezione A gestiva i problemi di ordine legale e di struttura del Reich ed era suddivisa come segue:\nLa Sezione B si occupava della nazionalit\u00e0, ed era suddivisa come segue:\nLa Sezione C si occupava della cultura, ed era suddivisa come segue:\nLa Sezione D si occupava di economia, ed era suddivisa come segue:"}
{"id": "11825", "revid": "9", "url": "https://it.wikipedia.org/wiki?curid=11825", "title": "Geheime Staatspolizei", "text": ""}
{"id": "11826", "revid": "6923", "url": "https://it.wikipedia.org/wiki?curid=11826", "title": "Will Eisner", "text": "Considerato uno dei pi\u00f9 importanti autori di fumetti di tutti i tempi, \u00e8 un punto di riferimento per gran parte degli autori contemporanei.\nEisner, come altri grandi maestri del fumetto mondiale, mentre era ancora vivo si \u00e8 visto intitolare un premio, l'Eisner Award, che \u00e8 uno dei pi\u00f9 importanti e prestigiosi per quanto riguarda il fumetto americano.\nBiografia.\nWill Eisner nasce nel quartiere newyorkese di Brooklyn da una famiglia di immigrati ebrei. Come racconter\u00e0 in \"Verso la tempesta\", il padre, austriaco, \u00e8 un pittore (negli Stati Uniti inizia un lavoro da scenografo per un teatro della sua comunit\u00e0 \"Yiddish\") e trasmetter\u00e0 al figlio Will la passione per l'illustrazione. La madre, invece, originaria della Romania, rappresenta, sempre nella descrizione di Eisner nella succitata opera, l'ancora con la realt\u00e0 e con tutto ci\u00f2 che di semplice c'\u00e8 nella vita.\nLa Eisner-Iger.\nIl suo esordio nel mondo dei fumetti \u00e8 datato 1936: in quel periodo inizia faticosamente ad entrare nel mondo degli albi a fumetti, che stanno muovendo i primi passi. I primi personaggi di successo, come Popeye, Arcibaldo e Petronilla, Topolino e Paperino, erano soprattutto distribuiti come strisce quotidiane e tavole domenicali nei quotidiani. L'avventura di Eisner, per\u00f2, inizia insieme a Jerry Iger, editore di \"Wow! What a Magazine\" e subito dopo (1937) fondatore e gestore, insieme a Eisner stesso, dello studio \"Eisner-Iger, Ltd.\"\nProprio grazie a questa piccola societ\u00e0 di produzione (realizzavano fumetti per gli editori che volevano affrontare questo nuovo mercato), ebbe l'occasione di collaborare con Bob Kane, il futuro creatore di Batman e inizi\u00f2 a lavorare a fumetti di vario genere (come ad esempio il piratesco \"Hawk of the Seas\"), spesso realizzati firmandosi con nomi differenti e dapprima pubblicati come \"daily strip\" (strisce a fumetti giornaliere). Successivamente, anche a causa della crisi del mercato delle riviste \"pulp\", la Eisner-Iger, Ltd. inizi\u00f2, come detto, a produrre per i \"comic book\" per conto di altri.\nIl lavoro aumenta e quindi Eisner ha la possibilit\u00e0 di lavorare e collaborare con altri artisti che fecero la storia di questi tempi pionieristici: autori come Lou Fine, Audrey Blum Blossert, George Tuska, Jack Kirby, Bob Powell, Everett Arnold. In quegli stessi anni si ponevano le basi per la nascita della DC Comics, uno degli editori pi\u00f9 importanti del mondo, nonch\u00e9 l'editore delle opere mature di Eisner: da un lato la coppia Donenfeld-Liebowitz, con la pubblicazione di \"Detective Comics\", dall'altro Malcom Wheeler-Nicholson con \"Adventure Comics\", che aveva alle sue dipendenze due giovani promettenti come Jerry Siegel e Joe Shuster. Alla fine Donenfeld e Liebowitz rilevarono l'azienda e le testate di Wheeler-Nicholson, dando cos\u00ec il via ufficiale alla cosiddetta \"Golden Age\".\n\"The Spirit\".\nEisner, per\u00f2, era uno spirito libero e indipendente. Fattosi le sue esperienze con la Eisner-Iger Ltd., decide di mettersi in proprio e sfidare il mercato con una sua creazione, della quale aveva tutta l'intenzione di mantenere i diritti: nasce cos\u00ec Spirit, un \"detective\" mascherato che cerca di mantenere l'ordine e la giustizia, pubblicato dal 1940 fino al 1952 e ristampato pi\u00f9 volte e tradotto in tutto il mondo.\nCon \"The Spirit\", Eisner inizia a realizzare fumetti rivolti principalmente agli adulti (egli stesso, come ebbe modo pi\u00f9 volte di dire, si rendeva conto che stava contribuendo a costruire \u00abqualcosa di pi\u00f9 di un semplice passatempo per bambini\u00bb), sperimentando nuovi modi di narrare una storia inventata che influenzarono non solo i suoi colleghi (non ultimo Alan Moore con il suo \"Greyshirt\", dichiarato omaggio a Spirit, senza dimenticare Frank Miller, Art Spiegelman o i fratelli Hernandez), ma anche grandissimi registi come Orson Welles e William Friedkin, che proprio grazie allo Spirit di Eisner deve uno dei cinque Oscar vinti con \"Il braccio violento della legge\".\nIl detective mascherato apparve quindi sui supplementi domenicali a colori dei quotidiani statunitensi: in appena sette pagine Eisner era in grado di concentrare un'intera avventura autoconclusiva, nella quale introduceva non solo le atmosfere tipiche dei \"thriller\" o del \"noir\", ma mescolandovi anche l'umorismo e l'ironia, il dramma e i lutti della vita di ogni giorno. Ogni storia aveva un logo differente (scelta successivamente adottata da Warren Ellis per \"Planetary\"), era caratterizzata da un taglio altamente cinematografico e poteva anche succedere di leggere storie di Spirit senza che il protagonista vi comparisse mai (come succedeva, ad esempio, al Ken Parker di Giancarlo Berardi e Ivo Milazzo).\nNel 1952 Eisner decide di dedicarsi al suo studio editoriale, quando ritiene ormai che il suo personaggio abbia concluso il suo percorso narrativo, per realizzare libri sul fumetto e storie a fumetti di genere didattico. Nonostante il limbo in cui si autorinchiude, Eisner e Spirit ne escono quando, nel 1965, Jules Feiffer, suo vecchio assistente, inserisce il suo \"detective\" in maschera tra i pi\u00f9 grandi eroi dei fumetti: dall'anno successivo iniziano una lunga serie di ristampe che permettono di leggere le sue avventure fino alla morte dell'autore, che sporadicamente continua a realizzare alcune storie, l'ultima pubblicata postuma.\nIl ritorno all'attivit\u00e0: i graphic novel.\nEisner ritorna a realizzare fumetti nel 1972. La sua nuova produzione, quella pi\u00f9 coraggiosa e genuina, parte, per\u00f2, nel 1978, per la Baronet Press, quando Eisner, rinnovando il suo stile, inaugura un nuovo modo di concepire il fumetto, pi\u00f9 autoriale e vicino ai contenuti. Con la pubblicazione di \"Contratto con Dio\" parte, ufficialmente, il moderno romanzo a fumetti, il \"graphic novel\", nonostante la sua invenzione non sia attribuibile direttamente a Eisner, che \u00e8 comunque considerato il suo principale diffusore.\nAltri suoi lavori sono \"Vita su un altro pianeta\", \"La forza della vita\", \"New York - The Big City\" e i saggi \"Fumetto &amp; Arte sequenziale\" e \"Graphic Storytelling - Raccontare a Fumetti\" (\"Vittorio Pavesio Productions\").\nNel 1998 accetta di fare un \"tour\" per alcune citt\u00e0 italiane, invitato da Punto Zero, editore bolognese che l'anno prima ha ripreso a pubblicare i suoi romanzi: Pisa, Lucca, Torino, Cremona, Bologna, Venezia. Circondato dall'affetto degli appassionati, ebbe modo di stupirsi di fronte all'arte di un liutaio allorquando visit\u00f2 il Centro Fumetto Andrea Pazienza a Cremona, mentre conobbe in prima persona Vittorio Giardino in occasione della sua visita all'Accademia delle Belle Arti di Bologna, quando i docenti dell'accademia si avvicinarono a lui per chiedere un autografo sulla loro copia di \"Comics&amp;Sequential Art\" o su una delle innumerevoli edizioni di Spirit, o anche solo per scambiare qualche parola con il Maestro.\nNel 2000 la DC Comics inizia la ristampa integrale di \"The Spirit\" e dell'intero \"corpus\" dei suoi romanzi (la \"Eisner Library\"): la ristampa delle storie di \"Spirit\" \u00e8, in Italia, in corso di pubblicazione ad opera della Kappa Edizioni, che cura anche l'edizione italiana dei suoi \"graphic novel\", dopo aver preso il testimone dalla Punto Zero. Quasi completando un percorso che lo ha spinto tra le leggende, i miti e le grandi storie della letteratura mondiale, ha concluso \"Sundiata - A Legend of Africa\", adattamento a fumetti di un classico dell'epica Mali, che segue a \"L'ultimo cavaliere\", adattamento del \"Don Chisciotte\" di Cervantes e gli inediti (in Italia) \"Moby Dick\" e \"Princess and the Frog\".\nNel 2002 la \"Federazione Nazionale per la Cultura Ebraica\" degli Stati Uniti, gli conferisce il \"Lifetime Achievement Award\", per la sua fulgida carriera.\nNel 2004, in occasione dei cinquanta anni di Moore, realizza, per il libro-omaggio \"Ritratto di uno straordinario gentleman\", una \"pin-up\" con Spirit che augura buon compleanno al \"mago di Northampton\".\nConsiderato uno dei maggiori autori di fumetti di tutti i tempi, sul finire del 2004 subisce un delicato intervento al cuore (quadruplice \"bypass\"), che, nonostante un iniziale ottimismo, ha portato ad un'improvvisa complicazione, che lo ha condotto alla morte.\nIl mese prima di morire consegna al suo editore il suo ultimo graphic novel, \"Il complotto\", che analizza il falso storico de \"i protocolli dei savi di Sion\" sin dalla loro origine.\nNel luglio 2013 \u00e8 uscito in libreria un graphic novel intitolata \"Will Eisner: una vita per il fumetto\", che ripercorre sotto forma di fumetto l'intensa vita dell'uomo.\nPremi e riconoscimenti.\nNel 1975 vince il Grand Prix de la ville d'Angoul\u00eame.\nNel 1986 ottiene il Premio Yellow Kid \"una vita per il cartooning\" al Salone Internazionale dei Comics di Lucca.\nNel 1996 riceve il Premio Yellow Kid al Salone Internazionale dei Comics di Roma.\nOpere.\nNon vengono riportate le opere complete dell'autore, ma soltanto quelle che sono state pubblicate in italiano.\n\"Graphic novel\".\nRaccolte:"}
{"id": "11827", "revid": "125038275", "url": "https://it.wikipedia.org/wiki?curid=11827", "title": "F\u00fchrer", "text": "F\u00fchrer (: ; tedesco per \"capo\" o \"guida\") fu un titolo che Adolf Hitler assegn\u00f2 a s\u00e9 stesso per legge nel 1934, a seguito della morte del presidente del Reich Paul von Hindenburg.\nStoria.\nLa nuova posizione, per esteso \"F\u00fchrer und Reichskanzler\" (guida e cancelliere del Reich), rese formalmente Hitler capo di Stato e di governo della Germania (vedi anche: \"F\u00fchrerprinzip\").\nHitler svilupp\u00f2 un culto della personalit\u00e0 attorno al suo ruolo di capo e generalmente veniva chiamato semplicemente \"der F\u00fchrer\". Uno degli slogan politici pi\u00f9 frequentemente ripetuti da Hitler era \u00ab\"Ein Volk, ein Reich, ein F\u00fchrer\"\u00bb (\"Un popolo, un Reich, una guida\").\nNei primi decenni del primo dopoguerra il termine \"F\u00fchrer\", non ancora connotato politicamente, era radicato come il termine \"Kaiser\" per indicare gli imperatori tedeschi. \"F\u00fchrer\" indicava Adolf Hitler e il \"Kaiser\" \u2013 pi\u00f9 remoto \u2013 Guglielmo II. Oggi non \u00e8 pi\u00f9 utilizzato per indicare un capo qualsiasi; al suo posto \"Anf\u00fchrer\", normalmente usato come traduzione letterale di \"capo\" o \"leader\", mentre \"F\u00fchrer\" viene usato solo nelle parole composte, ad esempio \"Lokf\u00fchrer\" o \"Zugf\u00fchrer\" (\"conducente di treno\"), \"Bergf\u00fchrer\" (\"guida alpina\"), F\u00fchrerschein (\"patente di guida\"), \"Reisef\u00fchrer\" (\"guida turistica\"), ecc."}
{"id": "11831", "revid": "174925", "url": "https://it.wikipedia.org/wiki?curid=11831", "title": "Scheda madre", "text": "Una scheda madre (plurale schede madri), mainboard (\"scheda principale\"), o meno conosciuta come planar board (scheda piana), abbreviata MB, M/B, mobo, in elettronica e informatica, \u00e8 un tipo di scheda elettronica principale, raccoglie in s\u00e9 tutta la circuiteria elettronica e i collegamenti di interfaccia tra i vari componenti interni principali di un personal computer come memoria e le altre schede elettroniche montate o alloggiate sopra, comprendendo anche i bus di espansione e le interfacce verso le periferiche esterne.\nDescrizione.\n\u00c8 responsabile dunque della trasmissione e temporizzazione corretta di centinaia di segnali diversi, tutti ad alta frequenza e sensibili ai disturbi, tra processore e RAM, schede di espansione e periferiche esterne attraverso i vari bus di sistema. La sua buona realizzazione \u00e8 quindi un fattore chiave per le prestazioni e l'affidabilit\u00e0 dell'intero computer.\n\u00c8 composta da un circuito stampato estremamente complesso, ricavato da un sandwich di strati di vetronite e rame: generalmente una scheda madre pu\u00f2 avere dai quattro a sei strati di rame. In questi sono ricavate le piste che collegano i componenti, che devono essere calcolate con molta cura: alle frequenze normalmente adoperate dalle CPU e dalle memorie RAM in uso oggi, infatti, la trasmissione dei segnali elettrici non si pu\u00f2 pi\u00f9 considerare istantanea ma deve tenere conto dell'impedenza propria della pista di rame e delle impedenze di ingresso e di uscita dei componenti connessi, che influenzano il \"tempo di volo\" dei segnali da un punto all'altro del circuito.\nSu questo circuito stampato vengono saldati una serie di circuiti integrati, di zoccoli e di connettori; gli integrati pi\u00f9 importanti sono il chipset che svolge la gran parte del lavoro di interfaccia fra i componenti principali e i bus di espansione, la ROM (o PROM, EEPROM o simile), il Socket per il processore e i connettori necessari per il montaggio degli altri componenti del PC e della espansione. La struttura attuale delle schede di sistema dei computer \u00e8 il frutto di un'evoluzione tecnologica che ha portato a definire un'architettura di sistema valida, in linea di massima, per tutti i sistemi di classe personal computer o di potenza paragonabile. Chiaramente, i server, i blade server o le workstation hanno schede madri specifiche, cos\u00ec come i telefonini o i dispositivi mobili. Infine, qualsiasi apparato informatico o elettronico contiene una scheda madre.\nComponenti.\nI componenti di una scheda madre possono variare a seconda di che tipo di computer si sta considerando: nel seguito di questa descrizione faremo riferimento a una generica scheda madre per personal computer (ovviamente l'elemento base \u00e8 il PCB ovvero la scheda grezza (vuota) su cui poi vengono montati i componenti).\nEsistono anche altri componenti della scheda madre dette connettori. Si tenga presente che ogni tipo di connessione NON \u00e8 intercambiabile con nessun altro e ha una propria posizione di inserzione, per evitare collegamenti errati, potenzialmente pericolosi o addirittura fatali per l'integrit\u00e0 della stessa scheda madre o dei componenti collegati.\nConnettore ATA e SATA Controller.\nIl connettore ATA Controller \u00e8 stato definito da ATA (\"Advanced Technology Attachment\") Interface Controller ed \u00e8 un collegamento che permette lo scambio dei dati tra il resto del computer e hard disk, SSD e/o lettori/masterizzatori CD/DVD per PC. Nelle versioni pi\u00f9 recenti, chiamate SerialATA 3, o SATA3, si arriva a velocit\u00e0 dei dati in lettura e scrittura dell'ordine dei Gigabit/secondo. Normalmente ce ne sono almeno due, si pu\u00f2 arrivare a sei o pi\u00f9.\nConnettore M.2 (o NGFF).\nSi tratta di una connessione specifica per i nuovi modelli di hard disk di tipo NVME, con prestazioni di lettura/scrittura pari o anche superiori alla connessione SATA3, in base a come viene collegato il bus dati nella scheda madre. Richiede una vite di fissaggio specifica, di solito gi\u00e0 fornita come accessorio con le schede madri pi\u00f9 recenti o talvolta con l'hard disk. Pu\u00f2 essere necessario anche un dissipatore dedicato per il suo raffreddamento.\nConnettore IDE.\nL'interfaccia IDE \u00e8 la connessione standard che \u00e8 stata utilizzata per molti anni per collegare hard disk tradizionali e lettori/mastrizzatori CD/DVD. Caratterizzata da un cavo piatto a nastro e piuttosto largo, si potevano collegare fino a due hard disk, detti slave e master. Questo connettore \u00e8 stato ampiamente soppiantato dal connettore SATA.\nConnettore Floppy.\nL'interfaccia del disco floppy utilizza un cavo che \u00e8 particolare. \u00c8 simile al cavo IDE standard per collegare gli hard disk IDE in quanto \u00e8 un cavo piatto a nastro. \u00c8 inusuale in termini di numero di connettori che possiede e viene utilizzato per il collegamento dati dei dischi floppy nel sistema. Non \u00e8 pi\u00f9 presente nelle schede madri ormai da diverso tempo.\nConnettore CPU Fan.\nIl connettore di CPU Fan, a 4 pin, \u00e8 situato nelle immediate vicinanze della sede (socket) del processore e si trova in ogni computer che dispone di una singola CPU e di un dissipatore montato sopra di esso, munito di ventola di varia grandezza, a cui il connettore va collegato necessariamente. L'importanza dell'header serve per rilevare se la ventola \u00e8 in funzione. Se rileva che la ventola non \u00e8 in funzione o non funziona correttamente, il sistema verr\u00e0 disattivato e rifiuter\u00e0 di avviare il PC per proteggere la CPU dal surriscaldamento. Sulle scheda madre possono esserci anche altri connettori supplementari per alimentare le eventuali ventole montate nel case del computer, allo scopo di aiutare la circolazione e l'espulsione dell'aria riscaldata dalla CPU e dagli altri componenti come schede video, schede audio, memorie Ram ecc. Su alcuni tipi di schede madri \u00e8 stato eliminato in favore di soluzioni diverse, come l'uso di piccoli radiatori costruiti appositamente per il raffreddamento di CPU a basso consumo. \nP4 e P4+P4 Power connector.\nIl connettore P4 \u00e8 per il collegamento del cavo di alimentazione da 12V utilizzato con schede madri con processore Intel Pentium 4 o successivo. Si trova normalmente nelle vicinanze dell'alloggiamento del processore. Attualmente, \u00e8 un connettore fondamentale di alimentazione, \u00e8 standard e viene utilizzato con le schede madri con chipset sia di Intel sia di AMD. Il cavo P4 ha due fili neri che servono da terra e due fili gialli che sono a +12VDC e si collegano alla connessione a quattro pin sulla scheda madre.\nIl connettore P4+P4 \u00e8 un'evoluzione del P4, con 4 fili gialli e 4 fili neri, quindi con 8 pin e viene usato ormai stabilmente nelle schede madri pi\u00f9 recenti, per dare l'alimentazione necessaria al regolare funzionamento della scheda madre e della CPU. Il connettore P4 si pu\u00f2 collegare comunque al P4+P4, in questo caso sono compatibili.\nUSB 2.0, 3.0 e Usb-C port.\nSono le classiche connessioni a cui si pu\u00f2 collegare praticamente di tutto: oltre naturalmente a tastiere e mouse, si collegano chiavette di memoria, hard disk esterni, stampanti, plotter, webcam, chiavette modem o wi-fi, schede audio o video particolari e quant'altro. In media ce ne sono da 4 a 6, situate nella parte posteriore della scheda madre. Hanno soppiantato da tempo le porte PS/2, viola e verdi, per il collegamento di tastiere e mouse. Le porte Usb-C hanno la particolarit\u00e0 di non dover rispettare il senso di innesto del connettore, permesso dal sistema di costruzione appositamente pensato, e stanno avendo rapida diffusione sulle schede madri pi\u00f9 recenti.\nUSB Header 2.0 e 3.0.\n\"Header dell'USB\" o semplicemente USB Header \u00e8 un gruppo di pin, tipicamente sulla scheda madre di computer o su scheda di espansione, a cui viene collegato un cavo USB interno per fornire una o pi\u00f9 porte USB 2.0 supplementari sulla parte frontale del case del PC. Per connettere le porte USB 3.0 viene usato invece uno specifico connettore di colore blu, che assomiglia all'estremit\u00e0 del connettore IDE, ma pi\u00f9 piccolo.\nSystem panel header.\n\u00c8 un gruppo di pin dedicato al collegamento dei tasti di accensione, di Reset, delle spie relative all'accensione stessa del PC e del funzionamento dell'hard disk interno; e necessario prestare attenzione ai collegamenti per non fare errori.\n20+4-Pin Motherboard Power.\nIl connettore Motherboard Power (Motherboard Power Connector) a 20+4 pin \u00e8 facilmente identificabile sulla scheda madre. \u00c8 un'altra delle connessioni pi\u00f9 importanti del PC, collegando l'alimentatore alla scheda madre. \u00c8 attraverso questa connessione che le varie tensioni di funzionamento e altri segnali vengono inviati alla scheda madre. (Potrebbe essere necessario familiarizzarsi con questi segnali nella sezione sulle funzioni di alimentazione se necessario.) I fattori di forma differenti utilizzano diversi numeri, tipi, forme e dimensioni dei connettori tra l'alimentatore e la scheda madre.\nConnettori audio microfono-cuffie-altoparlanti.\nPresenti praticamente su ogni scheda madre, servono per collegare tramite cavo con jack 3mm microfoni, piccole casse, altoparlanti, fornire un segnale audio in entrata verso un impianto stereo hifi ad esempio, o anche ricevere segnali audio in entrata.\nNell'ordine, il microfono ha un connettore rosa, le cuffie/altoparlanti sono verdi lime, poi nero, arancione e blu per i segnali audio in entrata e uscita. Pu\u00f2 esserci anche un connettore ottico SPDIF. Anche questi si trovano sul retro della scheda madre, assieme alle porte USB.\nConnettore Ethernet.\nIl suo compito \u00e8 assicurare il collegamento tramite cavo Ethernet a un proprio modem, oppure in una rete locale per usufruire della navigazione internet.\nAnche questo connettore si trova sul retro della scheda madre assieme alle porte USB.\nSerial Port.\nSulla scheda madre, una porta seriale \u00e8 un'interfaccia seriale di comunicazione attraverso la quale le informazioni trasferiscono o escono un bit alla volta (in contrasto con una porta parallela). Durante la maggior parte della storia dei personal computer, i dati sono stati trasferiti tramite porte seriali a dispositivi come modem, terminali e periferiche diverse. Anche questa connessione \u00e8 sempre meno usata.\nOnboard Wireless Chipset.\n\u00c8 un componente che \u00e8 montato direttamente sulla scheda a circuito stampato (PCB). Dopo che i fili sono collegati, un rivestimento di resina epoxy o di plastica viene utilizzato per coprire il chip e le sue connessioni. Il processo di incollaggio automatico a nastro (TAB) viene utilizzato per inserire il chip sulla scheda. Viene utilizzato per il collegamento wireless o tramite Bluetooth a modem o altro; \u00e8 presente nei computer portatili da molto tempo e gradualmente si sta diffondendo sulle schede madri per Pc fissi pi\u00f9 recenti.\nFormati standard.\nIl processo di standardizzazione ha interessato non solo il progetto elettronico, ma anche e soprattutto la forma, le dimensioni e il posizionamento dei componenti: nel tempo si sono affermati alcuni formati standard a cui si sono conformati tutti i produttori. Nel campo dei personal computer IBM compatibili \u00e8 stata la Intel a giocare un ruolo chiave, imponendo i due formati ATX e BTX. Dopo una iniziale diffusione di schede madri in formato BTX, a oggi lo standard ATX, anche nelle sue varianti, \u00e8 quello pi\u00f9 diffuso.\nDi seguito una serie di formati ATX e BTX e altre varianti:\nAltri tipi di schede madri.\nLe console per videogiochi, come i primi home computer, sono costituite da una scheda madre \"custom\" (personalizzata) e il firmware memorizzato nella loro ROM non \u00e8 un BIOS, ma integra una parte del sistema operativo della console stessa (l'altra parte \u00e8 memorizzata sul supporto del gioco, CD-ROM o DVD); inoltre non hanno bus di espansione interni e il processore \u00e8 saldato direttamente sul circuito stampato.\nDispositivi industriali o molto miniaturizzati, che possono fare a meno delle caratteristiche necessarie nei comuni PC, possono essere assemblati attorno a un core module, che \u00e8 un tipo di scheda madre molto piccola comprendente esclusivamente processore, RAM e chipset, che dialoga con l'esterno attraverso un connettore dedicato o una sola interfaccia (di rete, USB o altro): generalmente la ROM contiene gi\u00e0 tutto il software necessario per il funzionamento e non \u00e8 necessario caricare nulla all'avvio.\nInvece nel caso dei supercomputer, dei mainframe e dei server a pi\u00f9 vie di fascia alta e altissima, l'hardware \u00e8 costituito da pi\u00f9 schede con processori e chipset indipendenti che comunicano fra loro in una struttura a cluster: non c'\u00e8 pi\u00f9 una singola scheda che sia \"madre\", cio\u00e8 pi\u00f9 importante delle altre, ma sono tutte sullo stesso piano.\nAnche molte apparecchiature elettroniche, quali strumenti di misura, calibratori, o generatori di segnali elettrici, possono essere costituite da una scheda principale sulla quale risiede il microprocessore, collegata ad altre aventi funzioni varie."}
{"id": "11832", "revid": "125292440", "url": "https://it.wikipedia.org/wiki?curid=11832", "title": "Arbeit macht frei", "text": "Arbeit macht frei (; ) era il motto posto all'ingresso di numerosi lager prima e durante la seconda guerra mondiale.\nLa scritta assunse nel tempo un forte significato simbolico, sintetizzando in modo beffardo le menzogne dei campi di concentramento, nei quali i lavori forzati, la condizione disumana di privazione dei prigionieri e solitamente il destino finale di morte contrastavano con il significato del motto stesso.\nStoria.\nLa frase \u00e8 tratta dal titolo del romanzo del 1873 dello scrittore tedesco Lorenz Diefenbach e venne usata per la prima volta nel 1933 nel campo di concentramento che fu costruito a Dachau.\nSolo nel 1940 la scritta venne utilizzata anche per Auschwitz, probabilmente per decisione del maggiore Rudolf H\u00f6\u00df, primo comandante responsabile del campo di sterminio. I prigionieri che lasciavano il campo per recarsi al lavoro, o che vi rientravano, erano costretti a sfilare sotto il cancello d'entrata, a volte accompagnati dal suono di marce marziali eseguite da un'orchestra di deportati appositamente costituita. Tuttavia, contrariamente a quanto rappresentato in alcuni film, una buona parte dei prigionieri era detenuta nel campo di Auschwitz II - Birkenau e non passava quindi da questo cancello.\nJan Liwacz, prigioniero polacco non ebreo numero 1010 entrato ad Auschwitz il 20 giugno del 1940, venne incaricato di forgiare la macabra scritta. Di professione fabbro, era a capo della Schlosserei, l'officina che fabbricava lampioni, inferriate e oggetti in metallo. Nel costruire la scritta, Liwacz decise di saldare la lettera \u00abB\u00bb della parola Arbeit sottosopra, per indicare moralmente il proprio dissenso. Tale gesto di ribellione intellettuale assunse notoriet\u00e0 e un forte valore simbolico solo molti anni dopo, sino ad essere rappresentato in forma di statua nel 2014 di fronte alla sede del Parlamento europeo a Bruxelles.\nQuesto motto era presente in molti campi di concentramento e sterminio (ed \u00e8 ancora presente per memoria storica nei campi dismessi) tra i quali il campo principale di Auschwitz, Dachau, Flossenb\u00fcrg, Gross-Rosen, Sachsenhausen e il ghetto-campo di Terezin.\nAtti vandalici contro la memoria.\nLa mattina del 18 dicembre 2009 le forze di sicurezza polacche si accorsero del furto della scritta presente sopra il cancello di ingresso di Auschwitz: il telaio metallico era stato svitato su un lato e divelto dall'altro. Il furto era probabilmente avvenuto tra le 3:00 e le 5:00 del mattino. I responsabili del furto, un gruppo di neonazisti negazionisti, furono arrestati il 21 dicembre. La scritta, che era stata spezzata in tre parti, fu ritrovata nel nord del paese. Restaurata, \u00e8 stata collocata nel museo presente all'interno del campo e sostituita da una replica.\nAnche a Dachau il cancello con la scritta \"Arbeit Macht Frei\" venne danneggiato nella notte tra il 1\u00ba e il 2 novembre del 2014 e la scritta rubata. L'episodio attir\u00f2 l'attenzione internazionale perch\u00e9 rinnovava la grave profanazione che gi\u00e0 si era avuta ad Auschwitz con l'analogo furto. Il 2 dicembre 2016 la polizia dell'Alta Baviera annunci\u00f2 il ritrovamento della cancellata nella citt\u00e0 norvegese di Bergen, in seguito ad una segnalazione anonima."}
{"id": "11833", "revid": "224230", "url": "https://it.wikipedia.org/wiki?curid=11833", "title": "Gauleiter", "text": "Un Gauleiter era il capo di una sezione locale dell'NSDAP (pi\u00f9 comunemente noto come Partito Nazista), oppure il capo di un \"Reichsgau\" (una suddivisione amministrativa dello Stato). La parola tedesca \"Leiter\" significa \"capo\", mentre \"Gau\" significa \"regione\".\nGli unici \"Reichsgaue\" erano le regioni dell'Austria, i Sudeti, il Wartheland, e Danzica-Prussia Occidentale, i quali erano territori annessi alla Germania a partire dal 1938. Il resto del \"Reich\" rimaneva diviso amministrativamente in \"L\u00e4nder\".\nIl termine stava anche ad indicare, in modo ironico, un capo di Stato o di governo totalmente asservito al Terzo Reich: nel 1939, durante uno dei loro colloqui, Vittorio Emanuele III irrit\u00f2 Benito Mussolini dicendogli che \u2013 secondo quanto gli aveva riferito il nobile tedesco Corrado di Baviera \u2013 in Germania era definito il \"Gauleiter per l'Italia\"."}
{"id": "11834", "revid": "792802", "url": "https://it.wikipedia.org/wiki?curid=11834", "title": "Lingua amarica", "text": "L'amarico ( \"\u0101mari\u00f1\u00f1\u0101\") \u00e8 la lingua ufficiale dell'Etiopia, anche se nella regione convivono numerose etnie e di conseguenza anche le lingue parlate sono pi\u00f9 di ottanta. \u00c8 di origine semitica e presenta quindi affinit\u00e0 con l'aramaico, l'ebraico, l'arabo, il maltese, la lingua fenicia e le lingue estinte della Mesopotamia. Appartiene, insieme al tigrino, al ramo delle lingue nate in Africa nel gruppo delle lingue semitiche. Il suo alfabeto \u00e8 costituito da 260 segni sillabici, divisi in sette ordini a seconda della coloritura vocalica. L'amarico \u00e8 basato sullo sviluppo delle radici trilettere, verbali, da cui derivano sostantivi, aggettivi e le altre parti del discorso. Al 2021, conta in totale 57 milioni di parlanti.\nSuoni e ortografia.\nFonemi.\nNon esiste una translitterazione comunemente accettata dell'amarico nell'alfabeto latino, anche se gli esempi successivi seguono quella pi\u00f9 diffusa tra i linguisti specializzati. \nLe tabelle di consonanti e vocali forniscono tali simboli quando differiscono dall'alfabeto fonetico internazionale IPA.\nSistema di scrittura.\nCome per altre lingue del mondo (come per es. le lingue dell'India) l'Amarico non usa come sistema di scrittura un alfabeto ma un \"alfasillabario\" o \"abugida\" quest'ultimo termine tra l'altro deriva proprio dall'Amarico. Un abugida \u00e8 un sistema di scrittura costituito da segni (grafemi) che indicano consonanti seguite da una vocale inerente, che possono essere coerentemente modificati con estensioni o segni diacritici (tipicamente gli stessi per la stessa vocale al variare delle consonanti) che indichino altre vocali o, a volte, l'assenza di vocale. Quindi un'abugida \u00e8 molto diverso da un sillabario, dove i simboli con suoni simili sono differenti l'uno dall'altro, e da un alfabeto vero e proprio, dove simboli separati sono utilizzati per indicare consonanti e vocali.\nGrammatica.\nL'amarico si distingue per una morfologia complessa, che ha condotto, specialmente nel campo della morfologia verbale, a una grande variet\u00e0 di forme.\nSostantivi.\nGenere.\nL'amarico ha due generi grammaticali, maschile e femminile. Di solito il genere dei sostantivi non \u00e8 evidenziato dal punto di vista morfologico, in alcuni nomi femminili viene usato il suffisso \"-it\".\nPlurale.\nIl plurale dei sostantivi viene formato con il suffisso \"-o\u010d\u010d\": p.es. \"bet\" \u2018casa\u2019, \"beto\u010d\u010d\" \u2018case\u2019; \"s\u04d9u\" \u2018uomo\u2019, \"s\u04d9wo\u010d\u010d\" \u2018uomini, gente\u2019; \"m\u04d9kina\" \u2018automobile\u2019 \"m\u04d9kino\u010d\u010d\" \u2018automobili\u2019.\nArticoli.\nL'articolo determinativo (maschile: \"u\", femminile \"wa\") viene posposto al sostantivo come suffisso: \"betu\" \u2018la casa\u2019 (maschile) e \"lamwa\" \u2018la mucca\u2019 (femminile).\nPronomi.\nI pronomi personali liberi dell'amarico hanno forme differenziate per genere solo nella 2\u00aa e 3\u00aa persona singolare, a differenza di lingue affini (ge'ez e tigrino) che fanno differenza di genere anche al plurale.\nL'amarico impiega forme speciali di cortesia, impiegate quando ci si rivolge a qualcuno rispettosamente e anche quando si parla di qualcuno rispettosamente.\nI pronomi personali di 3\u00aa persona e di cortesia hanno le forme alternative \"\u0259rsu\" (egli), \"\u0259rs\u0259a\" (ella) e \"\u0259nnersu\" (essi/esse), come pure \"\u0259rswo\" (Lei, cortesia) e \"\u0259rsa\u010d\u010deu\" (Loro, cortesia), che vengono usati quasi esclusivamente nella lingua scritta, raramente in quella parlata.\nVerbi.\nIl principio radicale.\nLa struttura morfologica del verbo si fonda su un morfema radicale, che pu\u00f2 contenere da una a cinque consonanti radicali, oltre a determinate sequenze di vocali, che accompagnano tali consonanti. Il tipo e il numero di vocali come pure il possibile allungamento di una delle consonanti radicali varia con la flessione del verbo.\nPer esempio, dalla radice flg (\u2018volere, cercare\u2019) si possono costruire:"}
{"id": "11844", "revid": "125747174", "url": "https://it.wikipedia.org/wiki?curid=11844", "title": "Poker", "text": "Il poker (raro \"pocher\") \u00e8 una famiglia di giochi di carte nella quale alcune modalit\u00e0 di gioco sono classificabili come gioco d'azzardo, altre come poker sportivo. Tali giochi sono caratterizzati da un sistema di combinazioni formate con le carte di ciascun giocatore (il cui confronto determina il vincitore di ogni mano) e da un meccanismo di puntate successive che offre molte possibilit\u00e0 tattiche e di influenza sugli altri giocatori, consentendo in particolare di ritirarsi con perdite contenute dalle mani che non si ritiene di poter vincere.\nIl grande successo del poker \u00e8 dovuto al fatto che l'abilit\u00e0 del giocatore \u00e8 molto pi\u00f9 importante rispetto ad altri giochi d'azzardo, al punto da consentire l'esistenza di giocatori professionisti: la fortuna \u00e8 ovviamente determinante per le singole mani, ma la valutazione delle probabilit\u00e0, l'osservazione del comportamento degli altri giocatori al fine di intuire le loro combinazioni e l'esecuzione di bluff per indurli in errore fanno la differenza nell'arco di una partita.\nA partire dall'inizio degli anni novanta del XX secolo si \u00e8 aperta per i giocatori la possibilit\u00e0 di giocare a Poker online, cio\u00e8 collegandosi mediante Internet a sale da Poker organizzate e sedendosi a tavoli virtuali ai quali si gioca contro altre persone connesse dal proprio computer domestico. Tale sistema di gioco \u00e8 cresciuto progressivamente negli anni successivi, e costituisce oggi la principale modalit\u00e0 con la quale il poker \u00e8 praticato a livello mondiale. Se le puntate sono costituite da denaro vero si tratta di gioco d'azzardo.\nStoria.\nLe origini del gioco del poker sono tuttora oggetto di dibattito. Assomiglia molto a un gioco persiano, l'As-Nas, ed \u00e8 stato probabilmente insegnato ai colonizzatori francesi di New Orleans dai marinai persiani. Il nome deriva, probabilmente, dal termine francese \"poque\" (ingannare), che deriva a sua volta dal tedesco \"pochen\". Non \u00e8 chiaro se il poker derivi direttamente da giochi con quei nomi, tuttavia viene considerato un insieme di tutti questi giochi che ne hanno influenzato lo sviluppo fino al poker che conosciamo ai giorni nostri. La pi\u00f9 antica testimonianza si ha dall'attore inglese Joseph Crowel, che lo segnala nel New Orleans, giocato con un mazzo di 20 carte e da 4 giocatori che scommettono su chi ha la combinazione vincente. Il primo libro \u00e8 di Green Jonathan H., An Exposure of the Arts and Miseries of Gambling (G.B. Zieber, Filadelfia, 1843) che ne descrive la diffusione da l\u00ec fino al Mississippi, dove il gioco era un comune passatempo.\nSubito dopo questa diffusione si inizia ad usare il mazzo francese con 54 carte e si ha l'introduzione del colore. Durante la guerra civile americana si hanno numerose aggiunte e le prime varianti del gioco, draw poker, stud poker e community card poker), seguite da numerose altre come il razz (variante in cui vince il punto pi\u00f9 basso) o lo Hi-Lo (variante in cui a vincere il piatto sono 2 o pi\u00f9 giocatori). La diffusione del gioco negli altri continenti \u00e8 attribuito ai militari americani. All'inizio del XX secolo il gioco pi\u00f9 diffuso \u00e8 il 7 card stud, ma dopo gli anni 50 si impongono i poker a carte comunitarie, in primis il Texas hold 'em seguito dall'Omaha. La nuova modalit\u00e0 di gioco, il torneo, comincia a diffondersi nei casino americani dopo il primo World Series of Poker (mondiale di poker che si svolge tutti gli anni a Las Vegas) e di l\u00ec a poco si ha anche l'uscita dei primi libri di strategia come \"Super/System\" di Doyle Brunson (ISBN 1-58042-081-8) e \"The Book of Tells\" di Mike Caro (ISBN 0-89746-100-2), seguito poco dopo da \"The Theory of Poker\" di David Sklansky (ISBN 1-880685-00-0).\nNegli USA la popolarit\u00e0 del poker ha un'impennata senza precedenti durante i primi anni del XXI secolo, con l'avvento del poker on-line e l'introduzione della telecamera per le carte coperte utilizzata durante i maggiori eventi, ci\u00f2 che ha contribuito a far diventare il gioco uno sport spettacolare. Gli spettatori possono ora seguire e comprendere l'azione dei giocatori durante i maggiori eventi trasmessi, come il World Series of Poker o il WPT (\"World Poker Tour\"), che hanno riscosso enorme successo nella TV satellitare e via cavo.\nLa formula di gioco utilizzata in questi casi \u00e8 quella del torneo (per la formula del torneo vedi poker sportivo): il giocatore paga l'iscrizione e riceve delle fiche (chiamate \"chip\") con le quali gioca; finite le fiche il giocatore \u00e8 eliminato, ad eccezione dei tornei dove \u00e8 consentito il \"rebuy\". Gli ultimi ad essere eliminati sono i primi classificati del torneo, e si dividono l'ammontare del montepremi (alimentato dalle iscrizioni). Negli ultimi anni le World Series of Poker, il WPT e l'European Poker Tour hanno avuto una notevole crescita anche grazie ai numerosi satelliti organizzati on line, i quali permettono a chiunque di accedere a questi eventi che una volta erano prerogativa di pochi a causa dei costi molto elevati. I campioni del mondo del 2003 e 2004, rispettivamente Chris Moneymaker e Greg Raymer, hanno vinto la loro partecipazione al mondiale (Main Event WSOP) giocando un satellite on line.\nIl gioco.\nIl poker \u00e8 giocato in una moltitudine di specialit\u00e0 e varianti, ma tutte seguono una medesima logica di gioco. Le carte vengono distribuite in senso orario e allo stesso modo cambia il mazziere (\"dealer\"). Egli viene generalmente segnalato con un bottone che diventa unico elemento per identificarlo e determinare, quindi, le puntate obbligatorie o i turni di gioco. Per ogni mano, uno o pi\u00f9 giocatori devono porre una puntata obbligatoria (cip) che serve alla creazione di un piatto iniziale che i giocatori potranno contendersi. Il mazziere distribuisce le carte, coperte o scoperte, in base alle regole della specialit\u00e0 giocata. Quindi cominciano, sempre secondo le regole della specialit\u00e0 giocata, i giri di scommesse nei quali, a turno, ogni giocatore ha facolt\u00e0 di \"parlare\", ossia di eseguire un'azione. Si gioca sempre in senso orario.\nLe possibilit\u00e0 principali sono le seguenti:\nAlla fine dell'ultimo turno di puntate resta un solo giocatore (ha fatto l'unica puntata e tutti gli altri hanno passato, o ha rilanciato e gli altri rimasti hanno lasciato) o pi\u00f9 giocatori che hanno puntato tutti la stessa somma (vedendo la prima puntata o un rilancio successivo). In questo secondo caso, tipicamente pi\u00f9 raro, avviene lo \"showdown\": si mostrano le carte dei giocatori e si confronta il punto di ciascuno; vince il punto di maggior valore a seconda della variante. Normalmente il valore corrisponde alla forza della mano. Alcuni giochi, come l'Omaha 8 e lo Stud 8, prevedono la ripartizione del piatto in parti uguali fra la mano col valore pi\u00f9 alto e quella col valore pi\u00f9 basso. In altri giochi, fra cui Razz, 2-7 Single Draw e 2-7 Triple Draw, il piatto viene assegnato al giocatore che ha la mano pi\u00f9 bassa. Il giocatore che \u00e8 in possesso del punto di maggior valore vince la mano e ha diritto di impossessarsi delle fiche (o dei contanti) dei giocatori che hanno lasciato in precedenza e di quelli che sono stati sconfitti allo showdown.\nNel caso in cui due o pi\u00f9 giocatori fossero in possesso dello stesso punto (caso molto raro), il piatto viene diviso (\"split pot\") tra essi in parti uguali.\nNormalmente, durante le partite di poker vige la regola delle \"chip al tavolo\" secondo la quale, durante una mano, possono essere puntate esclusivamente le chip presenti sul tavolo sin dall'inizio della mano in questione. Ne consegue che un giocatore non in grado di coprire una puntata o un rilancio effettuato da un avversario, in quanto non possiede abbastanza chip, \u00e8 costretto ad abbandonare la mano. Quando un giocatore ha puntato tutte le proprie chip nel piatto, esso \u00e8 considerato all-in; ulteriori puntate che il giocatore non \u00e8 in grado di coprire, nel caso in cui nella mano fossero coinvolti pi\u00f9 di due giocatori, andranno a costituire un secondo piatto per il quale competeranno solo i giocatori che vi hanno puntato, quindi il giocatore precedentemente in all-in ne \u00e8 escluso. In ordine cronologico, il piatto primario prende il nome di \"Main Pot\", mentre i piatti secondari, che vanno quindi a costituirsi successivamente, sono detti \"Side Pot\".\nSpecialit\u00e0.\nLe specialit\u00e0 del poker possono essere raggruppate in tre categorie:\nQueste specialit\u00e0 possono essere associate a formare particolari strutture; i Mixed Game, in cui le varie specialit\u00e0 sono proposte in pi\u00f9 varianti.\nVarianti.\nOgni specialit\u00e0 del \"poker\" pu\u00f2 avere diverse varianti di gioco:"}
{"id": "11848", "revid": "228587", "url": "https://it.wikipedia.org/wiki?curid=11848", "title": "Orzo", "text": ""}
{"id": "11850", "revid": "5", "url": "https://it.wikipedia.org/wiki?curid=11850", "title": "Orzo murino", "text": ""}
{"id": "11854", "revid": "484362", "url": "https://it.wikipedia.org/wiki?curid=11854", "title": "Sol (astronomia)", "text": "Il termine Sol \u00e8 utilizzato dagli astronomi per indicare la durata del giorno solare medio sul pianeta Marte. In particolare, \u00e8 utilizzato dalle sonde atterrate sul pianeta per contare i giorni trascorsi dall'inizio della loro missione.\nIl giorno marziano ha infatti una durata di poco differente da quello terrestre, ma questa piccola differenza basta per renderlo misurabile dai normali orologi e calendari terrestri. Cos\u00ec, mentre sulla Terra per la misurazione delle ore durante una missione si usa il giorno solare terrestre (86164,0905s), per la durata delle missioni marziane si usa il Sol (88775,244s). Per alcune missioni spaziali si \u00e8 deciso di fissare il giorno di arrivo sul pianeta come Sol 0 (Viking, MSL, InSight), per altre si \u00e8 deciso di chiamarlo Sol 1 (Pathfinder, Spirit), ma tale giorno si suppone in ogni caso iniziato alla mezzanotte locale precedente all'atterraggio della missione.\nAd esempio, la sonda Spirit \u00e8 atterrata alle 04:35 GMT del 4 gennaio 2004 nel cratere Gusev, dove era una certa ora del giorno marziano: il Sol 1 \u00e8 dunque iniziato alla mezzanotte di quel giorno marziano.\nDurata.\nSol viene utilizzato per indicare la durata del giorno solare marziano, cio\u00e8 la durata del ciclo giorno-notte (24 ore 39 minuti e 35,244 secondi, contro le 24 ore terrestri).\nNon va confuso con il giorno siderale marziano, cio\u00e8 il periodo di rotazione del pianeta in riferimento alle stelle fisse, che vale invece 24 ore 37 minuti e 22,66 secondi (contro le 23 ore 56 minuti e 4,0905 secondi terrestri).\nIl giorno solare ha una durata leggermente pi\u00f9 lunga di quello siderale a causa dell'orbita del pianeta attorno al Sole, che implica una leggera rotazione extra sul proprio asse per raggiungere nuovamente la stessa posizione rispetto al Sole.\nConversione.\nLa data giuliana, non essendo altro che un conteggio dei giorni passati a partire da una data predefinita, rende poi possibile calcolare l'equivalente data marziana di una certa data terrestre, seguendo questa procedura:\nSottraendo a questo numero la \"data di riferimento\" di una missione (la data marziana all'inizio del Sol di arrivo) \u00e8 poi possibile ottenere i Sol, le ore e i minuti trascorsi dal suo inizio:\nEsempio.\nSupponiamo di voler convertire la data 2 gennaio 2004 12:56:35 GMT, equivalente alla data giuliana 2.453.007,03935 JD, equivalente alla data giuliana modificata (ottenuta sottraendo 2.400.000,5 alla data giuliana) 53.006,53935 MJD. Poich\u00e9 1 giorno terrestre (g) = 86.400 secondi e un giorno marziano (sol) = 87.755,244 secondi, un giorno marziano corrisponde a 1,02749125 giorni terrestri: per ottenere la data marziana, \u00e8 quindi necessario dividere il valore della data terrestre per 1,02749125. Quindi la data 53.006,53935 terrestre corrisponde alla data marziana 53.006,53935 / 1,02749125 = 51.588,31217.\nQuesto era quindi il valore della data giuliana modificata su Marte, ovvero il tempo trascorso dalla mezzanotte del 18 novembre 1858, quando sulla Terra era il 2 gennaio 2004 12:56:35 GMT."}
{"id": "11855", "revid": "125874512", "url": "https://it.wikipedia.org/wiki?curid=11855", "title": "Giorno siderale", "text": "Il giorno siderale \u00e8 il periodo impiegato dalla Terra per eseguire un'intera rotazione attorno al proprio asse. Il riferimento per definire il giorno siderale non \u00e8 il Sole, ma il punto gamma che definisce la direzione di un punto della sfera siderale celeste considerato fisso in prima approssimazione. Dunque il \"giorno siderale\" \u00e8 l'intervallo di tempo tra due successive culminazioni del punto gamma.\nIl giorno siderale dura circa 86164,1 secondi, pari a 23h 56' 4 s\". Esso \u00e8 pi\u00f9 corto del giorno solare medio di quasi 4 minuti, corrispondenti all'incirca a un angolo 1\u00b0 di rotazione terrestre. Questa differenza \u00e8 dovuta al fatto che la Terra, mentre ruota attorno a se stessa, percorre anche un tratto di orbita attorno al Sole e quindi il Sole transita al meridiano con 4 minuti di ritardo al giorno rispetto alle altre stelle. Il risultato \u00e8 il moto apparente annuo del Sole rispetto alle stelle, in senso antiorario per un osservatore boreale, alla velocit\u00e0 media di circa 1 grado al giorno.\nIn realt\u00e0, nemmeno il punto gamma \u00e8 un riferimento fisso poich\u00e9 per effetto della precessione si sposta di circa 50,25 secondi d'arco (0\u00b00'50,25\" d'arco) all'anno."}
{"id": "11856", "revid": "277947", "url": "https://it.wikipedia.org/wiki?curid=11856", "title": "Robecco sul Naviglio", "text": "Robecco sul Naviglio (\"Robecch\" o \"Robecch sul Nivirij\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia.\nIl comune di Robecco sul Naviglio \u00e8 situato a circa 25\u00a0chilometri ad ovest del capoluogo lombardo, a breve distanza dal fiume Ticino e dal confine con la Regione Piemonte. Confina a nord con il comune di Magenta, a est con il comune di Corbetta, a sud con i comuni di Cassinetta di Lugagnano e Abbiategrasso, a ovest con il comune di Cerano in provincia di Novara. Oltre al capoluogo vi sono 4 frazioni e precisamente: Casterno a ovest, Cascinazza a sud-ovest, Castellazzo de' Barzi (ove si trova un pregevole palazzo settecentesco presso il quale soggiorn\u00f2 lo scrittore Alessandro Manzoni) a est, Carpenzago a nord-ovest.\nGeografia fisica.\nTerritorio.\nIl territorio comunale ha forma allungata e confina a nord con Magenta, a est con Corbetta, a sud con Abbiategrasso ed a ovest col fiume Ticino e col Piemonte.\nRobecco sul Naviglio dista circa 25 chilometri ad ovest dal capoluogo lombardo.\nGeologia e idrografia.\nIl territorio \u00e8 generalmente pianeggiante con piccoli dislivelli e leggere ondulazioni ad ovest in corrispondenza della vallata del fiume Ticino; l'altitudine media \u00e8 di 128 m s.l.m. Due corsi d'acqua attraversano il territorio comunale: il fiume Ticino e le sue numerose sorgenti a Ovest e il Naviglio Grande in corrispondenza del centro abitato.\nSismologia.\nDal punto di vista sismico Robecco sul Naviglio presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nLa temperatura non si allontana molto da quella media della pianura Padana; i venti prevalenti soffiano da nord a nordovest.\nStoria.\nDalle origini al medioevo.\nIl primo insediamento nel territorio di Robecco Sul Naviglio sorse nell'attuale localit\u00e0 di Casterno, pi\u00f9 a sud dell'odierno centro storico cittadino, verso il Ticino, e si identificava con un accampamento militare romano per il controllo del fiume e dei suoi guadi. L'abitato di Robecco, in realt\u00e0, si svilupp\u00f2 in maniera pi\u00f9 decisa a partire dall'escavazione del Naviglio Grande alla fine del XII secolo, anche se ancora a met\u00e0 del Duecento quando l'imperatore Federico II, tentando l'assalto a Milano, diede ordine di abbattere le fortificazioni presenti a Casterno dal momento che nell'abitato di Robecco esse erano completamente assenti.\nDal Cinquecento alla fine del Settecento.\nA partire dal XVI secolo, Robecco conobbe un vero e proprio periodo di splendore, coincidente col fatto che alcune tra le famiglie nobili milanesi di maggior rilievo scelsero questa e altre aree attigue per acquistare terreni dove costruire le loro residenze di campagna, investendo notevoli somme in vaste propriet\u00e0 e latifondi molto redditizi. I Pietrasanta, i Barzi, i Casati, gli Archinto ed i Borromeo furono tra i primi a concorrere in questi acquisiti, avviando tra l'altro la costruzione delle splendide ville gentilizie lungo il Naviglio che ancora oggi si possono ammirare.\nSempre nel corso del Cinquecento, rimarchevole fu l'operato della figura di San Carlo Borromeo che, come arcivescovo di Milano, pi\u00f9 volte si rec\u00f2 in visita nella Pieve di Corbetta ed a Robecco stessa (si ricordi l'oratorio di San Carlo nella frazione di Castellazzo de' Barzi) che in pi\u00f9 occasioni si preoccup\u00f2 anche di mediare alle diatribe tra i nobili locali come nel caso dello scoppio della peste del 1576 che vide l'abitato robecchese suddiviso in due differenti amministrazioni a causa delle disposizioni volute dal governatore spagnolo marchese d'Ayamonte che aveva predisposto poco prima che la divisione territoriale tra Milano (zona interessata dal contagio) e la zona pavese (area ritenuta ancora salubre) dovesse essere marcata dal corso del Naviglio Grande per maggiore sicurezza. Nel 1786 il comune di Robecco fu inserito nella provincia di Pavia.\nDalla'epoca napoleonica ad oggi.\nDurante l'et\u00e0 napoleonica il comune si ingrand\u00ec temporaneamente annettendo Lugagnano e Castellazzo de' Barzi: per quanto riguarda il secondo borgo, l'unione fu resa poi definitiva nel 1870.\nDurante la seconda guerra mondiale il borgo di Robecco fu centro di un'attesa resistenza alle forze nazifasciste tanto che nell'estate del 1944 otto cittadini robecchesi vennero barbaramente fucilati per rappresaglia, altri cinquantotto furono deportati nei campi di prigionia in Germania e, tra questi, nove morirono per gli stenti e le violenze subite. Si contarono anche notevoli danni ad alcune abitazioni come nel cado della cascina Chiappana alla periferia del paese che venne data alle fiamme.\nIn tempi pi\u00f9 recenti, il borgo \u00e8 comparso nel film \"L'albero degli zoccoli\" del 1978 del regista Ermanno Olmi con una notevole ripresa di diverse abitazioni lungo il Naviglio Grande e la maestosa facciata di Villa Gaia.\nSimboli.\nLa descrizione araldica dello stemma \u00e8 la seguente:\nLa descrizione araldica del gonfalone \u00e8 la seguente:\nLo stemma venne concesso al comune di Robecco sul Naviglio il 15 maggio 1930. Lo stemma ha una origine prettamente storica anche se slegata dal territorio: esso \u00e8 infatti identico a quello della famiglia medievale \"da Robeco\" che pure non ebbero mai feudi in loco..\nMonumenti e luoghi d'interesse.\nArchitetture religiose.\nChiesa Parrocchiale di San Giovanni Battista.\nL'attuale chiesa parrocchiale, dedicata a San Giovanni Battista, fu edificata nella seconda met\u00e0 del XVIII secolo e terminata attorno al 1790. Sostitu\u00ec la precedente, di cui sopravvivono i resti all'interno del cortile denominato \"g\u00e8sa v\u00e8gia\", edificata nella seconda met\u00e0 del Quattrocento e delocalizzata lungo la strada per Casterno. L'attuale edificio, costruito su disegno dell'architetto milanese Francesco Bernardino Ferrari fu elevato inizialmente su impianto a croce greca e rimase incompleto sino alla fine del XIX secolo, quando si decise di realizzarne la facciata e, contestualmente, di allungarne di due terzi la navata, trasformando la pianta in croce latina. Il disegno della nuova facciata venne affidato all'architetto milanese Alfonso Parrocchetti e compiuto nel 1901. La chiesa venne definitivamente consacrata nell'anno 1902. Risalgono agli anni '80 del Secolo scorso gli interventi di ristrutturazione e adeguamento liturgico dettati dall'introduzione della nuova liturgia.\nAll'interno si trovano alcune tele tra cui alcune ascrivibili alla scuola di Camillo Procaccini una crocefissione di Simone Peterzano, oltre a due angeli di Andrea Appiani presso il crocifisso dell'altare maggiore, realizzati alla fine del XVIII secolo, ovvero quando il pittore milanese stava lavorando ad alcuni affreschi nella vicina Villa Gaia.\nIl Crocifisso posto nell'altare laterale destro \u00e8 databile tra la fine del XV e l'inizio del XVI secolo e ornava in precedenza l'interno della Chiesa di Santa Maria alla Scala, demolita per la costruzione del famoso teatro a Milano nel 1774.\nL'organo, posto in controfacciata sopra la bussola di ingresso \u00e8 pregevole opera di Cesare e Giovanni Bernasconi risalente al 1902. Lo strumento, restaurato nel 2010, incorpora un cospicuo numero di canne che appartenevano al precedente organo costruito da Eugenio Biroldi nel 1790.\nChiesa di Santa Maria della Rosa.\nLa chiesa di Santa Maria della Rosa si trova posta esternamente al territorio comunale di Robecco sul Naviglio. Essa \u00e8 infatti adiacente al camposanto cittadino che si trova eretto fuori dagli antichi confini dell'abitato.\nLa struttura ha origini piuttosto antiche e venne probabilmente eretta dopo la peste manzoniana del 1630, divenendo presto un luogo di culto di notevole portata nell'area, grazie ad un dipinto miracoloso conservato al suo interno che raffigura appunto la figura della Vergine che tiene una rosa tra le mani: ella era invocata in periodi di particolare difficolt\u00e0 quali guerre ed epidemie, giungendo sino ad essere invocata contro la siccit\u00e0.\nUn tempo, per la sua particolare posizione, la chiesa era la sede prediletta per la celebrazione dei riti funebri della comunit\u00e0 di Robecco, usanza che per\u00f2 col tempo \u00e8 caduta pressoch\u00e9 in disuso e oggi la cappella \u00e8 utilizzata molto raramente.\nChiesa di San Francesco.\nLa piccola chiesa di San Francesco ha origini antichissime e gli ultimi rilievi su di essa hanno consentito di datarne le fondazioni al XIV secolo.\nEssa \u00e8 posta in un luogo altrettanto ricco di storia, addossata a quello che doveva essere l'antico castello robecchese, nei pressi di Villa Gromo di Ternengo il che ha fatto ritenere che essa potesse aver svolto anche il ruolo di cappella gentilizia.\nAlla sua edificazione, si sa che essa dipendeva dalla Chiesa Parrocchiale di Sant'Andrea di Casterno, passando successivamente alla gestione della chiesa di San Giovanni Battista quando questa ottenne la dignit\u00e0 parrocchiale indipendente.\nCappella di San Maiolo.\nLa Cappella di San Maiolo, ubicata nella piazza principale, di fianco alla chiesa parrocchiale, \u00e8 stata edificata per commemorare i defunti della Prima guerra mondiale. Lo stile dell'edificio religioso \u00e8 tipicamente eclettico, affrescato in alcune parti con motivi strutturali e cartigli, oltre che con la grande pala d'altare raffigurante San Maiolo abate. La parte interna \u00e8 divisa dall'esterno tramite un arco con cancelletto in ferro battuto.\nArchitetture civili.\nVilla Gaia.\nVilla Borromeo Visconti Biglia Confalonieri Gandini, o pi\u00f9 semplicemente Villa Gaia, \u00e8 la pi\u00f9 grande delle ville integralmente conservatesi nel borgo di Robecco sul Naviglio.\nIl curioso nome di \"Villa Gaia\" le pervenne gi\u00e0 dalla fine del Quattrocento in quanto corte di divertimenti di Ludovico il Moro, la costruzione \u00e8 originaria del XIV secolo. Nel tempo appartenne ai conti Giovanni e Vitaliano Borromeo e, tra gli altri, ai Biglia e ai Confalonieri, divenendo residenza estiva di Federico Confalonieri.\nVilla di campagna (fu tra le prime del Naviglio Grande) ricalca lo schema del castello o dei palazzi cittadini con asse di simmetria zenitale e corpi di fabbrica disposti a coronamento di tre cortili leggermente irregolari.\nLa facciata verso la strada conserva parte dell'originaria struttura in cotto con inserti di archi e finestre ora murati. La facciata verso il Naviglio, preceduta da uno spalto e da una bella balaustra settecentesca, presenta decori pittorici che richiamano illusorie cornici alle finestre ed alle porte; tre balconcini in ferro battuto inquadrano l'ordine superiore.\nAccanto, la scalinata dell'imbarcadero attraverso il quale i signori giungevano dal Naviglio e quindi da Milano. Il cortile principale, porticato su tre lati, \u00e8 adorno di affreschi del Cinquecento. Gli ambienti interni hanno arredi ed ornati dal Rinascimento al Settecento. Nelle sale rivolte verso il Naviglio sono interessanti i soffitti lignei a cassettoni. Lo scalone, in origine una rampa per cavalli, fu trasformato una prima volta nel 1760, raggiungendo in seguito le forme attuali di scalone d'onore sul modello consono al XVIII secolo. Tra le altre sale meritano menzione quella con decori in grisaille attribuiti ad Andrea Appiani e lo studio in stile barocchetto.\nPalazzo Archinto.\nSpesso identificato con il nome di \"Castello\", il palazzo prospetta di fronte al portone di Villa Gandini ma non ha alcun legame con costruzioni risalenti all'epoca medievale. Esso fu il sogno irrealizzato del nobile senatore Filippo Archinto, marchese di Parona (nonch\u00e9 fratello dell'arcivescovo di Milano, il cardinale Giuseppe Archinto e padre dell'arcade Carlo Archinto), cui certamente non mancavano i desideri di grandezza, ma che mor\u00ec prima di vedere completato il progetto nel 1712, seguito poco dopo dal fratello. Il figlio Carlo, gravato dai debiti del padre, interruppe i lavori e lasci\u00f2 il palazzo allo stadio di non-finito.\nOggi infatti solo le incisioni di Marc'Antonio Dal Re (1726) possono documentare l'ardita costruzione, iniziata a cavallo tra il XVII ed il XVIII secolo su disegni di Carlo Federico Pietrasanta: doveva essere un complesso di quattro grandi palazzi, con un nucleo centrale elevato di cinque piani e quattro ali laterali uncinate della medesima altezza (le due rivolte verso il Naviglio erano concluse da quattro torri merlate); verso il paese una grande esedra avrebbe dovuto accogliere le carrozze, verso il Naviglio due pontili, di cui uno coperto, i barconi provenienti dalla citt\u00e0.\nDi tutto ci\u00f2 rimane oggi solo il blocco terminale di una delle quattro ali, con le due torri merlate, restaurato dal 2003 con una grandiosa opera che ha riportato la costruzione alla grandezza pensata dal suo progettista. Attualmente il palazzo ospita la biblioteca comunale, il locale Museo del Naviglio Grande ed alcuni appartamenti di prestigio.\nVilla Gromo di Ternengo.\nAffacciata lungo via Matteotti, fra la Chiesa Parrocchiale di San Giovanni Battista e Villa Gaia, la villa sorse forse nel Cinquecento sulle rovine dell'antico castello cittadino e fu rifatta nel 1679 per merito della famiglia Gromo di Ternengo.\nLa campitura centrale della facciata, preceduta da un lungo cortile d'invito, \u00e8 aperta da un lungo portico a tre archi su colonne binate; sopra il piano nobile \u00e8 un attico raccordato da triangoli mistilinei. L'atrio del corpo nobile, affrescato, funge da ambiente passante verso il retrostante giardino che, sulla sinistra, giunge al Naviglio Grande con il singolare edificio della Sirenella (visibile dall'alzaia), un padiglione su quattro pilastri adibito ad imbarcadero.\nIl giardino rappresenta indubbiamente uno degli elementi di maggior rilievo della villa in quanto \u00e8 costituito da una lunghezza totale di quasi 800 metri, un tempo terminante con un nicchione oggi in disuso.\nAccanto alla villa, in fondo al vicolo San Francesco, \u00e8 la chiesetta di San Francesco di recente restaurata.\nCurioso \u00e8 il fatto che nel corso dei secoli, all'estinzione dei Casati, la villa si sia tramandata sempre per via femminile, passando dapprima ai Negrotto Cambiaso di Genova, poi ai Gromo di Ternengo di Biella, giungendo sino ai Wild, attuali proprietari del complesso.\nVilla Scotti.\nVilla Scotti, venne eretto all'inizio dell'Ottocento come residenza di una ricca famiglia di apicoltori robecchesi, su progetto di un allievo di Giuseppe Piermarini col quale si possono ravvisare molte somiglianze, in particolare con Palazzo Saporiti di Milano che ha suggerito l'utilizzo di una facciata classicheggiante, con l'utilizzo di quattro semicolonne che danno la partitura del campo centrale a tre archi; la falsa balaustra superiore attenua il taglio orizzontale della facciata, limitata dalle due ali secondo il classico schema a U.\nDi notevole interesse \u00e8 il corpo centrale, ove le sale di rappresentanza conservano ancora una decorazione semplice ma raffinata di pieno gusto napoleonico come nel salone principale del piano nobile, ornato di colonne a \"trompe-l'\u0153il\" su sfondo ocra, oltre alle insegne imperiali sulle porte. Altrove si sono conservati damascati originali alle pareti e pitture di angeli e putti sui soffitti, che contribuiscono a rendere l'ambiente luminoso e gradevole.\nLa villa \u00e8 attualmente sede del municipio di Robecco sul Naviglio ed \u00e8 pervenuta all'amministrazione direttamente dagli eredi Scotti.\nVilla Terzaghi.\nVilla Terzaghi si presenta come la costruzione storica pi\u00f9 eccentrica rispetto all'abitato (\u00e8 posta lungo la strada che conduce a Casterno, ove la famiglia Terzaghi possedeva alcuni terreni) ed uno dei pi\u00f9 begli esempi di barocchetto lombardo (seconda met\u00e0 del XVIII secolo). La villa venne edificata dai nobili milanesi Terzaghi e rimase propriet\u00e0 di questa augusta prosapie sino al 1882 quando, alla morte dell'ultima erede Carlotta, la struttura venne donata all'orfanotrofio milanese delle Stelline. Nel 1986 il comune di Robecco acquist\u00f2 la villa e le propriet\u00e0 annesse.\nLo spazio dinanzi alla facciata \u00e8 ornato da piloni sormontati da statue e pennacchi, con una suddivisione tra l'ingresso verso la casa da nobile e quello verso l'area dei cortili rustici destinati alla servit\u00f9. Il prospetto comprende l'intero corpo della villa ed \u00e8 diviso in tre parti: al centro un portichetto, schermato da un frontone ricurvo, accenna quasi a trasformare in ali i due simmetrici corpi laterali. Abbinata alla casa si trova anche una piccola cappella di cui sono visibili oggi unicamente i muri perimetrali dal momento che la volta \u00e8 crollata durante i bombardamenti della Seconda guerra mondiale.\nVilla Cittadini Dugnani Benini Bossi.\nMeglio conosciuta come \"Villa Dugnani\", la residenza si trova in parte da fabbricati rustici e dall'alto muro di cinta con funzione di terrapieno che la rende un caso singolare nelle ville del Naviglio Grande.\nIl complesso risale con tutta probabilit\u00e0 nelle sue origini al quattrocento e sembrerebbe testimonianza meritevole di tale affermazione la facciata verso via Mazzini, che presenta infatti due finestre dalle cornici in cotto in tipico stile rinascimentale. La struttura come la si pu\u00f2 ammirare oggi, per\u00f2, venne edificata nella sua parte principale nel corso della prima met\u00e0 del XVI secolo ad opera della famiglia Cittadini che si impegn\u00f2 ad opere di ristrutturazione ed ampliamento successive come ad esempio la costruzione di un oratorio nel 1632, voluto da Gerolamo Cittadini e dedicato ai SS. Gerolamo e Onofrio.\nNel 1760, dal Catasto Teresiano dell'area di Robecco sul Naviglio, apprendiamo che la casa da nobile era passata in propriet\u00e0 alla famiglia Dugnani che era entrata in possesso anche di molti terreni adiacenti. La villa venne quindi ceduta dal Cardinale Antonio Dugnani all'orfanotrofio femminile di Milano e quindi acquistata dalla famiglia Benini-Bossi.\nLa struttura della villa \u00e8 interamente in mattoni a vista ad eccezione di un gustoso porticato seicentesco con vista sul Naviglio che consente anche di accedere all'area rialzata del giardino.\nVilla Sironi Marelli.\nVilla Sironi Marelli \u00e8 un altro incompiuto ed ambizioso progetto di residenza signorile iniziato verso la met\u00e0 dell'Ottocento da Giacomo Bordini, amministratore della nobile famiglia Litta di Milano, su una precedente costruzione del XVIII secolo di propriet\u00e0 Crivelli di cui, intatta, rimane la facciata lungo il Naviglio, di stile neoclassico e con un finto bugnato dipinto.\nLa scarsa disponibilit\u00e0 finanziaria limit\u00f2 l'intervento ai soli giardini che, a loro modo, testimoniano l'eccentricit\u00e0 del personaggio. Il progetto si fa risalire a Giuseppe Balzaretto per le affinit\u00e0 del progetto robecchese con quello presentato da quest'ultimo per i Giardini Pubblici di Milano. Attorno al laghetto centrale, si trovano cippi, decorazioni e statue (tra cui una Minerva), un gruppo di putti, un sarcofago romano originale, capitelli e cippi ed il cenotafio della madre del Bordini, che in passato sono state attribuite, senza alcuna conferma documentaria, al noto scultore Vincenzo Vela. Interessante \u00e8 anche la scuderia di stile moresco risalente al Settecento, coperta da cupolette rettangolari sorrette da volte ad arco con colonne, decorata da abbeveratoi in pietra calcarea bianca e balaustre in ferro battuto, restaurata poi dal tenente generale Giovanni Sironi che divenne proprietario del complesso alla fine del XIX secolo.\nVilla Arrigoni (\"La Peralza\").\nDetta anche \"la Peralza\", si trova oggi in un complesso sportivo privato che appartiene al Comune di Magenta nella frazione Ponte Vecchio. Fu costruita, sulla base della datazione degli affreschi interni, nel 1692, come edificio padronale annesso all'attigua azienda agricola e la sua notevole elevazione verticale rivela la funzione di controllo della tenuta.\nVilla Barbavara di Gravellona (\"La Bassana\").\nDetta anche \"la Bassana\", fu residenza dei Pallavicini di Persia e dei Lucerani Cernuschi, e risale nelle sue forme attuali al XVIII secolo. La cancellata, che riprende i motivi in ferro battuto della facciata, segue un cavo minore di poco sopraelevato rispetto al naviglio. al fondo del giardino \u00e8 l'edificio padronale con ai lati gli annessi rustici: nella parte centrale si aprono il portico e serra, oggi chiusa. Nel vasto salone, al piano terra, vi sono sei prospettive ad affresco raffiguranti il Naviglio Grande ed alcune delle sue ville cos\u00ec come apparivano nel Settecento. Nell'Ottocento fu residenza di campagna del Senatore Giovanni Barbavara di Gravellona.\nAltre strutture.\nIl ponte degli scalini.\nSituato nel bel mezzo del centro storico, tale ponte era utilizzato anticamente per il solo passaggio pedonale e per il passeggio. Il ponte, detto \"degli Scalini\" fu gettato nel 1842 per collegare l'allora contrada di Brisa con quella di San Girolamo, sulla strada per Castellazzo de Barzi e sostitu\u00ec un precedente ponte galleggiante allestito per antica consuetudine nel giorno della festa patronale di San Giovanni Battista, per consentire il passaggio della processione. Il ponte fu inizialmente dedicato a Francesco Giuseppe I d'Asburgo e in seguito, dopo l'indipendenza dall'Austria, a Vittorio Emanuele II. I fondi per la sua costruzione vennero dal lascito testamentario del Cardinale Antonio Dugnani: \"\"Lascio alla Comunit\u00e0 di Robecco lire milanesi quattromila quando si facesse il ponte di comunicazione colla strada che va a Castellazzo, e ci\u00f2 ad opre compiuta; intendo per\u00f2 lasciare questo legato per un pi\u00f9 comodo e libero mezzo di portare il Santissimo Viatico agli infermi dell'altra sponda particolarmente cari per\u00f2 se entro dieci anni non avesse luogo tale ponte secondo me importantissimo, allora passer\u00e0 all'Orfanotrofio od i San Pietro in Gessate, o dove si trover\u00e0 il suddetto legato, pel mantenimento di un orfano onde possa essere mantenuto del frutto di tale legato. Se occorresse di pi\u00f9 si dar\u00e0 compimento\".\"\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2019 la popolazione straniera residente nel comune era di persone, costituenti il 4.6% della popolazione totale. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nNel comune sono presenti scuole di diverso ordine e grado.\nPartendo dalle scuole materne private ed elementari pubbliche, \u00e8 possibile giungere fino al termine dell'istruzione media inferiore pubblica.\nMedia.\nIl paese \u00e8 stato protagonista di una puntata del programma televisivo \"In bici con Filippa\" condotto da Filippa Lagerb\u00e4ck.\nAmministrazione.\nDi seguito viene riportata la serie cronologica dei sindaci del Comune di Robecco sul Naviglio dall'Unit\u00e0 d'Italia ad oggi."}
{"id": "11857", "revid": "838137", "url": "https://it.wikipedia.org/wiki?curid=11857", "title": "1384", "text": ""}
{"id": "11858", "revid": "838137", "url": "https://it.wikipedia.org/wiki?curid=11858", "title": "1383", "text": ""}
{"id": "11859", "revid": "120365874", "url": "https://it.wikipedia.org/wiki?curid=11859", "title": "1382", "text": ""}
{"id": "11860", "revid": "838137", "url": "https://it.wikipedia.org/wiki?curid=11860", "title": "1381", "text": ""}
{"id": "11861", "revid": "838137", "url": "https://it.wikipedia.org/wiki?curid=11861", "title": "1380", "text": ""}
{"id": "11862", "revid": "838137", "url": "https://it.wikipedia.org/wiki?curid=11862", "title": "1379", "text": ""}
{"id": "11863", "revid": "1529788", "url": "https://it.wikipedia.org/wiki?curid=11863", "title": "1378", "text": "Eventi.\nPer argomento.\nAstronomia.\n10 novembre - XXII passaggio noto della cometa di Halley al perielio, (evento astronomico 1P/1378 S1)."}
{"id": "11864", "revid": "838137", "url": "https://it.wikipedia.org/wiki?curid=11864", "title": "1377", "text": ""}
{"id": "11865", "revid": "838137", "url": "https://it.wikipedia.org/wiki?curid=11865", "title": "1376", "text": ""}
{"id": "11866", "revid": "838137", "url": "https://it.wikipedia.org/wiki?curid=11866", "title": "1372", "text": ""}
{"id": "11867", "revid": "838137", "url": "https://it.wikipedia.org/wiki?curid=11867", "title": "1371", "text": ""}
{"id": "11868", "revid": "1427733", "url": "https://it.wikipedia.org/wiki?curid=11868", "title": "1370", "text": ""}
{"id": "11869", "revid": "709565", "url": "https://it.wikipedia.org/wiki?curid=11869", "title": "1369", "text": ""}
{"id": "11870", "revid": "838137", "url": "https://it.wikipedia.org/wiki?curid=11870", "title": "1368", "text": ""}
{"id": "11871", "revid": "838137", "url": "https://it.wikipedia.org/wiki?curid=11871", "title": "1367", "text": ""}
{"id": "11872", "revid": "838137", "url": "https://it.wikipedia.org/wiki?curid=11872", "title": "1366", "text": ""}
{"id": "11874", "revid": "838137", "url": "https://it.wikipedia.org/wiki?curid=11874", "title": "1365", "text": ""}
{"id": "11875", "revid": "838137", "url": "https://it.wikipedia.org/wiki?curid=11875", "title": "1364", "text": ""}
{"id": "11876", "revid": "838137", "url": "https://it.wikipedia.org/wiki?curid=11876", "title": "1363", "text": ""}
{"id": "11877", "revid": "838137", "url": "https://it.wikipedia.org/wiki?curid=11877", "title": "1362", "text": ""}
{"id": "11878", "revid": "838137", "url": "https://it.wikipedia.org/wiki?curid=11878", "title": "1361", "text": ""}
{"id": "11879", "revid": "838137", "url": "https://it.wikipedia.org/wiki?curid=11879", "title": "1360", "text": ""}
{"id": "11880", "revid": "838137", "url": "https://it.wikipedia.org/wiki?curid=11880", "title": "1359", "text": ""}
{"id": "11881", "revid": "838137", "url": "https://it.wikipedia.org/wiki?curid=11881", "title": "1358", "text": ""}
{"id": "11882", "revid": "2184720", "url": "https://it.wikipedia.org/wiki?curid=11882", "title": "1357", "text": ""}
{"id": "11883", "revid": "838137", "url": "https://it.wikipedia.org/wiki?curid=11883", "title": "1355", "text": ""}
{"id": "11884", "revid": "838137", "url": "https://it.wikipedia.org/wiki?curid=11884", "title": "1354", "text": ""}
{"id": "11886", "revid": "838137", "url": "https://it.wikipedia.org/wiki?curid=11886", "title": "1353", "text": ""}
{"id": "11890", "revid": "104265", "url": "https://it.wikipedia.org/wiki?curid=11890", "title": "Logo (informatica)", "text": "Logo, o LOGO, \u00e8 un linguaggio di programmazione a scopo didattico, il primo pensato eminentemente per scopi educativi e orientato all'infanzia. Venne progettato nel 1967 da Wally Feurzeig, Seymour Papert e Cynthia Solomon alla Bolt Beranek and Newman, un'azienda americana di Cambridge e vide la prima implementazione della sua caratteristica interfaccia grafica, la tartaruga, nel 1969. Il progetto trova origine negli studi di Papert con Jean Piaget e nella successiva fondazione, con Marvin Minsky, del laboratorio di intelligenza artificiale del MIT. Il suo fondamento filosofico \u00e8 costruttivista.\nLogo \u00e8 un dialetto Lisp multi-paradigma. Non ha uno standard vero e proprio e alcune implementazioni ne estendono ampiamente i costrutti fino a renderlo equivalente a un linguaggio di programmazione generico. Di solito viene interpretato ma negli anni sono stati sviluppati anche compilatori per alcuni dialetti, come Lhogho e Liogo.\nIl nome deriva dal greco \u03bb\u03cc\u03b3\u03bf\u03c2, logos, nel significato di \"parola\" o \"pensiero\". Fu scelto da Feurzeig per evidenziare che a differenza dei linguaggi di programmazione suoi contemporanei era maggiormente orientato alla grafica e alla logica.\nStoria.\nVenne creato nel 1967 presso i laboratori della Bolt, Beranek e Newman (BBN), una societ\u00e0 di ricerca di Cambridge, nel Massachusetts, da Wally Feurzeig, Cynthia Solomon e Seymour Papert. Le sue radici intellettuali sono nell'intelligenza artificiale, nella logica matematica e nella psicologia dello sviluppo. I primi quattro anni di attivit\u00e0 di ricerca, sviluppo e insegnamento del linguaggio vennero effettuati presso la BBN. La prima implementazione, chiamata Ghost, venne scritta in Lisp su un PDP-1. L'obiettivo era creare un ambiente in cui i bambini potessero giocare con parole e frasi. Modellato su LISP, tramite l'uso di tartarughe virtuali ha permesso un immediato riscontro visivo e il debug della programmazione grafica. La prima implementazione di questa caratteristica interfaccia grafica avvenne nel 1969 e non \u00e8 cambiato molto da allora nei concetti di base. La prima tartaruga era un vagabondo a pavimento, non radiocomandato o wireless. Alla BBN, Paul Wexelblat svilupp\u00f2 una tartaruga di nome Irving che aveva sensori tattili e poteva muoversi avanti, indietro, ruotare e suonare la campana. I primi utenti del linguaggio furono gli alunni della Muzzey Jr High, Lexington, Massachusetts, nel 1968-69. Le tartarughe virtuali e quelle fisiche furono usate per la prima volta dalla quinta elementare alla Bridge School di Lexington negli anni 1970-71.\nIn origine il LOGO fu utilizzato per muovere un semplice robot, al quale si potevano dare comandi del tipo FORWARD 50 per andare avanti di 50 passi o RIGHT 90 per girare a destra di 90 gradi. Il primo di questi robot aveva una corazza simile a quella di una tartaruga, da cui il nome del cursore (che nelle prime versioni su schermo era semplicemente un piccolo triangolo). Con lo sviluppo dei monitor il linguaggio LOGO divenne pi\u00f9 accessibile e negli anni ottanta ne vennero realizzate versioni per personal computer, ad esempio l'Apple II, il Commodore 64, l'MSX e lo ZX Spectrum, utilizzate a scopi didattici, spesso per il laboratorio di geometria.\nNegli anni ottanta fu realizzata anche una versione del LOGO con i comandi in italiano. Una delle caratteristiche del LOGO \u00e8 che ogni comando ha una forma lunga e una abbreviata.\nImpieghi pedagogici.\nLa geometria della tartaruga si differenzia dal modo tradizionale di disegnare al computer perch\u00e9 descrive i percorsi \"dall'interno\" piuttosto che \"dall'esterno\" o \"dall'alto\". Ad esempio, dicendo \"gira a destra\", non si esprime una direzione assoluta, ma una direzione relativa all'orientamento corrente della tartaruga, dicendo \"vai avanti di dieci passi\", ci si riferisce alla posizione e alla direzione correnti. Questo approccio ha molti vantaggi: disegnare un quadrato inclinato - ad esempio - \u00e8 facile come disegnare un quadrato non inclinato in quanto la sequenza delle istruzioni sar\u00e0 la stessa, cambier\u00e0 solo la posizione iniziale della tartaruga; un altro vantaggio \u00e8 di carattere pedagogico in quanto questo modo di disegnare, infatti, \u00e8 consono all'esperienza del ragazzo, poich\u00e9 \u00e8 analogo al modo di muoversi nello spazio e permette quindi l'identificazione con la tartaruga. Attraverso questo processo, utilizzando la personale esperienza motoria \u00e8 possibile quindi istruire la tartaruga insegnandole nuovi vocaboli che la renderanno sempre pi\u00f9 adatta a realizzare gli scopi che ci si prefigge. \nIl LOGO \u00e8 stato utilizzato con vantaggio nelle scuole elementari e medie inferiori anche perch\u00e9 permette anche a un principiante di ottenere subito risultati visibili. Dal punto di vista didattico, insegnava un metodo di programmazione pi\u00f9 strutturato rispetto al pi\u00f9 famoso BASIC in cui anche i programmi pi\u00f9 banali costringono a un uso massiccio del costrutto GOTO. Inoltre incoraggia la programmazione modulare con uso intensivo di procedure e offre molta estensibilit\u00e0 per gli utenti pi\u00f9 esperti.\nComandi.\nLa tartaruga che appare sullo schermo sembra un piccolo triangolo. La testa mostra in quale direzione si muover\u00e0 il cursore. Quando la tartaruga si muove disegna una linea. \u00c8 possibile dare comandi alla tartaruga per andare avanti, indietro, girare a destra o a sinistra. \nLa successione di pi\u00f9 comandi determiner\u00e0 la creazione di figure geometriche.\nEsempi di programmi.\nHello, world!\nIl seguente esempio stampa il testo \"Hello world\".\n print word \"Hello World\"\nDisegno di un quadrato.\nAltro programma di esempio:\nDisegno di un quadrato con 50 pixel di lato\n REPEAT 4 [FORWARD 50 RIGHT 90] oppure\n REPEAT 4 [FD 50 RT 90] (sintassi abbreviata)\n RIPETI 4 [AVANTI 50 DESTRA 90] oppure\n RIPETI 4 [A 50 D 90] (sintassi abbreviata)\nDisegna un pentagono\n Ripeti 5 [A 50 D 72]\n End\nDisegno del triangolo.\n- Triangolo equilatero con 50 pixel di lato\n REPEAT 3 [LEFT 120 FORWARD 50] oppure\n REPEAT 3 [LT 120 FD 50] (sintassi abbreviata)\n- Triangolo rettangolo con cateti a piacere \n make \"cateto1 80\n make \"cateto2 130\n make \"ipotenusa sqrt :cateto1*:cateto1+:cateto2*:cateto2\n make \"angolo1 arctan :cateto1/:cateto2\n make \"angolo2 90-:angolo1 \n FORWARD :cateto2\n RIGHT 180-:angolo1\n FORWARD :ipotenusa\n RIGHT 180-:angolo2\n FORWARD :cateto1\n right 180-90\n FD :cateto2\n RT 180-:angolo1\n FD :ipotenusa\n RT 180-:angolo2\n FD :cateto1\n rt 180-90 (sintassi abbreviata)\nProposte didattiche.\nproposta di Saymour Papert.\nLa proposta didattica di Seymour Papert \u00e8 illustrata nel Mindstorms. Questa pone l'accento non sull'insegnamento ma sull'apprendimento. L'idea non \u00e8 di trasferire efficientemente informazioni ma di proporre attivit\u00e0 che favoriscano esplorazione e collaborazione attraverso forme naturali di apprendimento tipiche del bambino in et\u00e0 prescolare. Il Logo \u00e8 stato progettato a questo scopo. Il bambino diventa insegnante dell'automa tartaruga. Per insegnare deve ricorrere alla sue conoscenze sensomotorie che permettono a lui, come a tenti altri esseri viventi, di muoversi nello spazio. Il Logo pu\u00f2 diventare un ponte tra il diffuso sapere matematico intuitivo di tipo sensomotorio e un sapere logico formale tipico dei linguaggi di programmazione. Gli ipotetici bambini descritti nel libro di Papert decidono di costruire un fiore e ci arrivano attraverso tentativi ed errori che li rendono protagonisti dei loro processi di apprendimento. In rete \u00e8 disponibile una riduzione didattica animata di questo famoso dialogo illustrata operativamente in MSWLogo.\n Utilizzare il Logo in modo tradizionale, spesso senza neppure conoscere le idee educative che lo hanno ispirato, farlo diventare un argomento tra tanti da memorizzare passivamente attraverso procedure preconfezionate oltre a essere un tradimento della sua pedagogia non \u00e8 affatto chiaro a cosa possa giovare.\nalcune proposte scolastiche.\nCLASSE III\nDescrizione del linguaggio LOGO, con elencazione dei comandi necessari per far muovere la tartaruga sullo schermo e creazione di semplici figure geometriche come il quadrato, il cerchio, il rettangolo e vari tipi di triangoli.\nCLASSE IV\nIntroduzione del concetto di procedura, quindi dei comandi TO e END. \nCLASSE V\nIntroduzione di nuove variabili locali come il colore e il suono.\nIntroduzione delle stringhe.\nIntroduzione delle variabili globali.\nIntroduzione delle condizioni."}
{"id": "11891", "revid": "640277", "url": "https://it.wikipedia.org/wiki?curid=11891", "title": "Giorno solare", "text": ""}
{"id": "11893", "revid": "1444886", "url": "https://it.wikipedia.org/wiki?curid=11893", "title": "Watt", "text": "Il watt (simbolo: W) \u00e8 l'unit\u00e0 di misura della potenza del Sistema Internazionale.\nUn watt equivale a 1 joule al secondo () ed \u00e8 equivalente, in unit\u00e0 elettriche, a un volt moltiplicato per ampere (, vedi sotto per l'uso in elettrotecnica) o a (newton per metri al secondo).\nIl watt prende il nome da James Watt per il suo contributo nello sviluppo della macchina a vapore.\nIl modo corretto di scrivere watt \u00e8 con la lettera iniziale minuscola. Invece \u00e8 da ritenersi errato scrivere o dire watts al plurale (in quanto questa \u00e8 una regola grammaticale anglofona), rimanendo invece la parola invariata.\nIn elettrotecnica si utilizzano comunemente anche il voltampere (VA) e il voltampere reattivo (var) come unit\u00e0 di misura rispettivamente della potenza apparente e della potenza reattiva.\nIl watt, una misura di potenza, non va confuso con il wattora e con i relativi multipli che sono una misura di energia (potenza \u00d7 tempo). \nQuest'ultima corrisponde all'energia prodotta da una potenza di un watt per un'ora, quindi joule. Non appartiene al SI, in quanto contiene la misura del tempo in ore.\nQuindi una lampadina che assorbe , in due ore consuma ().\nWatt termico ed elettrico.\nPer una centrale termoelettrica, sia a combustibili fossili che nucleari, si \u00e8 soliti distinguere il Megawatt elettrico (MWe) e il Megawatt termico (MWt).\nSono entrambe unit\u00e0 di misura di potenza (in Watt), tra loro sommabili, ma differiscono notevolmente in valore sulla base del rendimento medio della singola centrale.\nIn altre parole, una centrale termoelettrica da Megawatt di potenza termica nominale, con un rendimento (medio) del 50%, rilascer\u00e0 nelle rete circa Megawatt di potenza elettrica effettiva.\nMultipli e sottomultipli.\nAlcuni dei multipli e sottomultipli pi\u00f9 utilizzati del watt:"}
{"id": "11894", "revid": "287204", "url": "https://it.wikipedia.org/wiki?curid=11894", "title": "Pfeiffera", "text": "Pfeiffera \u00e8 un genere di piante appartenente alla famiglia delle Cactaceae.\nIl nome del genere \u00e8 un omaggio al naturalista e scienziato tedesco Ludwig Karl Pfeiffer (1805-1877).\nDescrizione.\nSono piante succulente epifite o litofite, con fusti nastriformi, ramificati, a sezione triangolare, areole pelose e di colore rossastro con al centro delle spine giallognole. I fiori lunghi circa 2\u00a0cm sono di color malva o bianco-rosa. I frutti piccoli e rotondi sono di colore rosso e molto succulenti.\nDistribuzione e habitat.\nIl genere \u00e8 diffuso nelle Ande, dalla Bolivia all'Argentina occidentale.\nTassonomia.\nIl genere \"Pfeiffera\" \u00e8 stato a lungo oggetto di controversie riguardanti la sua validit\u00e0, i suoi esatti confini e i suoi rapporti filogenetici. Descritto in origine come genere monotipico comprendente unicamente la specie \"P. cereiformis\" Salm-Dyck (sinonimo: \"P. ianthothele\" (Monv.) F.A.C. Weber) il genere ha avuto successivamente alterne vicende essendo da alcuni assorbito all'interno del genere \"Lepismium\". Recenti studi filogenetici ne riconoscono invece la validit\u00e0 come genere a s\u00e9 stante.\nAttualmente al genere vengono attribuite due sole specie:\nColtivazione.\nLa coltivazione delle \"Pfeiffera\" richiede un terreno molto poroso composto da terra concimata torba e sabbia. L'esposizione sar\u00e0 a mezzo sole o mezza ombra ma sempre in una posizione luminosissima con annaffiature regolari. Sebbene possa sopportare il freddo, gradisce una temperatura intorno ai 13\u00a0\u00b0C con annaffiature assenti nel periodo invernale.\nLa sua moltiplicazione pu\u00f2 avvenire in qualsiasi stagione per talea di fusto che verr\u00e0 lasciata asciugare e interrata in un composto di sabbia pura ad una temperatura di 21\u00a0\u00b0C; anche i semi andranno deposti in sabbia pura e fatti germogliare ad una temperatura di 21\u00a0\u00b0C e lasciati cos\u00ec fino al raggiungimento della grandezza adeguata all'invasamento."}
{"id": "11897", "revid": "327773", "url": "https://it.wikipedia.org/wiki?curid=11897", "title": "Molteplicit\u00e0 di spin", "text": "La molteplicit\u00e0 di spin \u00e8 il numero di stati degeneri in energia che vengono a crearsi nelle situazioni in cui un sistema quantistico presenti pi\u00f9 possibili valori della componente S\"z\" del vettore di spin in una direzione fissata lungo cui si sta compiendo la misura.\nSiccome la misura di tale componente \u00e8 l'unico dato sullo spin ricavabile sperimentalmente, e visto che essa si presenta sempre in multipli interi di \"\u0127\"/2, ovvero della costante di Planck divisa per 4\"\u03c0\", \u00e8 indicata con m\"s\u0127\" dove m\"s\" \u00e8 intero o semintero.\nCaratteristiche.\nIl valore massimo assumibile da m\"s\" \u00e8 detto \"S\" e caratterizza il modulo del vettore di spin che infatti \u00e8 uguale alla radice quadrata di \"S\"(\"S\"+1)\"\u0127\"2 e ci\u00f2 \u00e8 deducibile costruendo matematicamente degli operatori opportuni detti di scala, o di innalzamento e di abbassamento, in modo generico per qualsiasi momento angolare quantizzato, ovvero si prova che l'operatore di spin \u015c2 ha come autovalore \"S\"(\"S\"+1)\"\u0127\"2.\nSe ci limitiamo agli stati di singola particella la molteplicit\u00e0 vale 2\"S\" + 1, che \u00e8 dispari per i bosoni e pari per i fermioni.\nSe abbiamo delle particelle identiche allora non possiamo considerare lo spin di singola particella come buon numero quantico e la degenerazione di spin dipende dallo spin totale del sistema. Per calcolare lo spin totale si deve utilizzare il teorema di composizione di momenti angolari.\nViene qui riportata una tabella dei possibili valori della molteplicit\u00e0 di spin per gli elettroni. Ogni stato degenere corrisponde ad un possibile autovalore dell'operatore di proiezione di spin lungo una direzione arbitraria. Per tradizione si indica con \"z\" questa direzione. \u00c8 importante sottolineare che i possibili valori non corrispondono ad un preciso numero di elettroni, ma possono essere associati a configurazioni differenti. Ad esempio lo stato fondamentale dell'elio \u00e8 formato dai due elettroni nell'orbitale 1s con spin opposto ed \u00e8 perci\u00f2 un singoletto; se uno degli elettroni viene eccitato al livello 2s il vincolo sullo spin cade e i due elettroni possono formare sia un singoletto se gli spin restano opposti e sia un tripletto se invece gli spin assumono lo stesso verso (in realt\u00e0 per la prima regola di selezione dello spin non si possono avere transizioni da singoletto a tripletto e viceversa, ovvero a seguito di eccitazione lo spin non cambia).\nSingoletto di atomi di rubidio.\nIl 27 settembre 2014 un gruppo di fisici annuncia di aver creato un singoletto di spin con almeno atomi di rubidio raffreddati ad una temperatura di 20 milionesimi di kelvin utilizzando la correlazione quantistica."}
{"id": "11901", "revid": "1812137", "url": "https://it.wikipedia.org/wiki?curid=11901", "title": "Storia della Germania dal 1945", "text": "Dopo l'inizio della guerra fredda, e a seguito della sconfitta tedesca nella seconda guerra mondiale, la Germania \u00e8 stata divisa in due stati per circa 40 anni, divenendo il punto focale dei due blocchi contrapposti a est e a ovest. Solo nel 1990, a seguito di un accordo fra i due Stati, l'unit\u00e0 nazionale verr\u00e0 ripristinata, con la costituzione in L\u00e4nder delle province orientali e il loro successivo accesso, il 3 ottobre, alla Repubblica Federale di Germania, determinando al tempo stesso la scomparsa della Repubblica Democratica Tedesca.\nLa Germania dal 1945 al 1949.\nAlla Conferenza di Potsdam dell'agosto 1945, dopo la resa incondizionata della Germania, avvenuta l'8 maggio 1945, le potenze vincitrici (Unione Sovietica, Stati Uniti, Regno Unito e Francia) divisero la nazione in quattro zone di occupazione militare: francese a sud-ovest, britannica a nord-ovest, statunitense a sud e sovietica a est. I territori a est della Linea Oder-Neisse (Prussia orientale, Pomerania orientale, Slesia e una porzione orientale del Brandeburgo) vennero tolti alla Germania e posti sotto amministrazione sovietica e polacca, spostando a tutti gli effetti la Polonia verso ovest. Quasi 10 milioni di profughi furono costretti ad abbandonare i loro paesi d'origine per rifugiarsi nelle zone occupate a ovest di tale linea. Queste amministrazioni erano state originariamente concepite per durare fino alla firma finale di un trattato di pace, cosa che comunque non avvenne fino al 1990. Si concord\u00f2 anche un trasferimento di tedeschi da Cecoslovacchia e Ungheria, ma le nazioni vennero invitate a fermare l'espulsione di questi \"Heimatvertriebene\".\nIl previsto corpo governante venne chiamato Consiglio di Controllo Alleato. I comandanti in capo esercitavano autorit\u00e0 suprema sulle loro rispettive zone e agivano di concerto sulle questioni che riguardavano l'intera nazione. Berlino, che giaceva nel settore sovietico, venne anch'essa divisa in quattro aree.\nLe due Germanie.\nGli Stati Uniti d'America, il Regno Unito di Gran Bretagna e Irlanda del Nord e l'Unione Sovietica si erano accordati a Potsdam su un ampio programma di decentralizzazione, trattando la Germania come una singola entit\u00e0 economica con alcuni dipartimenti amministrativi centrali. Questo piano si ruppe nel 1948, con l'inizio della Guerra Fredda. Le potenze occidentali erano preoccupate dal deteriorarsi della situazione economica nelle loro zone; il Piano Marshall di aiuti economici americani venne esteso alla Germania occidentale, mentre una riforma valutaria introdusse il Marco tedesco e ferm\u00f2 l'inflazione montante. I sovietici non concordarono con la riforma e si ritirarono, nel marzo 1948, dal corpo governativo a quattro e diedero inizio al Blocco di Berlino nel giugno 1948, sbarrando tutte le vie di accesso terrestri tra la Germania Ovest e la citt\u00e0. Le potenze alleate replicarono con il \"Ponte aereo per Berlino\", un continuo rifornimento via aria della met\u00e0 occidentale della citt\u00e0. I sovietici posero fine al blocco dopo 11 mesi.\nIl 23 maggio 1949, Stati Uniti, Gran Bretagna e Francia cedettero la sovranit\u00e0 delle rispettive zone di occupazione alla neocostituita Repubblica Federale di Germania, in tedesco \"Bundesrepublik Deutschland\" (la sigla BRD non venne mai utilizzata ufficialmente a ovest, mentre era largamente utilizzata la sigla DDR per la zona est per occultare la parola Deutschland = Germania). Poich\u00e9 per\u00f2 l'acquisizione della piena sovranit\u00e0 era subordinata allo svolgimento di libere elezioni e alla formazione di un governo democratico, la sua entrata in vigore fu necessariamente dilazionata al successivo 20 settembre.\nPoco dopo, il 7 ottobre 1949, l'URSS cedeva la sovranit\u00e0 della propria zona di occupazione alla neocostituita Repubblica Democratica Tedesca, in tedesco \"Deutsche Demokratische Republik\" (sigla DDR).\nLa Repubblica Federale di Germania era alleata con gli Stati Uniti, il Regno Unito e la Francia. Era una nazione capitalista occidentale a economia di mercato e godette di una prolungata crescita economica a seguito della riforma valutaria del giugno 1948 e delle sovvenzioni statunitensi dell'ERP, European Recovery Program (o Piano Marshall) (1948-1951).\nLa Repubblica Democratica Tedesca rimase alleata dell'Unione Sovietica ed entr\u00f2 a far parte del Patto di Varsavia alla sua costituzione (maggio 1955). Stato autoritario con un'economia centralizzata di tipo socialista, divenne ben presto la pi\u00f9 ricca e pi\u00f9 avanzata tra le nazioni del blocco sovietico, ma molti suoi cittadini guardavano a ovest per la libert\u00e0 politica e la prosperit\u00e0 economica.\nSviluppi politici nella Germania Ovest.\nGli Stati Uniti e il Regno Unito si mossero per stabilire un nucleo per il futuro governo tedesco, creando un consiglio economico centrale per le loro due zone. Il programma in seguito forn\u00ec le basi per l'assemblea costituente della Germania Ovest, uno statuto di occupazione che governasse le relazioni tra gli alleati e le autorit\u00e0 tedesche, e la fusione politica ed economica tra la zona francese e quelle britannica e statunitense.\nL'8 maggio 1949 venne approvato il \"Grundgesetz\", legge fondamentale della Repubblica Federale di Germania. Esso fu promulgato il 23 maggio successivo e la Repubblica proclamata. A seguito delle prime elezioni in agosto, il primo governo federale venne formato il 20 settembre 1949, da Konrad Adenauer (CDU). Il giorno successivo cess\u00f2 definitivamente lo stato di occupazione, anche se alcune limitazioni di carattere militare sarebbero rimaste ancora per qualche anno.\nLa Repubblica Federale di Germania progred\u00ec rapidamente verso una piena sovranit\u00e0 e l'associazione con i suoi vicini europei e nel Patto Atlantico. Gli accordi di Londra e Parigi ripristinarono gran parte della sovranit\u00e0 dello stato (con alcune eccezioni) nel maggio 1954 e aprirono la strada all'ingresso della Repubblica Federale di Germania nella NATO. Nell'aprile 1951 la Repubblica Federale di Germania si un\u00ec, assieme a Francia, Italia e ai paesi del Benelux nella Comunit\u00e0 europea del carbone e dell'acciaio, che preconfigurava l'Unione europea, inizialmente stabilita come Comunit\u00e0 economica europea nel marzo 1957.\nLo scoppio della guerra di Corea (giugno 1950), port\u00f2 gli USA a chiedere il riarmo della Repubblica Federale di Germania, allo scopo di difendere l'Europa Occidentale dalla percepita minaccia sovietica. Ma i ricordi delle passate aggressioni tedesche portarono gli altri stati europei a cercare uno stretto controllo sull'esercito della Repubblica Federale di Germania. I partner tedeschi della Comunit\u00e0 europea del carbone e dell'acciaio, decisero di fondare una Comunit\u00e0 europea di difesa, con esercito, marina e aeronautica integrati, composti dalle forze armate degli stati membri. L'esercito della Repubblica Federale di Germania sarebbe stato sotto il completo controllo della CED, ma gli altri stati membri (Belgio, Francia, Italia, Lussemburgo e Paesi Bassi) avrebbero cooperato nella CED pur mantenendo un controllo indipendente delle loro forze armate.\nAnche se il trattato della CED venne firmato (maggio 1952), non entr\u00f2 mai in vigore. La Francia gollista lo rifiut\u00f2 sulla base del fatto che minacciava la sovranit\u00e0 nazionale, e quando l'Assemblea Nazionale francese si rifiut\u00f2 di ratificarlo (agosto 1954), il trattato mor\u00ec. Si dovettero allora trovare altri sistemi per permettere il riarmo della Repubblica Federale di Germania. Come risposta, il Trattato di Bruxelles venne modificato per includere la Repubblica Federale di Germania nell'Unione europea Occidentale (UEO). Alla Repubblica Federale di Germania veniva permesso di riarmarsi, e di avere pieno controllo sovrano delle sue forze armate; la UEO avrebbe comunque regolamentato le dimensioni dell'esercito permesso a ognuno dei suoi stati membri. Le paure di un ritorno al nazismo ben presto scomparvero e, come conseguenza, le disposizioni del trattato UEO hanno oggi poco valore.\nI tre alleati occidentali mantennero i poteri di occupazione a Berlino e certe responsabilit\u00e0 per l'intera Germania. In base ai nuovi accordi, gli Alleati mantenevano truppe all'interno della Repubblica Federale di Germania, per scopi della difesa NATO, conformemente agli accordi di stazionamento e stato delle forze. Con l'eccezione dei 45.000 soldati francesi, le forze alleate erano sotto il comando congiunto di difesa della NATO (la Francia si ritir\u00f2 dalla struttura di comando militare collettivo della NATO nel 1966).\nLa vita politica fu notevolmente stabile e ordinata. L'era di Adenauer (1949-63) venne seguita da un breve periodo guidato da Ludwig Erhard (1963-66) che, successivamente, venne rimpiazzato da Kurt Georg Kiesinger (1966-69). Tutti i governi tra il 1949 e il 1966 erano formati dall'unione tra Unione Cristiano Democratica (CDU) e Unione Cristiana Sociale (CSU), o da sola o in coalizione con il pi\u00f9 piccolo Partito Liberale Democratico (FDP).\nLa \"Grande Coalizione\" di Kiesinger (1966-69), comprendeva i due principali partiti tedeschi: la CDU/CSU e il Partito Socialdemocratico Tedesco (SPD).\nNegli anni sessanta sorse il desiderio di confrontarsi con il passato nazista (\"Vergangenheitsbew\u00e4ltigung\"). Con grande successo, le manifestazioni di massa reclamarono una nuova Germania. La generazione del dopoguerra era nata. Femminismo, ambientalismo e antinazionalismo divennero parti fondamentali dell'identit\u00e0 tedesca (occidentale).\nNelle elezioni del 1969, la SPD \u2013 guidata da Willy Brandt \u2013 guadagn\u00f2 abbastanza voti da formare una coalizione di governo con l'FDP. Il Cancelliere Brandt rimase a capo del governo fino al maggio 1974, quando si dimise dopo che uno dei membri anziani del suo staff venne scoperto come spia dei servizi segreti della Germania Est, la Stasi.\nIl ministro delle Finanze Helmut Schmidt (SPD) form\u00f2 allora un governo e ricevette l'appoggio unanime dei membri della coalizione. Fu Cancelliere dal 1974 al 1982. Hans-Dietrich Genscher, uno degli esponenti di spicco dell'FDP, divenne Vice Cancelliere e Ministro degli Esteri. Schmidt, un convinto sostenitore della Comunit\u00e0 europea e dell'Alleanza Atlantica, enfatizzo il suo impegno per la \"unificazione politica dell'Europa in associazione con gli USA\".\nIn questo periodo, la Rote Armee Fraktion, attiva a partire dal 1968, port\u00f2 avanti una serie di attacchi terroristici che si protrassero fino agli anni novanta.\nNell'ottobre 1982, la coalizione SPD-FDP si sciolse quando l'FDP un\u00ec le sue forze con la CDU/CSU per eleggere il segretario della CDU Helmut Kohl come Cancelliere, con un voto di sfiducia costruttiva. A seguito delle elezioni nazionali del marzo 1983, Kohl emerse con il pieno controllo del governo e della CDU. La CDU/CSU and\u00f2 molto vicina alla maggioranza assoluta, che non raggiunse per l'ingresso al Bundestag de I Verdi, che ricevettero il 5,6% dei voti.\nNel 1987, al governo Kohl-Genscher venne rinnovato l'incarico, ma l'FDP e i Verdi guadagnarono a spese dei partiti pi\u00f9 grossi. La CDU di Kohl e il suo \"partito fratello\" bavarese, scivolarono dal 48,8% dei voti del 1983 al 44,3%. La SPD cadde al 37%; e Brandt, da lungo tempo segretario del partito, si dimise nell'aprile 1987, sostituito da Hans-Jochen Vogel. La quota dell'FDP sal\u00ec dal 7% al 9,1%, il miglior risultato dal 1980. I Verdi passarono dal 5,6% del 1983 all'8,3%.\nSviluppi politici nella Germania Est.\nNella zona di occupazione sovietica, il Partito Socialdemocratico venne costretto a fondersi con il Partito Comunista nell'aprile 1946, formando un nuovo partito, il Partito Socialista Unificato di Germania (Sozialistische Einheitspartei Deutschlands, SED). Le elezioni dell'ottobre 1946 risultarono in governi di coalizione in tutti e cinque i parlamenti regionali, con la SED come leader indiscusso.\nUna serie di congressi del popolo vennero convocati nel 1948 e agli inizi del 1949 dalla SED. Sotto la direzione sovietica, venne stesa la costituzione del 30 maggio 1949, che venne adottata il 7 ottobre, data che venne in seguito celebrata come il giorno della proclamazione della Repubblica Democratica Tedesca. La Camera del Popolo \"(Volkskammer)\" \u2013 la camera bassa del parlamento della DDR, e la camera alta, la Camera dei L\u00e4nder (\"L\u00e4nderkammer\") \u2013 vennero create (la \"L\u00e4nderkammer\" venne abolita di nuovo nel 1958). L'11 ottobre 1949, le due camere elessero Wilhelm Pieck come Presidente, e venne formato un governo della SED. L'Unione Sovietica e i suoi alleati est-europei riconobbero immediatamente la DDR, anche se non venne riconosciuta da molte nazioni non comuniste fino al 1972-73.\nLa DDR fond\u00f2 le strutture di uno stato monopartitico, centralizzato e comunista. Il 23 luglio 1952, i tradizionali \"L\u00e4nder\" vennero aboliti, e al loro posto vennero costituiti 14 \"Bezirke\" (distretti). Anche se gli altri partiti formalmente esistevano, il controllo completo del governo era nelle mani della SED, e praticamente tutte le posizioni pi\u00f9 importanti all'interno del governo erano occupate dai suoi membri.\nIl Fronte Nazionale era un'organizzazione di copertura, che era nominalmente composta dalla SED, quattro altri partiti politici controllati e diretti dalla SED, e dalle quattro principali organizzazioni popolari: quella della giovent\u00f9, delle donne, della cultura e del sindacato. A ogni modo, il controllo era solo e unicamente nelle mani della SED. Il ballottaggio nelle elezioni della DDR non era segreto. Come negli altri paesi del blocco sovietico, la partecipazione elettorale era molto alta, con un'approvazione dei candidati praticamente unanime.\nRelazioni tra le due Germanie.\nIl flusso costante di tedeschi dell'est che fuggivano a ovest pose molta tensione nelle relazioni tra RFT e la DDR negli anni cinquanta. La DDR sigill\u00f2 i confini con la Germania Ovest nel 1952, ma la gente continuava a scappare da Berlino Est a Berlino Ovest. Il 13 agosto 1961 la Germania Est incominci\u00f2 a costruire il Muro di Berlino attorno ai tre settori occidentali della citt\u00e0 per ridurre il pi\u00f9 possibile il flusso dei rifugiati, tagliando praticamente in due la citt\u00e0 e rendendo Berlino Ovest una enclave del mondo occidentale nel territorio comunista. Il Muro divenne il simbolo della Guerra Fredda e della divisione europea. Subito dopo i confini principali tra le due Germanie vennero fortificati.\nNel 1969, il Cancelliere Brandt annunci\u00f2 che la Germania Ovest sarebbe rimasta fermamente ancorata all'Alleanza Atlantica, ma avrebbe intensificato gli sforzi per migliorare le relazioni con l'Europa dell'est e la DDR. La RFT diede il via alla cosiddetta \"Ostpolitik, \"inizialmente contro la feroce opposizione dei conservatori, negoziando dei trattati di non aggressione con Unione Sovietica, Polonia, Cecoslovacchia, Bulgaria e Ungheria.\nLe relazioni della Germania Ovest con la DDR posero delle questioni particolarmente difficili. Bench\u00e9 ansiosa di alleviare le serie difficolt\u00e0 delle famiglie divise, e di ridurre le frizioni, la Germania Ovest tramite la \"Ostpolitik\" di Brandt intendeva sostenere il suo concetto di \"due stati tedeschi in una nazione tedesca\". Le relazioni comunque migliorarono, e nel settembre 1973, RFT e DDR vennero entrambe ammesse alle Nazioni Unite. Le due Germanie si scambiarono delle rappresentative diplomatiche permanenti nel 1974; nel 1987 il capo di Stato della Germania Est, Erich Honecker, and\u00f2 in visita ufficiale a Ovest.\nL'unificazione tedesca.\nDurante l'estate del 1989, dei rapidi cambiamenti ebbero luogo nella Germania Est (vedi Rivoluzioni del 1989), che alla fine portarono alla riunificazione tedesca. Un numero crescente di tedeschi dell'est emigrava nella Germania Ovest attraverso l'Ungheria, dopo che gli ungheresi decisero di non usare la forza per fermarli. Migliaia di tedeschi dell'est cercarono anche di raggiungere l'Ovest inscenando dei sit-in davanti alle rappresentanze diplomatiche della Germania Ovest in altre capitali est europee. L'esodo gener\u00f2 richieste interne alla DDR per un cambiamento politico, e dimostrazioni di massa con centinaia di migliaia di persone in diverse citt\u00e0 \u2013 particolarmente a Lipsia \u2013 continuarono a svolgersi. Il 7 ottobre, il leader sovietico Michail Gorba\u010d\u00ebv visit\u00f2 Berlino per celebrare il 40\u00ba anniversario della fondazione della DDR e fece pressione sulla dirigenza della DDR per perseguire le riforme, senza successo.\nIl 18 ottobre, Erich Honecker venne costretto a dimettersi da capo della SED e da presidente e venne sostituito da Egon Krenz, ma l'esodo continu\u00f2 senza ridursi, e la pressione per delle riforme politiche crebbe. Il 4 novembre, una dimostrazione a Berlino Est port\u00f2 in piazza circa un milione di abitanti. Infine, il 9 novembre 1989, il Muro di Berlino venne aperto e ai tedeschi dell'est venne consentito di viaggiare liberamente. A migliaia si riversarono attraverso il muro e nella parte ovest di Berlino e il 12 novembre la DDR incominci\u00f2 a smantellarlo.\nIl 28 novembre il Cancelliere della Germania Ovest Helmut Kohl, deline\u00f2 un piano in 10 punti per l'unificazione pacifica delle due Germanie, basato su elezioni libere a est e sull'unificazione delle due economie. In dicembre, la \"Volkskammer\" della DDR elimin\u00f2 il monopolio della SED sul potere, e l'intero Politb\u00fcro e il Comitato Centrale \u2013 compreso Krenz \u2013 si dimisero. La SED cambi\u00f2 il suo nome in Partito del Socialismo Democratico (PDS) e la formazione e crescita di numerosi gruppi politici e di partiti, segn\u00f2 la fine del sistema comunista. Il Primo Ministro Hans Modrow guid\u00f2 un governo di transizione che condivise i poteri con i nuovi partiti democraticamente orientati. Il 7 dicembre 1989, venne raggiunto l'accordo per tenere libere elezioni nel maggio 1990 e riscrivere la costituzione della DDR. Il 28 gennaio, tutti i partiti si accordarono per anticipare le elezioni al 18 marzo, principalmente a causa dell'erosione dell'autorit\u00e0 statale e perch\u00e9 l'esodo dalla Germania Est stava continuando con lo stesso ritmo; in pi\u00f9 di 117.000 se ne andarono nel gennaio e febbraio del 1990.\nAi primi di febbraio del 1990, la proposta del governo Modrow per una Germania unita e neutrale venne rifiutato dal Cancelliere Kohl, il quale afferm\u00f2 che la Germania unita avrebbe dovuto essere un membro della NATO. Infine, il 18 marzo, le prime elezioni libere vennero tenute nella DDR, e un governo guidato da Lothar de Maizi\u00e8re (CDU) venne formato sotto una politica di rapida unificazione con la Germania Ovest. I rappresentanti liberamente eletti della \"Volkskammer\" tennero la loro prima sessione il 5 aprile, e la DDR evolse pacificamente da un governo comunista a uno democraticamente eletto. Elezioni comunali, libere e segrete, vennero svolte il 6 maggio, e la CDU vinse di nuovo. Il 1\u00ba luglio, le due Germanie entrarono in unione economica e monetaria.\nLa fine del controllo delle quattro potenze.\nDurante il 1990, in parallelo con gli sviluppi interni tedeschi, le Quattro Potenze \u2013 gli alleati della seconda guerra mondiale: Stati Uniti, Regno Unito, Francia e Unione Sovietica \u2013 assieme ai due stati tedeschi negoziarono la fine dei diritti riservati alle Quattro Potenze per Berlino e l'intera Germania. Questi negoziati \"due-pi\u00f9-quattro\" vennero affidati alla Conferenza Cieli Aperti di Ottawa, il 13 febbraio 1990. I sei ministri degli esteri si incontrarono quattro volte nei mesi seguenti: a Bonn (5 maggio), Berlino (22 giugno), Parigi (17 luglio) e Mosca (12 settembre). Il Ministro degli Esteri polacco partecip\u00f2 alla parte dell'incontro di Parigi che trattava dei confini tra Polonia e Germania.\nDi fondamentale importanza fu superare le obiezioni sovietiche a una Germania unita all'interno della NATO. Ci\u00f2 si ottenne in luglio, quando l'alleanza, guidata dal presidente George H. W. Bush, present\u00f2 la Dichiarazione di Londra su una NATO trasformata. Il 16 luglio, il presidente Gorba\u010d\u00ebv e il cancelliere Kohl annunciarono l'accordo sul principio di una Germania unita nella NATO. Questo apr\u00ec la via, il 12 settembre, alla firma di Mosca del Trattato sulla Condizione Finale della Germania \u2013 in effetti il trattato di pace che venne anticipato alla fine della seconda guerra mondiale. In aggiunta alla cessazione dei diritti delle Quattro Potenze, il trattato sanc\u00ec anche il ritiro di tutte le forze sovietiche dal territorio tedesco per la fine del 1994, rese chiaro che gli attuali confini (specialmente la Linea Oder-Neisse) erano visti come finali e definitivi, e specificava il diritto della Germania unita di appartenere alla NATO. Inoltre prevedeva la continuata presenza di truppe britanniche, francesi e statunitensi a Berlino, durante il periodo di interim del ritiro sovietico. Nel trattato, i tedeschi rinunciavano alle armi, atomiche, biologiche e chimiche e dichiararono la loro intenzione di ridurre le loro forze armate a 370.000 unit\u00e0 nel giro di 3 o 4 anni dopo la firma del Trattato sulle Forze Armate Convenzionali in Europa (CFE), che avvenne a Parigi, il 19 novembre 1990.\nLa conclusione dell'accordo sulla situazione finale apr\u00ec la strada all'unificazione delle due Germanie. L'unione politica formale avvenne il 3 ottobre 1990, eseguita tecnicamente \u2013 non senza critiche \u2013 tramite l'articolo 23 della costituzione della Repubblica Federale di Germania, come l'annessione da parte della Germania Ovest dei cinque \"L\u00e4nder\" orientali appena ripristinati. Il 2 dicembre 1990 si tennero le prime elezioni della Germania unita. Il nuovo stato mantenne il nome Bundesrepublik Deutschland, utilizzava il \"Deutsche Mark\" della Germania Ovest, e il suo sistema legale e le istituzioni vennero estese a Est. Berlino sarebbe diventata formalmente la capitale della Germania unita, ma le istituzioni politiche rimasero momentaneamente a Bonn. Solo dopo un rovente dibattito nel 1991 il \"Bundestag\" decise di muoversi, assieme a gran parte del governo, a Berlino, un processo che impieg\u00f2 fino al 1999 per essere completato, quando il \"Bundestag\" tenne la sua prima sessione nel ricostruito \"Reichstag\".\nTra le conseguenze della riunificazione e dell'impoverimento dell'Est ci furono moti neonazisti con lanci di molotov contro gli alloggi dei rifugiati, in particolare a Rostock, Hoyerswerda e Solingen.\nLa Germania post-unificazione \u00e8 una delle maggiori potenze mondiali, \u00e8 tra le prime cinque nazioni per quanto riguarda l'accesso a Internet e molti tedeschi sanno parlare la lingua inglese e/o francese, oltre al tedesco e ai numerosi dialetti locali."}
{"id": "11909", "revid": "834", "url": "https://it.wikipedia.org/wiki?curid=11909", "title": "Contee dell'Alabama", "text": "Contee dell'Alabama (tra parentesi la citt\u00e0 capoluogo):"}
{"id": "11910", "revid": "123360516", "url": "https://it.wikipedia.org/wiki?curid=11910", "title": "Anassimandro", "text": "Anassimandro fece parte della scuola di Mileto dove apprese gli insegnamenti del suo maestro Talete a cui successe divenendo il secondo maestro di quell'istituto che annover\u00f2 anche Anassimene e, probabilmente, Pitagora tra i suoi allievi.\nSi conosce poco della sua vita e del suo lavoro; secondo i documenti storici disponibili, fu il primo filosofo noto ad aver trascritto i suoi studi, sebbene rimanga solo un frammento della sua opera. Testimonianze frammentarie trovate in documenti postumi hanno permesso di ricostruire un ritratto dell'uomo.\nAnassimandro fu uno dei primi sostenitori della scienza e cerc\u00f2 di osservare e spiegare diversi aspetti dell'universo, con un particolare interesse per le sue origini, sostenendo che la natura sia governata da leggi, proprio come le societ\u00e0 umane, e tutto ci\u00f2 che disturba l'equilibrio non pu\u00f2 continuare a lungo. Come molti pensatori del suo tempo, la filosofia di Anassimandro includeva contributi a molte discipline. In astronomia, tent\u00f2 di descrivere la meccanica dei corpi celesti in relazione alla Terra. In fisica, la sua postulazione che l'indefinito (o \"\u00c1peiron\") fosse la fonte di tutte le cose spinse la filosofia greca a un nuovo livello di astrazione concettuale. La sua conoscenza della geometria gli permise di introdurre lo gnomone in Grecia. Realizz\u00f2 una mappa del mondo grazie alla quale contribu\u00ec notevolmente al progresso della geografia. Fu anche coinvolto nella politica di Mileto e fu inviato come esponente in una delle sue colonie.\nBiografia.\nSi conosce poco della sua vita: Diogene Laerzio, dopo averlo detto di Mileto e figlio di un Prassiade, riferisce l'apparentemente insignificante aneddoto secondo il quale, mentre cantava, sarebbe stato deriso da alcuni bambini, esclamando allora: \u00abBisogner\u00e0 cantare meglio, per via dei bambini\u00bb: episodio che indicherebbe la necessit\u00e0 di far ben comprendere agli ingenui le verit\u00e0 da lui conosciute.\nLo storico greco sostiene che egli avrebbe preparato un'esposizione delle proprie dottrine e, citando la \"Cronologia\" di Apollodoro di Atene, afferma che nel secondo anno della 58\u00aa Olimpiade (547 a.C.) Anassimandro avrebbe avuto 64 anni e sarebbe morto poco dopo.\nLa tarda Suda, intorno al X secolo d.C., gli attribuisce le opere \"Sulla natura\", \"Il giro della terra\", \"Sulle stelle fisse\", \"La sfera\" e \u00abalcune altre\u00bb, lo dichiara discepolo e parente di Talete e ne fa lo scopritore degli equinozi, dei solstizi e degli \"orologi\", una notizia forse ricavata dalla \"Praeparatio evangelica\" di Eusebio di Cesarea, secondo la quale Anassimandro: \u00abper primo costru\u00ec degli gnomoni per conoscere le rivoluzioni del sole, il tempo, le stagioni e gli equinozi\u00bb. Nella \"Varia historia\" di Eliano si riporta che Anassimandro avrebbe guidato i Milesi alla fondazione della nuova colonia di Apollonia.\nCicerone, dal canto suo, afferma che \u00abi Lacedemoni furono avvertiti da Anassimandro, lo studioso della natura, di lasciare la citt\u00e0 e le case, vegliando in armi sui campi, perch\u00e9 era imminente un terremoto; dopo questo evento la citt\u00e0 rimase del tutto distrutta e venne gi\u00f9 dal monte Taigeto una massa rocciosa della grandezza della poppa di una nave\u00bb.\nCosmologia.\nLe concezioni astronomiche.\nL'uso di spiegazioni naturalistiche anzich\u00e9 mitico-religiose distingue radicalmente la cosmologia di Anassimandro dai precedenti autori, come Esiodo, e si inserisce nel grande movimento di \"de-mitificazione\" della conoscenza dei filosofi presocratici. Anassimandro \u00e8 il primo a concepire un modello meccanico del mondo. Sostiene che la Terra galleggia immobile nello spazio, senza cadere e senza essere appoggiata a nulla. Se per Talete la Terra \u00e8 un disco piatto che si regge sull'acqua, conformemente alla sua dottrina dell'acqua come principio \u2013 \"substantia\", \"che sta sotto\" \u2013 delle cose, Aezio e lo Pseudo-Plutarco riportano che per Anassimandro la Terra ha la curiosa forma di un disco, o un corto cilindro (come una \"pietra di colonna\") di altezza un terzo del diametro. Aristotele riferisce che secondo alcuni la Terra \u00absta ferma a causa dell'eguale distribuzione delle parti: cos\u00ec tra gli antichi Anassimandro. E in effetti, quel che \u00e8 collocato al centro e ha eguale distanza dagli estremi, non pu\u00f2 essere portato in alto pi\u00f9 che in basso o di lato. Essendo pure impossibile che il movimento avvenga contemporaneamente in direzioni opposte, sta necessariamente ferma\u00bb. Aristotele considera l'idea \"ingegnosa\", ma la respinge, preferendo la propria idea che la Terra resta al centro dell'universo perch\u00e9 questo \u00e8 il suo \"luogo naturale\".\nIl fatto che Anassimandro abbia compreso che la Terra galleggia libera nello spazio senza cadere e senza bisogno di essere sostenuta da qualcosa \u00e8 stato indicato da molti come la prima grande rivoluzione cosmologica, e una delle sorgenti del pensiero scientifico. Il filosofo della scienza Karl Popper ha chiamato questa idea \"una delle pi\u00f9 coraggiose, pi\u00f9 rivoluzionarie, pi\u00f9 portentose idee nella storia del pensiero umano\". Il modello di Anassimandro permette ai corpi celesti di passare sotto la Terra, e apre la via alla grande astronomia greca dei secoli successivi.\nPer Aezio Anassimandro avrebbe sostenuto che gli astri sono involucri d'aria a forma di ruota, pieni di fuoco, dalle cui aperture fuoriescono le fiamme; allo stesso modo il Sole \u00ab\u00e8 una sfera ventotto volte maggiore della terra, molto simile alla ruota di un carro, che in una parte, attraverso un'apertura, mostra il fuoco, come attraverso la canna di un flauto\u00bb e le eclissi si produrrebbero quando quell'apertura si chiude. Analogamente, anche la Luna \u00ab\u00e8 una sfera diciannove volte la terra, simile a una ruota di carro, la cui circonferenza \u00e8 incavata e piena di fuoco come il Sole, e come il Sole \u00e8 posta in una posizione obliqua e munita di sfiatatoio, come la canna di un flauto\u00bb la cui otturazione ne provoca l'eclissi.\nAnche dei fenomeni naturali fornisce interpretazioni: \u00abtutti questi fenomeni sono prodotti dal vento che quando, chiuso in una spessa nuvola, riesce, a causa della sottile leggerezza delle sue parti, a fuoriuscire con violenza, rompendo la nuvola e producendo il fragore del tuono, mentre la dilatazione della massa nera produce il chiarore del lampo\u00bb. Il vento \u00e8 una corrente d'aria \u00abprovocata dalle particelle pi\u00f9 leggere e umide in essa contenute che si muovono ed evaporano sotto l'azione del Sole\u00bb. Seneca, precisa che pu\u00f2 anche tuonare a cielo sereno perch\u00e9 \u00abil vento s'abbatte sull'aria densa che si lacera. E perch\u00e9 altre volte non ci sono fulmini ma solo tuoni? Perch\u00e9 il vento, troppo debole, non \u00e8 riuscito a risolversi in fiamma ma solo in suono. Cos'\u00e8 allora il lampeggiare? Una scossa d'aria che si disperde e precipita mostrando un debole fuoco incapace di uscire e il fulmine \u00e8 una corrente d'aria pi\u00f9 violenta e densa\u00bb.\nSecondo Favorino fu Anassimandro il primo ad inventare lo gnomone, conficcando un'asta al centro di un quadrante disegnato nell'agor\u00e0 di Sparta.\nIl mare, la terra, l'origine dell'uomo.\nDalle opere perdute di Teofrasto, Alessandro d'Afrodisia riporta che per Anassimandro il mare \u00e8 \u00abil residuo di un'umidit\u00e0 originaria: infatti la zona intorno alla Terra era umida e, con l'evaporazione di una parte, sotto l'azione del Sole, vennero i venti e le stesse rotazioni del Sole e della Luna, come se questi compissero le loro rivoluzioni a causa dei vapori e delle esalazioni e si volgessero nei luoghi dove sono pi\u00f9 abbondanti. Il residuo dell'umidit\u00e0 nelle cavit\u00e0 della Terra forma il mare, che diventa sempre meno esteso, disseccato com'\u00e8 continuamente dal Sole, tanto che alla fine tutto sar\u00e0 asciutto\u00bb.\nL'origine degli animali e degli stessi esseri umani avrebbe avuto luogo dal mare e dalle zone umide della Terra; Censorino riporta che Anassimandro, allo scopo di dare una spiegazione di come fossero potuti sopravvivere i primi esseri umani, incapaci come sono di provvedere a s\u00e9 stessi fin dalla nascita, sostenesse che \u00abdall'acqua e dalla Terra riscaldate nacquero pesci o animali simili; entro di loro si generarono feti umani che crebbero fino alla pubert\u00e0; poi, spezzate le loro membrane, ne uscirono uomini e donne che erano ormai in grado di nutrirsi autonomamente\u00bb.\nLo storico Ammiano Marcellino ci ricorda la concezione che Anassimandro aveva dei terremoti, in questo modo: \u00abla Terra, inaridita dall'eccessiva siccit\u00e0 dell'estate o dopo l'umidit\u00e0 delle piogge, si apre in grosse voragini, entro le quali penetra l'aria dall'alto con gagliarda violenza per cui, squassata dalle fortissime correnti d'aria che vi si sono infiltrate, \u00e8 sconvolta dalle fondamenta. Tali terremoti avvengono per questi motivi nei periodi di grande caldo o anche in quelli estremamente piovosi\u00bb\nTanto Strabone che Agatemero, e anche Temistio, nei suoi \"Discorsi\", citando Eratostene di Cirene, ricordano altres\u00ec, a testimonianza degli interessi geografici tipici di questi primi filosofi di Mileto, che Anassimandro avrebbe per primo disegnato e reso pubblica una carta della Terra, poi perfezionata da Ecateo di Mileto. Le critiche di Eraclito contro la multiscienza (\"polymath\u00eca\") si diressero solamente nei confronti di quest'ultimo.\nIn essa appare la sua concezione generale dell'universo, composto da quattro elementi fondamentali: la Terra al centro, tutta circondata dall'acqua, al di sopra della quale \u00e8 il vapore prodotto dal riscaldamento dell'acqua operato da un fuoco che originariamente abbracciava ogni cosa. L'evaporazione dell'acqua aument\u00f2 il volume del vapore d'acqua che fece esplodere l'involucro di fuoco, producendo le stelle, il Sole, e la Luna.\nL'interpretazione di Schiaparelli.\nNei suoi Scritti sulla storia della astronomia antica, Giovanni Schiaparelli sostiene che la Terra cilindrica di Anassimandro non andrebbe immaginata come un mondo popolato sulla superficie piana, ma su quella convessa, la cui curvatura seguirebbe quindi un meridiano. In questo modo troverebbero spiegazione alcuni fenomeni gi\u00e0 noti ai tempi di Anassimandro, come il fatto che la Stella Polare appare ad elevazioni diverse a seconda dalla latitudine a cui si trova l'osservatore, e il fatto che viaggiando verso sud si vedono stelle e costellazioni non altrimenti visibili. Inoltre le variazioni dell'angolo di incidenza dei raggi solari giustificherebbero le diverse zone climatiche, con le relative diversit\u00e0 nella flora e la fauna.\nMito e filosofia.\n\u00c8 tipico della coscienza mitica non solo interpretare singole figure sensibili, oggetti comuni, come manifestazioni o risultato di azioni di forze mitiche, ma pretendere di spiegare tutto l'esistente, ricercandone tanto l'origine che il motivo della sua esistenza. In questo andare a ritroso, la coscienza mitica \u2013 non soltanto greca \u2013 si arresta nell'individuazione, indicata come postulato, di un primo fondamento. Cos\u00ec in un canto rigvedico \u00e8 scritto:\nAnassimandro, contrariamente a Talete, che pone il fondamento delle cose naturali in un elemento che ha caratteristiche sensibili e naturali come l'acqua, sembra, pur essendo di quello pi\u00f9 giovane, tornare a una concezione prossima alla visione mitologica del cosmo. In realt\u00e0, egli ne \u00e8 gi\u00e0 lontano; se la forma del suo linguaggio \u2013 per quel che si pu\u00f2 giudicare dal poco che ci \u00e8 rimasto \u2013 mantiene evidenti assonanze con precedenti esposizioni cosmogoniche, la sua intuizione dell'origine delle cose non si svolge, come nelle mitologie, nel racconto di una successione di creazioni, in una sequenza genealogica come si manifesta, per esempio, nella teogonia di Esiodo. Egli pone immediatamente, come Talete e come far\u00e0 successivamente Anassimene, il fondamento del Tutto dal quale tutte le cose nascono: e questo Tutto \u00e8 la \"ph\u00fdsis\", \u00e8 la natura.\nLa parola \"ph\u00fdsis\" ha gi\u00e0 in s\u00e9, nella propria etimologia, il senso del divenire, collegandosi a \"ph\u00fdein\" \u2013 generare \u2013 e a \"ph\u00fdesthai\" \u2013 crescere. Nel concetto di natura \u00e8 gi\u00e0 implicito il nascere e il crescere delle cose, il loro divenire, e pertanto non occorre ricorrere a successioni di esseri mitici dai quali dovrebbero derivare altri fino a giungere finalmente alle cose sensibili. E tuttavia, pur essendo l'origine delle cose, essa rimane eguale a s\u00e9 stessa, essa genera mantenendosi: i filosofi ionici colgono nella natura l'unit\u00e0 che si manifesta tanto nell'essere quanto nel divenire, tanto nel conservarsi che nel mutare delle cose.\nCome scrive il Cassirer, \u00abla \"natura\" del fondamento originario \u00e8 tale che essa si disperde in una molteplicit\u00e0 di configurazioni particolari dell'essere e si traduce in essa, ma non vi si distrugge: si conserva in essa come un nocciolo immutabile. Al contrario, la molteplicit\u00e0, come deriva tutto il proprio essere dal fondamento originario, cos\u00ec alla fine deve necessariamente ritornare a quest'ultimo. In tale processo del nascere e del perire, si manifesta l'ordine eterno e l'eterna giustizia della natura come l'annunzia Anassimandro\u00bb.\nL\"'\u00e1peiron\".\nDi Anassimandro ci \u00e8 pervenuto un frammento, tramandato da Simplicio:\nIn un altro frammento fornisce la prima definizione di tempo. \nE lo stesso Simplicio, commentando il passo e rifacendosi alle, per noi perdute, \"Opinioni dei fisici\" di Teofrasto, scrive che per Anassimandro \u00abprincipio ed elemento degli esseri \u00e8 l'infinito, avendo egli per primo introdotto questo nome di principio (\"arch\u00e8\"). E dice che il principio non \u00e8 n\u00e9 l'acqua n\u00e9 un altro dei cosiddetti elementi, ma un'altra natura infinita, dalla quale provengono tutti i cieli e i mondi che in essi esistono [...] e l'ha espresso con parole alquanto poetiche. \u00c8 chiaro che avendo osservato il reciproco mutamento dei quattro elementi [\"acqua, aria, terra, fuoco\"], ritenne giusto di non porne nessuno come principio, ma qualcosa d'altro. Secondo lui la nascita delle cose non avviene per alterazione del principio elementare, ma avviene per il distacco da quello dei contrari a causa dell'eterno movimento\u00bb.\nPer contrari, Simplicio intende il caldo e il freddo, il secco e l'umido e cos\u00ec via; seguendo Aristotele, considera che Anassimandro sia di fatto un precursore di Anassagora: Aristotele, infatti, nella \"Fisica\", gi\u00e0 consider\u00f2 che per Anassimandro \u00abdall'Uno che li contiene, si staccano i contrari\u00bb e che \u00abquanti ammettono sia l'unit\u00e0 che la molteplicit\u00e0 dell'Essere, come per esempio Empedocle e Anassagora, fanno uscire dalla mistione le altre cose per divisione\u00bb.\nMa Aristotele, nella sua \"Fisica\" dice di pi\u00f9: \u00abogni cosa o \u00e8 principio o deriva da un principio: ma non c'\u00e8 principio dell'infinito, perch\u00e9 questo rappresenterebbe il suo limite. Inoltre \u00e8 ingenerato e incorruttibile, in quanto principio, perch\u00e9 necessariamente ogni cosa generata deve avere una fine e c'\u00e8 una fine di ogni distruzione. Perci\u00f2, l'infinito non ha principio ma sembra esso stesso essere principio di ogni cosa e ogni cosa abbracciare e governare, come dicono quanti non ammettono altre cause, a parte l'infinito [...] Inoltre esso \u00e8 divino perch\u00e9 \u00e8 immortale e indistruttibile, come vuole Anassimandro e la maggior parte dei fisiologi.\nFanno fede dell'esistenza dell'infinito, a guardar bene, cinque ragioni: il tempo \u2013 perch\u00e9 \u00e8 infinito; la divisione delle grandezze \u2013 perch\u00e9 anche i matematici usano l'infinito; e ancora: solo se la fonte, da cui deriva ogni cosa generata, \u00e8 infinita, allora esistono sempre la generazione e la distruzione; poi, ogni cosa, che sia limitata, ha sempre il suo limite rispetto a un'altra cosa, cosicch\u00e9 non ci sar\u00e0 un limite se una cosa trover\u00e0 sempre un limite in un'altra cosa.\nMa soprattutto, il motivo pi\u00f9 importante e pi\u00f9 difficile per tutti, \u00e8 che pare che siano infiniti tanto il numero e le grandezze matematiche quanto tutto quello che c'\u00e8 oltre i cieli; ma siccome quel che c'\u00e8 oltre i cieli \u00e8 infinito, sembra che vi debba essere un corpo infinito e dei mondi infiniti\u00bb.\n\u00c8 evidente che qui Aristotele sviluppa un personale ragionamento che non pu\u00f2 essere fatto risalire ad Anassimandro, tanto che Aezio, che segue Teofrasto, sostiene che Anassimandro sbaglierebbe, in quanto \u00abnon dice che cos'\u00e8 l'infinito, se l'aria o l'acqua o terra o qualsiasi altro corpo. E sbaglia perch\u00e9 ammette la materia e sopprime la causa efficiente. In effetti l'infinito non \u00e8 altro che materia e la materia non pu\u00f2 essere in atto se non c'\u00e8 causa efficiente\u00bb. Aristotele e gli aristotelici non ammettono l'infinito-materia se non come \"causa materiale\", come materia costituente gli oggetti, i quali devono essere il risultato di un'altra causa \u2013 la \"causa efficiente\" \u2013 a loro avviso necessariamente diversa dalla materia. Si pone allora il problema di come le cose provengano dall'\u00e1peiron.\nSe \"\u00e1peiron\" (letteralmente, \"senza perimetro\") viene tradotto comunemente in \"infinito\" o illimitato, esso va anche inteso come \"non definito\", \"indeterminato\". Essendo indeterminato, non identificandosi con nessun specifico elemento (\"stoich\u00e9ion\") - acqua, aria, terra o fuoco \u2013 resta determinato dall'unica qualit\u00e0 che gli appartenga derivante dalla sua stessa definizione, ossia una materia indifferenziata, della quale nulla possa dirsi se non infinita e irriducibile a ogni determinazione.\nI filosofi naturalisti della Ionia, impressionati dal fenomeno del nascere, del mutare e del morire di tutte le cose, ne ricercano la causa: come Talete vedeva nell'acqua, considerata \"ovunque\" presente come elemento liquido, solido e gassoso, l'origine delle cose, cos\u00ec per le medesime ragioni, Anassimene ne vedr\u00e0 l'origine nell'aria, \"ovunque\" presente, mentre Anassimandro vede che i fenomeni si producono \"ovunque\" e l\"'ovunque\" \u00e8 per sua stessa natura \"indefinito\" proprio perch\u00e9, essendo il Tutto, \u00e8 privo di individuazione al di fuori di s\u00e9 stesso, non \u00e8 spiegabile attraverso la determinazione di qualcosa di altro, dal momento che questo qualcosa rientrerebbe gi\u00e0 nel Tutto.\nAllo stesso modo, se nell'\u00e1peiron sembrerebbe che vi debba essere una forza \u2013 l'\"eterno movimento\" di cui parla Simplicio \u2013 che faccia nascere, trasformare e morire le cose, questa forza, proprio in virt\u00f9 dell\"'indefinibilit\u00e0\" del Tutto, \u00e8 resa \"definibile\" solo come essa stessa \"\u00e1peiron\", indissolubilmente legata, non scindibile e non distinguibile da esso, altrimenti il Tutto, nuovamente, non sarebbe pi\u00f9 tale, avendo altro da s\u00e9, e come le cose nascono dall'\u00e1peiron, cos\u00ec l\u00ec devono trasformarsi e morire, perch\u00e9 non c'\u00e8 un \"altrove\" dove trasformarsi e morire.\nOgni cosa che nasce si manifesta nella sua individualit\u00e0, si dimostra diversa da ogni altra. Vi \u00e8 chi, come Friedrich Nietzsche, ha interpretato il passo come se per Anassimandro ogni divenire sia \u00abun'emancipazione, meritevole di castigo, dall'eterno essere, come un'ingiustizia da espiare con la distruzione [...] Scorgendo nella molteplicit\u00e0 delle cose giunte alla nascita una somma di ingiustizie da espiare, con piglio audace, primo tra i Greci, ha afferrato il nodo del pi\u00f9 profondo problema etico. Come pu\u00f2 perire qualcosa che ha diritto d'essere? Da cosa nasce quell'incessante divenire e generare, quell'espressione di spasimo sul volto della natura, quel funereo, interminabile lamento in tutti i regni dell'esistenza? [...]\u00bb.\nCos\u00ec lo Jaeger pu\u00f2 interpretare che \u00abAnassimandro immagina concretamente che le cose contendano fra loro, come gli uomini in tribunale. Ci troviamo di fronte a una polis ionica. Vediamo il mercato, dove si rende giustizia, e il giudice, seduto sul suo seggio, che stabilisce il castigo (\"t\u00e1ttei\"). Egli ha nome Tempo. Lo conosciamo dal pensiero politico di Solone: al suo braccio non si sfugge. Quanto l'uno dei contendenti abbia preso di troppo all'altro, gli sar\u00e0 immediatamente ritolto e ridato a colui che ebbe troppo poco [...] Anassimandro va assai pi\u00f9 oltre. Egli vede verificarsi questo eterno compenso non solo nella vita umana, ma nell'universo intero, in tutti gli esseri. L'immanenza della sua effettuazione, che si palesa nella sfera umana, gli suggerisce che le cose della natura, le loro forze e contrasti, siano sottoposti a una giustizia immanente, come gli uomini, e che secondo questa se ne compia l'ascesa e il tramonto\u00bb.\nEssendo l'\u00e1peiron l'unit\u00e0 dei contrari, contenendo nel suo seno gli opposti, ognuno di questi, nascendo, contrasta con un altro, cos\u00ec come la notte, opponendosi al giorno alla sua nascita, lo distrugge e da questo sar\u00e0 dissolta a sua volta: ogni nascita \u00e8 un'ingiustizia commessa contro altri, \u00e8 la pretesa di ogni cosa di sostituirsi alla sua contrastante, di sussistere in assenza di quella. In questo incessante contrastare sta il movimento delle cose, il loro eterno divenire.\nCome esiste un'immanenza di giustizia nella realt\u00e0 dell'ordinamento umano, a maggior motivo nel Tutto esiste un ordinamento giuridico attraverso il quale le cose vengono governate: la giustizia umana ne \u00e8 soltanto un riflesso, \u00e8 una delle manifestazioni della legge universale, nella quale risiede la necessit\u00e0 del nascere e del perire manifestata dal comando, dall'ordine (\u03c4\u03ac\u03be\u03b9\u03c2) - da non intendere in senso di consequenzialit\u00e0 temporale, cronologica \u2013 del Tempo che svolge la funzione di giudice, il quale applica la legge universale che governa ogni cosa.\nUn'interpretazione molto diversa dell'\u00e1peiron \u00e8 difesa dagli autori che danno una lettura pi\u00f9 naturalistica della concezione del mondo di Anassimandro. Per esempio Marc Cohen e Carlo Rovelli interpretano l'\u00e1peiron come la prima \"entit\u00e0 teorica\" nella storia della scienza: una entit\u00e0 naturale non direttamente osservabile, ma la cui esistenza \u00e8 postulata per organizzare rendere conto in maniera naturalistica della complessit\u00e0 fenomeni osservabili. Isolata, ma consistente con questa lettura, \u00e8 l'opinione del filologo Giovanni Semerano (\"\") secondo il quale \"\u00e1peiron\", che deriverebbe dal semitico \"apar\", (\u00abpolvere\u00bb, \u00abterra\u00bb), accadico \"eperu\" equivalente del biblico \" 'afar\", sarebbe stato utilizzato da Anassimandro nel significato di \"terra\" e non di \"infinito\", ci\u00f2, fra le tante sue conseguenze citate da Semerano, ricondurrebbe la filosofia presocratica essenzialmente ad una fisica corpuscolare, che accomunerebbe Anassimandro, Talete e Democrito. La relazione fra l'\u00e1peiron di Anassimandro e gli atomi di Leucippo e Democrito \u00e8 corroborata dall'attributo che comunemente accompagna gli atomi nei frammenti degli atomisti: \"\u00e1peira\", plurale di \u00e1peiron, usualmente tradotto con \"innumerevoli\"."}
{"id": "11911", "revid": "92723", "url": "https://it.wikipedia.org/wiki?curid=11911", "title": "Anassimene di Mileto", "text": "I dettagli della sua vita sono pressoch\u00e9 sconosciuti perch\u00e9 nessuna delle sue opere \u00e8 stata preservata. Le idee di Anassimene sono conosciute solo oggi a causa dei commenti su di lui fatti da scrittori successivi, come Aristotele.\nEssendo l'ultimo dei tre filosofi della Scuola di Mileto, considerati i primi filosofi del mondo occidentale, Anassimene \u00e8 meglio conosciuto e identificato come un giovane amico o studente di Anassimandro, a sua volta allievo del primo filosofo Talete. Ognuno ha sviluppato una cosmologia distinta senza rifiutare completamente le opinioni dei predecessori. Ognuno era esponente del materialismo monista e cercava di scoprire l\"arch\u00e8\". Talete propose che tutto fosse fatto d'acqua; Anassimandro che tutto fosse fatto di \"apeiron\" o qualcosa di indefinito piuttosto che qualcosa di specifico, e Anassimene che tutto fosse fatto di aria, o letteralmente di \"aer\" che pu\u00f2 anche includere nebbia o vapore. Aria pi\u00f9 condensata compone oggetti pi\u00f9 freddi e densi e quella pi\u00f9 rarefatta oggetti pi\u00f9 caldi e leggeri.\nGran parte del suo pensiero astronomico era basato su quello di Anassimandro, sebbene ne alterasse le idee per adattarle meglio alle sue opinioni filosofiche sulla fisica e sul mondo naturale. Anassimene riteneva che la Terra fosse piatta come un disco e si spostasse nell'aria come un frisbee. Il cratere di Anassimene sulla Luna \u00e8 chiamato cos\u00ec in suo onore.\nAlcuni scritti di Anassimene sono citati durante l'et\u00e0 ellenistica, ma attualmente non esiste alcuna registrazione di questi documenti. Apollodoro di Damasco stim\u00f2 che la durata della vita di Anassimene fosse fiorita durante lo stesso periodo in cui Ciro il Grande sconfisse Creso nella battaglia di Thymbra nel 546 a.C. La filosofia potrebbe essersi diffusa altrove perch\u00e9 Mileto fu conquistata dall'esercito persiano nel 494 a.C.\nVita e pensiero.\nSecondo Ippolito di Roma, nacque fra il 588 ed il 587 a.C. e, secondo Diogene Laerzio, mor\u00ec negli anni della 63\u00aa Olimpiade, quindi fra il 528 ed il 525 a.C. Su di lui si hanno pochissime notizie. Fu quasi sicuramente discepolo di Anassimandro, dal quale eredit\u00f2 forse la direzione della sua scuola. Oltre che di filosofia si occup\u00f2 di astronomia e meteorologia.\nAnassimene fa parte di quel gruppo di filosofi naturalisti che, a partire da Talete, basarono i loro studi attorno alla ricerca dell\"arch\u00e8\", cio\u00e8 il principio originario di tutte le cose. \u00c8 noto che Anassimene scrisse alcune opere in dialetto ionico, ma di esse possediamo solo un frammento di 2 righe. Da questo breve frammento \u00e8 impossibile ricostruire la sua filosofia e quindi si ricorre a testimonianze indirette dei suoi pensieri. Una delle fonti pi\u00f9 importanti \u00e8 costituita dalla \"Confutazione delle eresie\", opera di Ippolito che illustra il pensiero del filosofo.\nL'aria come \"arch\u00e8\".\nAnass\u00ecmene individua nell'aria il principio di tutte le cose. Fra le tesi a sostegno di questa idea c'\u00e8 anche sicuramente il riconoscimento dell'importanza rivestita dall'aria per la vita degli esseri viventi. Con Anassimene, per\u00f2, sembra compiersi una sorta di passo indietro nella ricerca dell\"arch\u00e8\". Se infatti il suo maestro l'aveva individuata in una sostanza infinita e astratta (l\"apeiron\"), Anassimene la individua in una materia fisica concreta. A dire il vero a tale materia Anassimene attribuisce le caratteristiche dell\"\u00e1peiron\" di Anassimandro: l'infinit\u00e0 e il movimento incessante. Resta il fatto che Anassimene, come era gi\u00e0 successo con Talete che aveva individuato l\"arch\u00e8\" nell'acqua, attua su un piano fisico e concreto la ricerca del principio originario, che con Anassimandro aveva invece assunto una dimensione astratta e indeterminata.\nA quanto pare per\u00f2, Anass\u00ecmene, sent\u00ec il bisogno di correggere il maestro, perch\u00e9 dall'infinito alla generazione delle cose, Anassimandro, fece un \"salto\". Non era ben chiaro in che modo le cose si generassero dall'\u00e0peiron e cos\u00ec cerc\u00f2 di trovare una soluzione creando un concetto che fosse una via di mezzo tra il pensiero di Talete e di Anassimandro.\nLa vera novit\u00e0 della filosofia di Anassimene sta nella spiegazione precisa del meccanismo materiale che consente all'aria di essere principio tutte le cose. Per il filosofo di Mileto questo avviene secondo un processo di rarefazione e condensazione. Scrive Teofrasto, riguardo all'idea di Anassimene:\nQuindi l'aria, raffreddandosi, si condensa, diventa vento, poi nuvola e, condensandosi ancora, acqua, terra e infine pietra. Rarefacendosi, invece, l'aria si dirada e diventa fuoco. La condensazione produce quindi il freddo, la rarefazione il caldo; nascono cos\u00ec i due contrari fondamentali da cui originano tutte le cose. A questa idea, Anassimene era giunto osservando il fatto che la temperatura dell'aria che esce dalla bocca \u00e8 diversa a seconda dell'apertura di quest'ultima: a bocca socchiusa l'aria esce fredda, a bocca larga esce calda. In questo modo aveva dimostrato come la temperatura fosse determinata dal grado di condensazione e di rarefazione. Tutte le trasformazioni del mondo vengono perci\u00f2 spiegate come trasformazioni dell'aria, in quanto tutte le cose che formano l'universo sono aria in un diverso grado di densit\u00e0.\nDal frammento della sua opera si deduce come Anassimene vedesse nell'aria anche la forza che anima il mondo:\n (Il cosiddetto soffio vitale, o \u03a0\u03bd\u03b5\u03c5\u03bc\u03b1)\nL'universo viene concepito come un gigantesco organismo vivente che respira l'aria in cui \u00e8 immerso, e il respiro stesso \u00e8 la sua vita e la sua anima. Pi\u00f9 tardi Diogene di Apollonia difender\u00e0 la teoria di Anassimene, dando all'aria le caratteristiche del \"nous\" di Anassagora. L'aria diviene perci\u00f2 un soffio vitale (\"pneuma\"), principio vivificatore da cui originano tutte le cose.\nCosmogonia.\nAnassimene, secondo Aristotele, considerava la terra posta al centro del cosmo, di forma piatta e racchiusa dalla cupola celeste. Fu lui a concepire il cielo come una semisfera di cristallo su cui erano incastonate le stelle.\nLe opere.\nCome accennato ci \u00e8 rimasto solo un frammento delle opere di Anassimene che, come gran parte delle opere dei presocratici, erano intitolate \"Sulla natura (\u03a0\u03b5\u03c1\u03af \u03c6\u03cd\u03c3\u03b5\u03c9\u03c2).\" Secondo Diogene Laerzio, l'opera di Anassimene era scritta in linguaggio semplice e chiaro, in una prosa che potremmo definire scientifica; a differenza dell'opera del suo maestro e di altri presocratici come Eraclito che scrivevano attingendo a uno stile poetico, evocativo e spesso oscuro."}
{"id": "11914", "revid": "5", "url": "https://it.wikipedia.org/wiki?curid=11914", "title": "Mais", "text": ""}
{"id": "11916", "revid": "991694", "url": "https://it.wikipedia.org/wiki?curid=11916", "title": "Mozilla Firebird", "text": ""}
{"id": "11917", "revid": "404338", "url": "https://it.wikipedia.org/wiki?curid=11917", "title": "MER-A", "text": ""}
{"id": "11919", "revid": "13388", "url": "https://it.wikipedia.org/wiki?curid=11919", "title": "Mais (alimento)", "text": ""}
{"id": "11920", "revid": "5", "url": "https://it.wikipedia.org/wiki?curid=11920", "title": "Granturco", "text": ""}
{"id": "11921", "revid": "5", "url": "https://it.wikipedia.org/wiki?curid=11921", "title": "Granoturco", "text": ""}
{"id": "11922", "revid": "12290", "url": "https://it.wikipedia.org/wiki?curid=11922", "title": "Contratto con Dio", "text": "Contratto con Dio (\"A Contract with God\") \u00e8 un romanzo a fumetti di Will Eisner, costituito da quattro episodi e un \"prologo\", pubblicato nel 1978 e edito in Italia per la prima volta nel 1980, serializzato sulla rivista \"Eureka\" nei numeri da 199 a 202 e sul numero 205. La prima edizione in volume si ha invece nel 1985 con il titolo di \"Bronx 1930\" e nel 2001 come \"Contratto con Dio e altre storie\".\nL'opera di Eisner, avulsa dalla tipica produzione dell'autore di \"The Spirit\", pu\u00f2 essere considerata uno dei primi graphic novel in assoluto.\nTrama.\nL'opera \u00e8 in realt\u00e0 una raccolta di quattro episodi e un prologo:\n\"Contratto con Dio\".\nEisner, in questo primo episodio, che d\u00e0 il titolo alla raccolta, narra la vicenda di Frimme Hersh, un pio ebreo di Dropsie Avenue, caseggiato n.55, che, in giovent\u00f9, aveva deciso di stipulare unilateralmente un contratto con Dio. Alla morte della figlia, ritenendo che Dio avesse rotto il patto stipulato, in una notte terribile di tempesta e dolore decide di cambiare completamente vita, diventando un dissoluto e avaro affittacamere. Dopo molti anni, per\u00f2, quando ormai ha ottenuto tutto quello che poteva ottenere, chiede ai saggi del suo vecchio quartiere di stilare un nuovo contratto, in modo tale che sia assolutamente perfetto. Non appena avuto in mano l'atto, ritenendolo inattaccabile, decide di \"ritornare sulla retta via\". Tuttavia, dopo pochi istanti, l'emozione della decisione presa, gli causa un infarto portandolo alla morte.\n\"Il cantante di strada\".\nNarra la vicenda di un cantante di strada che, durante il suo peregrinare tra i vicoli, viene adescato da un'anziana ex cantante. La donna, dopo averlo fatto entrare nel suo appartamento e aver consumato un rapporto sessuale, lo convince a seguire gratuitamente le sue lezioni di canto per tentare di raggiungere il successo. La donna congeda l'uomo dopo avergli regalato del denaro per un nuovo vestito, che l'uomo invece spende per ubriacarsi ma non per acquistare le medicine per suo figlio o per la giovane moglie incinta. L'ex cantante contatta una sua conoscenza nel campo musicale ottenendo un contratto per l'uomo. Il giorno dopo il cantante tenta di tornare dalla sua mecenate ma, a causa della sua abitudine a cantare in posti sempre identici, non ritrova la strada, perdendo cos\u00ec l'occasione della sua vita.\n\"Il super\".\nRacconta la storia di Mr. Scruggs, un custode (figura generalmente chiamata \"super\") tedesco di un palazzo di ebrei mal visto da tutti e che, a causa della sua solitudine e del suo carattere scorbutico e schivo, deve affrontare una situazione poco chiara. Viene adescato da una bambina che dopo essersi introdotta nel suo appartamento e avregli avvelenato l'amato cane, lo deruba. Minaccia inoltre l'uomo di rivelare a tutti il loro segreto e quando l'irato Sruggs la affronta nel cortile del palazzo, gli inquilini pensano che l'uomo stia tentando di violentare la bambina. Distrutto dalla vergogna, l'uomo si uccide.\n\"Cookalein\".\nRacconta delle vacanze in una localit\u00e0 di campagna di alcune persone, dei loro sogni, delle loro esperienze, dei loro sentimenti e della loro vita."}
{"id": "11923", "revid": "619191", "url": "https://it.wikipedia.org/wiki?curid=11923", "title": "Gente invisibile", "text": "Gente invisibile \u00e8 una raccolta di tre storie a fumetti scritti da Will Eisner.\nUn giorno Eisner decise che doveva scrivere una storia sulla gente invisibile, quelle persone che incontriamo per strada ogni giorno e di cui, magari, non ci interesseremo mai nel corso della giornata, che balzeranno agli onori della cronaca solo per quelle notizie luttuose che ogni giorno leggiamo e che, spesso, dimentichiamo troppo in fretta. Nasce cos\u00ec una raccolta (3 racconti) intensa, dedicata a \"Carolyn Lamboy\" e alle altre anime andate di gente invisibile.\nPrimo racconto.\nRifugio\n\"Pincus Pleatnik\", il primo degli invisibili la cui storia Eisner ci narra, \u00e8 forse il prototipo di un invisibile per scelta: egli cerca di essere veramente invisibile agli occhi del mondo, non si fa mai coinvolgere troppo dalla vita quotidiana fino a quando il mondo non lo reclama e vuole che, finalmente, faccia qualcosa da... morto! \nE cos\u00ec, proprio quando Pincus non vuole pi\u00f9 essere invisibile, l'invisibilit\u00e0 lo richiama a s\u00e9. \nSecondo racconto.\nIl potere\n\"Morris\", un uomo con il potere di guarire le persone malate, attraversa la vita convinto di poter fare agli altri solo del bene. Nel suo animo, per\u00f2, non \u00e8 poi cos\u00ec diverso da tutti i ciarlatani che imperversano sulle strade del mondo e il suo desiderio di aiutare diventa, invece, un tentativo di uscire dalla melma invisibile in cui ha vissuto per anni. \nCos\u00ec, quando sembra che tutto vada bene, la vita gli riserva una sorpresa crudele e spietata, richiamandolo ad una vita invisibile e di sofferenza, per la quale nessuno si interesser\u00e0. Mai pi\u00f9. \nTerzo racconto.\nAll'ultimo sangue \nDue donne, \"la madre\" e \"la fidanzata\", combattono per il possesso, da qui fino all'eternit\u00e0, del povero \"Herman\", la cui invisibilit\u00e0 \u00e8 palpabile, quasi una condizione naturale, piuttosto che una scelta o un caso della vita. Alla fine il dramma entrer\u00e0 nella sua vita e, dopo la morte delle due contendenti, l'invisibilit\u00e0 lo richiamer\u00e0 a s\u00e9, perch\u00e9 naturalmente invisibile.\nLa dedica finale di Will Eisner.\n\"Questo libro \u00e8 dedicato a Carolyn Lamboy. Invalida, priva di mezzi e sola, aveva abbandonato ogni speranza di aiuto da parte del sistema di previdenza sociale, dopo che la sua domanda di assistenza era andata smarrita nel sistema informatico della contea di Dade. Pochi giorni prima del Natale del 1990, Carolyn si impicc\u00f2 nella sua stanza. Nel frattempo, un ospedale era finalmente riuscito a ottenere garanzie di copertura finanziaria dalla casa di riposo che non aveva accolto la sua domanda. I finanziamenti vennero resi disponibili il 3 gennaio 1991, pochi giorni dopo la sua morte. In mancanza di parenti stretti, l'obitorio trattenne il corpo per circa due mesi. Nessuno lo richiese e il 27 febbraio 1991 Carolyn Lamboy venne sepolta in una tomba senza nome al Memorial Park, nella contea di Dade, in Florida\""}
{"id": "11926", "revid": "9", "url": "https://it.wikipedia.org/wiki?curid=11926", "title": "Bundesrepublik Deutschland", "text": ""}
{"id": "11929", "revid": "2207", "url": "https://it.wikipedia.org/wiki?curid=11929", "title": "Pesce d'Aprile", "text": ""}
{"id": "11931", "revid": "599013", "url": "https://it.wikipedia.org/wiki?curid=11931", "title": "Sorgo (disambigua)", "text": ""}
{"id": "11933", "revid": "125987625", "url": "https://it.wikipedia.org/wiki?curid=11933", "title": "Stasi", "text": "Il Ministero per la Sicurezza di Stato (\"Ministerium f\u00fcr Staatssicherheit\" in tedesco), abbreviato in MfS e comunemente conosciuto come Stasi, era la principale organizzazione di sicurezza e spionaggio della Repubblica Democratica Tedesca (RDT o Germania Est), fungendo da strumento governativo per il Partito Socialista Unificato di Germania (SED).\nIl MfS ha usato il monitoraggio, l'intimidazione, la detenzione contro avversari e critici nei confronti del regime, definiti \"Feindlich-negative Person\", persone ostili-negative. Negli anni '50, la tortura fisica era ancora usata nelle carceri della Stasi e in seguito furono usati sofisticati metodi psicologici. Negli anni '80, la Stasi addestr\u00f2 ripetutamente i terroristi della Rote Armee Fraktion (RAF) sull'uso di armi ed esplosivi .\nRimase famoso per avere arruolato numerosi tedeschi dell'Est per il controllo delle attivit\u00e0 dei propri concittadini, al fine di impedire il sorgere di moti contro il governo autoritario della Germania Est.\nStoria.\nIl \"Ministerium f\u00fcr Staatssicherheit\" (Ministero della Sicurezza di Stato) o \"Stasi\" venne fondato l'8 febbraio 1950. Wilhelm Zaisser ne fu il suo primo direttore e Erich Mielke il suo vice. Zaisser cerc\u00f2 di destituire Walter Ulbricht, Segretario Generale della SED, in seguito ai moti operai del giugno 1953, ma poco dopo fu invece rimosso da Ulbricht stesso e sostituito con Ernst Wollweber. Nel 1957 Wollweber si dimise a causa dei contrasti con Ulbricht e Erich Honecker e al suo posto fu nominato il suo vice Erich Mielke.\nSeppure ufficialmente l'Mfs rispondesse al Consiglio dei ministri della Repubblica Democratica Tedesca, con la direzione di Mielke la Stasi si rese indipendente dal controllo dei politici .\nNel 1957 Markus Wolf divenne capo dell'Hauptverwaltung Aufkl\u00e4rung (HVA), il dipartimento di spionaggio all'estero della Stasi. Fino a met\u00e0 degli anni ottanta, la rete di spie crebbe all'interno della RDT altrimenti detta Germania Est. Nel 1989 venne stimato che la Stasi disponesse di 91.000 impiegati a tempo pieno e probabilmente pi\u00f9 di 100.000 informatori, disponendo di fatto della percentuale pi\u00f9 alta di spie pro capite di tutti gli Stati del patto di Varsavia: una spia ogni 83 abitanti .\nLa Stasi monitorava i comportamenti politicamente scorretti di tutti i cittadini della Germania Est. Una volta definito il soggetto l'obiettivo era di Ad obiettivo raggiunto spesso la vittima veniva poi integrata come informatore a sua volta. Dopo la caduta del muro di Berlino del 1989 gli uffici della Stasi vennero invasi dai cittadini infuriati, non prima che un grande quantitativo di materiale compromettente venisse distrutto dagli ufficiali del servizio segreto. I documenti rimasti sono oggi disponibili per tutte le persone che erano spiate.\nVerso la fine degli anni ottanta la Stasi non era pi\u00f9 formata esclusivamente da agenti comunisti, convinti che il loro lavoro fosse necessario per salvare la Patria dalla reazione capitalistica. Anche a causa degli arruolamenti coatti per trovare spie, la base della Stasi divenne molto poco politica e decisamente molto legata al proprio potere.\nRelazioni con il KGB.\nNonostante l'indipendenza concessa alla Stasi nel 1957, il KGB continu\u00f2 a tenere ufficiali di riserva in tutti gli otto \"direttorati\" principali dell'agenzia di intelligence della RDT a Berlino e in ognuno dei 16 distretti della Stasi nel territorio della Germania Est fino al 1990. La collaborazione tra Stasi e KGB era cos\u00ec stretta che quest'ultimo aveva invitato l'agenzia tedesca a creare basi operative a Mosca e Leningrado per monitorare i turisti della Germania Est che visitavano il paese sovietico. Mielke chiamava addirittura gli ufficiali della Stasi i \"\"Chekisti dell'Unione Sovietica\" .\" Nel 1978 Mielke garant\u00ec formalmente al personale del KGB in Germania Est gli stessi diritti dei quali godevano in Unione Sovietica.\nTra il personale del KGB di stanza in Germania Est spicca il nome dell'attuale presidente della Russia Vladimir Putin. Putin, arruolato alla fine degli studi nel KGB, fu di stanza a Dresda tra il 1985 e il 1990 operando presso la Stasi utilizzando un'identit\u00e0 di interprete come copertura. Tuttavia egli non ha mai partecipato ad operazioni sul campo, ma svolgeva il compito di redigere report da inviare a Moasca per riferire il lavoro svolto da altri. Alcune voci per\u00f2, supportate dalla giornalista Catherine Belton, danno il modesto compito di Putin come copertura per il suo coinvolgimento nella coordinazione delle attivit\u00e0 del KGB nella DDR e nel supporto al gruppo terroristico della RAF (\"Rote Armee Fraktion\"). Durante la caduta del Muro di Berlino, si pensa che l'attuale presidente russo abbia distrutto diversi documenti del KGB depositati presso il Centro Culturale Sovietico e presso la villa dello stesso KGB a Dresda. Come risultato dei 5 anni in Germania Est, Putin parla fluentemente il tedesco.\nNumero dei membri e Dossier Rosenholz.\nPer quanto riguarda l'organizzazione interna dell'Mfs a tutt'oggi non sono disponibili molte informazioni in quanto praticamente tutte le attivit\u00e0 della Stasi erano coperte dal segreto di stato e gli stessi membri di questa organizzazione non sapevano a loro volta esattamente i meccanismi che erano dietro a questo sistema, dal momento che loro stessi erano sotto controllo dell'Mfs. Basti pensare che fino alla pubblicazione del dossier Rosenholz nel 2004 lo stesso governo federale tedesco non era al corrente del numero esatto di spie dislocate in Germania occidentale e, ancor meno, del numero esatto di operazioni condotte.\nSecondo alcune stime fatte negli anni novanta nel periodo immediatamente successivo alla caduta del muro di Berlino, si stima che il numero di dipendenti della Stasi si aggirasse intorno alle 90.000 - 100.000 persone , a capo delle quali c'era il Politb\u00fcro. Unica eccezione era la commissione centrale di sicurezza, la quale poteva prendere decisioni riguardo alla promozione dei membri dell'Mfs indipendentemente dalle decisioni prese dal Politburo.\nAi 91.000 dipendenti impiegati dall'Mfs si aggiungevano altri 100.000 informatori, cosiddetti collaboratori, che operavano perlopi\u00f9 all'interno della DDR. Gli informatori, invece, che si trovavano all'estero in paesi non socialisti venivano anche detti \"Kundschafter des Friedens\", che tradotto vorrebbe dire vedette della pace.\nComplessivamente, tra dipendenti ed informatori, circa 200.000 persone lavoravano per conto della Stasi, che rapportato al numero di abitanti della DDR, che era di circa 16 milioni, vorrebbe dire che l'1,15 per cento della popolazione era stata reclutata dall'Mfs.\nPer quanto riguarda, invece, il numero di spie attive nella Repubblica Federale Tedesca, si stima, da quanto appreso dal Dossier Rosenholz, che il numero di spie si aggirasse, con buona approssimazione, intorno alle 1500 unit\u00e0.\nSempre dal dossier Rosenholz, si \u00e8, infine, appreso che, per il supporto di gruppi terroristici quali la RAF, nella Repubblica Federale Tedesca era stata incaricata una sezione apposita del Mfs chiamata HA XXII.\nSarebbe, quindi, stata la sezione HA XXII ad aiutare molti membri della RAF a scappare dalla Germania occidentale per rifugiarsi nella DDR dopo aver loro fornito nuove identit\u00e0. Sempre la sezione HA XXII avrebbe, quindi, fornito sostegno all'OLP tramite l'HVA, la divisione dell'Mfs che si occupava esclusivamente dello spionaggio all'estero e dell'infiltrazione di organizzazioni internazionali.\nOrganizzazione e struttura interna.\nInternamente l'MfS era organizzato tramite il \"Principio della linea\" e composto da varie sezioni e sottosezioni con competenze differenti. Per compiti che potevano riguardare l'area di competenza di pi\u00f9 di una sezione venivano formate le cosiddette \"Arbeitsgruppen\", gruppi di lavoro, che avevano mansioni ben definite al riguardo di un singolo compito. Le sezioni principali invece venivano numerate con numeri romani e chiamate \"Hauptabteilungen\", mentre le sottosezioni venivano chiamate solamente \"Abteilungen\".\nUn ufficiale di alto rango era a capo di una particolare missione del Ministero e guidava una divisione nell'Apparato Centrale (\"Zentrale\"). Una divisione corrispondente veniva creata in ciascuno dei 15 Dipartimenti Distrettuali per la Sicurezza di Stato (\"Bezirksverwaltungen f\u00fcr Staatssicherheit)\" nella regione di Berlino e negli altri 14 distretti regionali (\"Bezirke).\" A livello locale, la Stasi aveva Aree Distrettuali per la Sicurezza di Stato (\"Bezirksverwaltungen f\u00fcr Staatssicherheit)\", uno per ognuna delle 227 citt\u00e0 e distretti municipali, e gli 11 \"Bezirken\" di Berlino Est.\nIn ogni distretto, il singolo caso veniva assegnato ad un ufficiale sul quale ricadeva la responsabilit\u00e0 delle operazioni. Gli ufficiali assegnati ai singoli casi erano subordinati e a divisioni specializzate dei vari dipartimenti. Quest'ultime erano subordinate alle divisioni specializzate dell'Apparato Centrale e tutta la linea era sotto il comando dell'ufficiale di alto rango a capo della missione. La Stasi aveva inoltre Distaccamenti (\"Objektdienststellen\") all'interno di aziende di propriet\u00e0 dello Stato di grande importanza come la Compagnia Mineraria di Uranio Wismar, controllata in collaborazione con l'Unione Sovietica.\nLa Stasi era al suo interno divisa secondo le seguenti divisioni:\nApparato Centrale (\"Zentrale\").\nDivisioni direttamente poste sotto il comando di Erich Mielke, il direttore della Stasi. \nDivisioni poste sotto il comando del sottosegretario, Colonnello Generale Werner Gro\u00dfmann (\"Dem Stellvertreter GO Gro\u00dfmann unterstellte Diensteinheiten\") (il suo predecessore \u00e8 il famoso Colonnello Generale Markus Wolf)\nDivisioni poste sotto il comando del sottosegretario, Colonnello Generale Rudi Mittig\nDivisioni poste sotto il comando del sottosegretario, Tenente Generale Gerhard Neiber\nDivisioni poste sotto il comando del sottosegretario, Tenente Generale Wolfgang Schwanitz\nReclutamento.\nUno degli aspetti pi\u00f9 importanti dell'Mfs era il reclutamento di nuovi membri. Oltre a basarsi su criteri quali capacit\u00e0 intellettuali, competenze tecniche e prestanza fisica, l'aspetto della affidabilit\u00e0 e dell'ideologia politica giocava un ruolo centrale. Non di rado si sceglievano per questo motivo figli di membri ed ex membri della Stasi, basandosi sul fatto che con buona probabilit\u00e0 questi fossero stati indottrinati politicamente in modo affidabile e che il contesto familiare li avesse influenzati in modo positivo. Un ruolo di primo piano aveva quindi l'educazione di stampo socialista.\nI potenziali nuovi membri dell'Mfs venivano quindi sottoposti a loro insaputa per un periodo di due anni a continui controlli e in questo periodo veniva preparato un dossier al riguardo della loro vita privata. Non di rado succedeva che per ottenere ulteriori informazioni sia al riguardo del possibile candidato stesso che della famiglia, si interrogassero gli insegnanti che erano stati responsabili dell'educazione del candidato durante il periodo scolastico. Nella fase finale poi, prima di invitare il soggetto prescelto per un colloquio ufficiale, che rimaneva strettamente confidenziale, si interrogavano vicini e conoscenti per avere ulteriori informazioni. Se entro questo periodo di due anni durante il quale si era osservata l'attivit\u00e0 dell'individuo prescelto non si erano riscontrati comportamenti sovversivi, si procedeva a contattarlo invitandolo ad un colloquio presso una delle tante sedi di circondariato dislocate su tutto il territorio della DDR.\nSe il colloquio dava esito positivo al candidato veniva offerto un posto di lavoro presso l'Mfs. \nDopo la caduta del muro.\nIl 29 dicembre 1991 venne approvata dal Bundestag la Stasi-Unterlagen-Gesetz anche detta legge StUG, che permise l'apertura di tutti i dossier in mano all'Mfs. I singoli cittadini poterono quindi per la prima volta nella storia della DDR accedere a dossier che l'Mfs aveva stilato al riguardo della loro vita privata. Seppure le autorit\u00e0 federali tedesche si fossero sforzate di mettere al sicuro molti dei dati e dei dossier che erano stati preparati dall'Mfs, molti di questi andarono irrimediabilmente persi nel caos che segu\u00ec i giorni immediatamente successivi alla caduta del muro, quando cittadini infuriati della Germania dell'est assaltarono le singole sedi dell'Mfs, distruggendo ogni singola cosa che trovavano. \nUfficiali della Stasi dopo la riunificazione.\nL'ex agente della Stasi Matthias Warnig (nome in codice \"Arthur\") \u00e8 attualmente CEO della Nord Stream.\nLe investigazioni tedesche hanno rivelato che alcuni manager chiave della Gazprom Germania sono ex agenti della Stasi.\nGli ex ufficiali della Stasi continuano ad essere politicamente attivi nella \"Gesellschaft zur Rechtlichen und Humanit\u00e4ren Unterst\u00fctzung e. V.\" (\"Societ\u00e0 per il Supporto Legale e Umanitario\") (GRH). Ex Dirigenti e Ufficiali Stasi, incluso l'ultimo direttore della Stasi, Wolfgang Schwanitz, formano la maggioranza dei membri dell'organizzazione e ricevevano il supporto dal Partito Comunista Tedesco, tra gli altri.\nMuseo nel vecchio quartier generale.\nL\"'Azione Anti-Stalinista di Normannenstra\u00dfe\" (ASTAK), un'associazione fondata da un comitato di ex cittadini della DDR, ha trasformato il quartier generale del MfS in un museo. Lo Stasimuseum \u00e8 situato a ridosso della fermata di Magdalenstrasse della Linea U5 con 3 piani dedicati allo \"Stasimuseum\", i cui ambienti e mobili degli anni sessanta sono stati mantenuti intatti, compreso l'ufficio personale di Erich Mielke. Tra le maggiori attrazioni ci sono gli oggetti tecnologici usati dalla Stasi: registratori, telecamere nascoste, e gli strumenti necessari per lo spionaggio dei dissidenti e dei cittadini sospetti."}
{"id": "11934", "revid": "5", "url": "https://it.wikipedia.org/wiki?curid=11934", "title": "Cereale", "text": ""}
{"id": "11935", "revid": "47767", "url": "https://it.wikipedia.org/wiki?curid=11935", "title": "Primo Maggio", "text": ""}
{"id": "11942", "revid": "125592716", "url": "https://it.wikipedia.org/wiki?curid=11942", "title": "Jethro Tull (gruppo musicale)", "text": "I Jethro Tull sono un gruppo rock progressivo inglese originario di Blackpool, fondato nel 1967 dallo scozzese Ian Anderson (flauto traverso e polistrumentista). La formazione prende il nome dal pioniere della moderna agricoltura, l'agronomo Jethro Tull (1674-1741).\nLa loro musica \u00e8 contraddistinta dalla presenza dominante del flauto traverso, suonato dal virtuoso leader Ian Anderson. Dopo un esordio all'insegna del richiamo al blues, i Jethro Tull hanno attraversato la storia del rock, sperimentando vari generi: dal folk rock all'hard rock, dal progressive rock alla musica classica. Hanno venduto pi\u00f9 di 60 milioni di album in tutto il mondo.\nNell\u2019aprile 2014 Anderson aveva dichiarato che i Jethro Tull come band non esistevano pi\u00f9 e che era sua intenzione abbandonarne il nome per continuare la propria carriera solista.\nNel 2017 i Jethro Tull sono ritornati in attivit\u00e0.\nStoria del gruppo.\nGli inizi.\nNelle sue fasi iniziali la band, capitanata sia da Ian Anderson che dal chitarrista Mick Abrahams, era sostanzialmente orientata verso il blues. Dopo essersi esibiti in alcuni club londinesi con svariati nomi, decisero di adottare \"Jethro Tull\" in riferimento all'omonimo agronomo britannico vissuto nel diciottesimo secolo. Tuttavia il loro singolo di debutto \"Sunshine Day\" venne erroneamente distribuito a nome \"Jethro Toe\".\n\"This Was\" (1968).\nIl loro primo album, \"This Was\" (1968), mise in fila una serie di brani rock-blues tra cui spicca \"Song for Jeffrey\" in quanto, molto probabilmente, la pi\u00f9 vicina allo stile che la band avrebbe preso negli anni successivi.\nNel gruppo si apr\u00ec subito una discussione sulla direzione da prendere: prevalse Ian Anderson e Mick Abrahams usc\u00ec dalla formazione andando a fondare i Blodwyn Pig con cui continu\u00f2 la propria strada nel British blues.I Jethro Tull, da qui in poi, si incamminarono lungo un percorso che flirta contemporaneamente con quattro stilemi che, con equilibri diversi nelle varie fasi della loro lunga vita, si possono individuare nella musica folk, nella musica jazz, nella musica classica, e ancora il blues, che resta comunque negli ingredienti della loro produzione.\nIn quel periodo milit\u00f2 nella formazione per un breve periodo anche Tony Iommi, chitarrista dei Black Sabbath, prima dell'arrivo del futuro compagno di lungo tempo dei Jethro Tull, il chitarrista Martin Lancelot Barre.\n\"Stand Up\" (1969).\n\"Stand Up\" (1969) \u00e8 il primo vero successo della formazione. Pass\u00f2 alla storia soprattutto per la rivisitazione di una \"Bour\u00e9e\" di J.S. Bach (dalla Suite per liuto n\u00ba 1 BWV 996). Ma nel disco si ritrovavano anche brani che ripresero le altre matrici blues (\"A New Day Yesterday\"), folk (\"Jeffrey Goes to Leicester Square\"), e le ballate \"We Used to Know\", ripresa nella progressione armonica anni dopo dagli Eagles per \"Hotel California\", e \"Reasons for Waiting\".\nMa la chiave del successo fu principalmente nel suono del flauto e nella personalit\u00e0 di Ian Anderson.L'ingresso a pieno titolo del flauto nel rock \u00e8 appunto merito soprattutto dei Jethro Tull, anche se \u00e8 da ricordare qualche sprazzo dei Focus e di altri gruppi dell'epoca, fra cui i Beach Boys, i Moody Blues e i Genesis.Nei concerti dal vivo il flauto di Anderson, oltre che strumento musicale, divenne una vera appendice del corpo del leader.\n\"Benefit\" (1970).\nA un anno di distanza da \"Stand Up\" venne pubblicato \"Benefit\" (1970); l'album \u00e8 incentrato sul rapporto fra Ian Anderson e la famiglia e specialmente con la sua prima moglie Jennie Franks. Il blues venne progressivamente abbandonato in favore di sonorit\u00e0 sempre pi\u00f9 tendenti al folk, al jazz e al rock.All'indomani dell'uscita di \"Benefit\" i Jethro Tull andarono incontro a un allargamento della formazione con l'ingresso di John Evan alle tastiere, strumento che apport\u00f2 un decisivo impulso verso sonorit\u00e0 classiche.La notoriet\u00e0 consolidata, l'esperienza e la bravura tecnica dei componenti consentirono ai Jethro Tull di sperimentare forme musicali dilatate spesso in forma di improvvisazioni a cavallo del jazz e della classica.Nell'agosto del 1970 parteciparono al festival dell'Isola di Wight, esibizione da cui \u00e8 poi stato tratto il live \"\". Al termine della serie di concerti legati al tour di \"Benefit\" il bassista Glenn Cornick venne sostituito nel gruppo da Jeffrey Hammond, compagno di scuola di Anderson ed Evan e gi\u00e0 presente nella \"John Evans Band\".\n\"Aqualung\" (1971).\nAvendo un po' deluso le attese con il precedente \"Benefit\", l'uscita di \"Aqualung\" colse quasi di sorpresa pubblico e critica nel 1971.\nL'album colp\u00ec il pubblico grazie alla celebre copertina raffigurante un barbone, molto somigliante al leader del gruppo Ian Anderson. L'immagine impressiona soprattutto per la crudezza dell'espressione e dello sguardo del volto di \"Aqualung\", cui fa da contraltare un manifesto che reclamizza eleganti e dispendiose vacanze natalizie.\nPare che il titolo dell'album derivi dal rantolo roco del barbone simile \u2013 secondo Anderson \u2013 al rumore di un respiratore artificiale (l\"'Aqualung\" ne \u00e8 un modello particolare).\nLe liriche raccontarono in maniera aspra la vita di Aqualung, fallimentare a scuola come nelle relazioni interpersonali. Unico suo interlocutore possibile rest\u00f2 Dio al quale in punto di morte \u2013 in un ultimo rantolo rabbioso \u2013 Aqualung dedic\u00f2 solo parole sprezzanti.\n\"Aqualung\" e \"Locomotive Breath\" sono i brani che diventeranno dei classici del gruppo insieme a \"My God\"; quest'ultimo contiene un accordo dissonante molto efficace, e che sarebbe rimasta, anche dopo decenni, una delle canzoni pi\u00f9 apprezzate del gruppo. Nel disco tornarono atmosfere blues e fortemente rock ad alternarsi con episodi acustici delicati. Inoltre, i testi, che composero un vero e proprio concept (nonostante Anderson stesso neghi questa caratteristica), furono una critica corrosiva alla societ\u00e0 e alle istituzioni e diedero un ulteriore contributo a fare di \"Aqualung\" il disco pi\u00f9 famoso dei Jethro Tull.\n\"Thick as a Brick\" e \"Living in the Past\" (1972).\nI Jethro Tull avevano raggiunto un alto indice di popolarit\u00e0. Con il successivo \"Thick as a Brick\" (1972) ritentarono la carta del concept album. Qui addirittura tutta la musica \u00e8 unita in una sola grande suite, separata solo dal necessario cambio di facciata del disco.\n\"Thick as a Brick\" \u00e8 generalmente considerato il primo album strettamente \"progressive\" dei Jethro Tull pur mantenendo, secondo lo stile del gruppo, forti connotazioni rock, blues e folk. La struttura delle tracce \u00e8 inedita: il disco present\u00f2 un unico brano suddiviso in due parti (senza una reale soluzione di continuit\u00e0) solo per le esigenze tecniche del vinile (e successivamente riunificato nell'edizione in CD). Lo stesso schema sarebbe stato adottato successivamente dai Jethro Tull per l'album \"A Passion Play\". Il batterista Barriemore Barlow fece il suo ingresso nella formazione in sostituzione dell'uscente Clive Bunker, partecipando alla registrazione di \"Thick As a Brick\" ed al successivo tour promozionale.\nI testi furono inizialmente presentati come opera di un bambino prodigio, il poeta Gerald Bostock, il quale \u00e8 per\u00f2 in realt\u00e0 un'invenzione dello stesso Anderson. Nell'edizione originale, la copertina fu caratterizzata da un \"packaging\" decisamente insolito: il fronte era un intero quotidiano ripiegato e sfogliabile, il \"St. Cleve Chronicle\" del 7 gennaio 1972. In prima pagina la notizia della premiazione di Gerald Bostock, poeta di solo otto anni soprannominato ironicamente il \"Little Milton\" e, all'interno, i testi dell'opera, confusi tra altri articoli.\n Con \"Thick as a Brick\" Anderson volle prendere ironicamente le distanze dalla \"moda\" stessa dei concept album tipica del rock progressivo, portando l'idea al suo eccesso (un singolo, monolitico brano). I testi presentavano numerosi elementi di sarcasmo e di umorismo.\n\"Thick as a Brick\" venne generalmente considerato uno dei momenti pi\u00f9 alti della carriera dei Jethro Tull e un perfetto esempio del particolarissimo approccio del gruppo al rock progressivo. Una versione ridotta di questa lunghissima suite costitu\u00ec uno degli appuntamenti fissi delle esibizioni dal vivo del gruppo (celebre in particolare la versione \"live\" sul doppio \"Bursting Out\").\nDella capacit\u00e0 strumentale e improvvisativa si ascolta riprova nella facciata live contenuta nel doppio (greatest hits con inediti) \"Living in the Past\" (1972), celebrazione antologica, di grande successo tra i fan, del primo periodo del gruppo. Nel disco sono contenuti infatti molti pezzi inediti composti negli anni precedenti, molti dei quali saranno poi inclusi nelle riedizioni degli album come bonus track.\n\"A Passion Play\" (1973).\nDopo \"Thick as a Brick\" inizi\u00f2 un periodo nero per i Jethro Tull. Il successivo \"A Passion Play\" (1973) venne accolto malissimo. L'opera si incentrava attorno alla storia di un certo \"Ronnie Pilgrim\" il quale, dopo morto, sperimenta il giudizio e l'aldil\u00e0, visitando paradiso e inferno, per poi rinascere. La storia nasconde in realt\u00e0 una miriade di allegorie e allusioni che fanno di \"A Passion Play\" (in italiano \"Mistero Sacro\") il disco, sia dal punto di vista musicale che concettuale, pi\u00f9 complesso nella storia della formazione. L'album divise pubblico e critica: gli ammiratori della formazione lo ritennero un prodotto di livello altissimo, i critici ne misero in risalto il carattere ambizioso e monotono. Ciononostante, negli Stati Uniti le classifiche di \"Billboard\" lo videro raggiungere il primo posto.\n\"War Child\" (1974).\nNon fu un enorme successo nemmeno \"War Child\" (1974); inizialmente accolto positivamente dalla critica, fu poi accantonato dai pi\u00f9 e tuttora \u00e8 considerato, nonostante l'ottima qualit\u00e0 dei brani, un album inferiore rispetto ai classici. Nel progetto iniziale \"War Child\" doveva essere un doppio album come colonna sonora di un film, una commedia nera metafisica su una ragazza che nell'aldil\u00e0 incontrava personaggi come Dio, San Pietro e Lucifero.\nIl disco, ridotto a un singolo album con dieci tracce, mostr\u00f2 un certo allontanamento dai canoni del rock progressivo (e del rock in generale), a favore di una pi\u00f9 forte commistione con la musica folk e popolare; vi fu in particolare la rilevanza acquisita dallo strumento della fisarmonica e i riferimenti alla musica da ballo.\n\"Minstrel in the Gallery\" (1975).\nI Jethro Tull ebbero migliori esiti con il successivo \"Minstrel in the Gallery\" che ricevette delle recensioni prevalentemente positive. Dopo \"War Child\", \"Minstrel in the Gallery\" conferm\u00f2 la scelta musicale dei Jethro Tull consistente nell'inserimento di elementi d'orchestra quali fiati e viole nella costruzione del sound di sfondo di ogni singolo brano.\nA seguito di \"Minstrel in the Gallery\", il bassista Jeffrey Hammond abbandon\u00f2 il gruppo (sostituito da John Glascock, proveniente dai Carmen) per dedicarsi alla pittura, attivit\u00e0 che svolgeva prima del coinvolgimento musicale.\n\"Too Old to Rock 'n' Roll: Too Young to Die!\" (1976).\n\"\" fu un vero e proprio epitaffio; la storia di Ray Lomas, narrata nel bel fumetto della reinterpretazione e nei testi dell'album, propose una visione nostalgica e solo marginalmente ottimistica della vita di una generazione invecchiata fra musica e motociclette e ormai \u00abtroppo vecchia per il R&amp;R ma troppo giovane per morire\u00bb. L'album, noto anche semplicemente come \"Too Old to Rock 'n' Roll\", partiva da un progetto molto ambizioso: cos\u00ec come \"War Child\", era stato pensato come colonna sonora per un film mai realizzato o per un musical teatrale. Con questo obiettivo iniziale, Ian Anderson insieme a David Palmer cominci\u00f2 nel 1975 a scrivere le canzoni che poi divennero i brani di \"Too Old to Rock 'n' Roll: Too Young to Die!\".\n\"Songs from the Wood\" (1977).\n\"Songs from the Wood\" (1977), apprezzato da critica e pubblico, fu un album semplice ma pieno di ottimi brani, diretti e non involuti in pretenziosi concetti inaccessibili ai pi\u00f9. Sgombrato il campo dalle pretese di grandeur, tornato con i piedi per terra, Ian Anderson scopr\u00ec che vi erano belle canzoni da suonare e i Jethro Tull ripresero il loro cammino. Lontana dalla giovinezza di \"Stand Up\", la formazione ormai non aveva nulla da chiedere o pretendere in termini di sperimentazione o improvvisazione.\n\"Heavy Horses\" e i due album dal vivo (1978).\n\"Heavy Horses\" fu l'undicesimo album in studio dei Jethro Tull. Le canzoni scritte da Ian Anderson toccarono la tematica della diminuzione progressiva del lavoro dei cavalli nei campi, sostituiti da trattori e macchine meccaniche. Segu\u00ec la linea acustica di \"Songs from the Wood\", anche se non mancano i riff di chitarra elettrica di \"Martin Barre\" come ad esempio in \"No Lullaby\". La title track \"Heavy Horses\" \u00e8 tra i brani di maggior successo di sempre dei Jethro Tull e venne riproposta in maniera frequente nei concerti degli anni a venire.\n\"Bursting Out\" fu il primo \"live\" del gruppo. Venne pubblicato nel 1978, a dieci anni di distanza dal loro esordio discografico \"This Was\". Le tracce vennero registrate in occasione del tour europeo di \"Heavy Horses\" fra il maggio e il giugno del 1978.\nIl gruppo si present\u00f2 con la formazione classica del 1978, con gli storici Ian Anderson e Martin Barre, John Evan e David Palmer alle tastiere, John Glascock al basso e Barriemore Barlow alla batteria.\nDello stesso periodo rest\u00f2 celebre un'esibizione al Madison Square Garden di New York, prima diretta televisiva transoceanica in assoluto, successivamente (pi\u00f9 di trent'anni dopo nel 2009) pubblicata nell'album \"Live at Madison Square Garden 1978\".\n\"Stormwatch\" (1979).\n\"Stormwatch\" form\u00f2 con \"Songs from the Wood\" e \"Heavy Horses\" la cosiddetta trilogia folk del gruppo.\nIn \"Stormwatch\" il tema predominante fu il rapporto fra uomo e natura, visto con un certo pessimismo. In particolare venne condannato il comportamento dell'uomo interessato soltanto alla crescita economica anche a discapito dell'ambiente, senza pensare alle conseguenze negative che questo avrebbe sulla stessa umanit\u00e0. E il titolo dell'album deriv\u00f2 proprio da quest'idea: sulla copertina \u00e8 visibile Ian Anderson con un binocolo mentre \"guarda\" (watch) una \"tempesta\" (storm) in arrivo. Questa tempesta rappresenta ovviamente il risultato del disinteresse dell'uomo nei confronti della natura.\nLa registrazione del disco fu segnata da un'atmosfera cupa, dovuta ai problemi di cuore del bassista John Glascock. Glascock mor\u00ec il 17 novembre 1979 mentre il gruppo si trovava a San Diego per un concerto. Dal vivo il ruolo di bassista venne affidato a Tony Williams prima, e successivamente a Dave Pegg, futuro bassista del gruppo.\n\"Stormwatch\" segn\u00f2 la fine di un'epoca a causa della morte di Glascock e per l'abbandono contemporaneo dal gruppo del tastierista John Evan, del batterista Barriemore Barlow e dell'arrangiatore orchestrale e tastierista David Palmer, storici membri dei Jethro Tull per tutti gli anni settanta.\n\"A\" e \"Slipstream\" (1980-1981).\nGli anni ottanta si aprirono all'insegna dell'elettronica. Dopo la morte di Glascock e l'abbandono di John Evan, Barriemore Barlow e David Palmer, nel 1980 la Chrysalis Records chiese a Ian Anderson di realizzare un album solista contenente alcune delle canzoni acustiche registrate durante gli anni precedenti. Tuttavia Anderson pens\u00f2 che sarebbe stato pi\u00f9 opportuno comporne di nuove. Fu cos\u00ec che inizi\u00f2 il lavoro servendosi di Martin Barre alla chitarra e Dave Pegg (Peggy per gli amici) al basso. L'idea di Anderson era per\u00f2 un album basato essenzialmente sul suono delle tastiere e dei sintetizzatori, tipico di quegli anni, tuttavia decisamente rivoluzionario per quanto riguarda il classico \"suono Jethro\". Fu cos\u00ec che decise di contattare Eddie Jobson, ex Roxy Music e Frank Zappa, il quale port\u00f2 con s\u00e9 l'amico batterista Mark Craney.\nUna volta finite le registrazioni la casa discografica scelse, al contrario di Anderson, di chiamare \"A\" il nuovo album dei Jethro Tull.\nNel 1981 venne pubblicato il primo video della band, dal titolo \"Slipstream\". Fu un'opera alquanto originale, che present\u00f2 alcuni pezzi storici della band, come \"Sweet Dream\" e \"\" sotto forma di video musicale, e brani dal vivo registrati durante il tour di \"A\" con Ian Anderson, Martin Barre, Dave Pegg, Eddie Jobson e Mark Craney.\n\"The Broadsword and the Beast\" (1982-1983).\nSignificativo esempio di fusione tra musica rock, elettronica, folk e hard fu l'album \"The Broadsword and the Beast\" (1982), anche conosciuto semplicemente come \"Broadsword\", che vide l'innesto del talentuoso Peter-John Vettese alle tastiere e di Gerry Conway alla batteria. \"Broadsword\" fu un misto di sound elettronico e strumenti acustici, punto d'incrocio tra i sintetizzatori dominanti nella musica degli anni ottanta e lo stile folk che i Jethro Tull avevano seguito nella decade precedente.\nIl tour di \"Broadsword and the Beast\" fu l'ultimo portato in scena con grande teatralit\u00e0 da parte del gruppo. Il set, completamente arredato per sembrare una nave da pirati, venne successivamente considerato da Ian Anderson alquanto sciocco, come da lui stesso espresso nel 2005 nelle note della edizione rimasterizzata del CD.\nNel 1983 Ian Anderson pubblic\u00f2 un album solista dal titolo \"Walk Into Light\", dove si avvalse della presenza di Peter-John Vettese. I fan si aspettavano un disco prevalentemente acustico ma queste attese furono deluse, trattandosi di un prodotto letteralmente dominato dall'elettronica, con l'uso di tastiere, sintetizzatori, sequencer, campionatori e la drum machine.\n\"Under Wraps\" e \"A Classic Case\" (1984-1986).\nQuando nel 1984 usc\u00ec \"Under Wraps\", critica e pubblico si trovarono davanti un album fortemente dominato dai sintetizzatori e dalle programmazioni elettroniche di Peter Vettese (tra l'altro coautore delle musiche, insieme a Martin Barre e, ovviamente, Ian Anderson), le cui principali caratteristiche furono la totale assenza di un batterista (sostituito completamente dalla drum machine) e lo scarso utilizzo del flauto traverso e della chitarra folk, strumenti simbolo di tutta la produzione del gruppo sino ad allora. Tutte queste particolarit\u00e0 lo differenziarono completamente dai lavori precedenti e lo resero, senza dubbio, l'album dal sound meno \"Jethro\" del complesso. La carenza di un batterista fu successivamente colmata, durante il tour di \"Under Wraps\", con l'ingresso nella formazione dello statunitense Doane Perry.\n\"Under Wraps\" si rivel\u00f2 il disco pi\u00f9 difficile in assoluto da riprodurre dal vivo, sia dal punto di vista strumentale che soprattutto da quello vocale. Infatti in quel periodo Anderson cominci\u00f2 a soffrire di diverse malattie alla gola (gi\u00e0 negli anni precedenti la voce dell'artista aveva subito un calo anche se leggero) e alle corde vocali, dovute probabilmente a un uso sconsiderato della propria voce essendo egli un cantante \"fai-da-te\" che non aveva mai studiato particolari tecniche di canto o di modulazione della voce. Arriv\u00f2 anche a subire un'operazione alle corde vocali ma questo non miglior\u00f2 la situazione. Da quell'anno la sua voce ebbe dei progressivi peggioramenti, divenendo sempre pi\u00f9 limitata, fatto riscontrabile nei successivi dischi e durante le successive esibizioni \"live\". Tutto ci\u00f2 lo costrinse a un periodo di riposo forzato, interrotto solo in occasione di un concerto celebrativo per il trecentesimo anniversario della nascita di Johann Sebastian Bach, autore, fra l'altro, della \"Bour\u00e9e\" divenuta un cavallo di battaglia del gruppo.\nUnico lavoro di questo periodo fu \"A Classic Case\", disco completamente strumentale composto da vecchie canzoni del gruppo con arrangiamenti orchestrali eseguiti dalla London Symphony Orchestra diretta da David Palmer.\n\"Crest of a Knave\" (1987).\nNel 1987 i Jethro Tull pubblicarono \"Crest of a Knave\", considerato in un certo senso l'album della rinascita del gruppo.\nIn effetti, i primi anni ottanta segnarono una sorta di declino e, in seguito ad \"Under Wraps\", sembrava che la band dovesse sciogliersi. Ma dopo tre anni dall'uscita del precedente album, Ian Anderson, che in seguito all'abbandono di Peter-John Vettese ricopr\u00ec anche il ruolo di tastierista, riusc\u00ec a sfornare finalmente un nuovo disco che mise d'accordo i fan, cosa che non succedeva da ormai una decina d'anni circa.\n\"Crest of a Knave\" non fu un album caratterizzato dall'elettronica come lo erano i precedenti. Tornarono infatti prepotentemente il flauto traverso e i riff di chitarra elettrica. Durante i concerti dal vivo, come avvenne per i brani di \"Aqualung\" e \"Thick as a Brick\", canzoni come \"Farm on the Freeway\" e \"Budapest\" divennero, da questo momento in poi, appuntamenti classici fissi.\nIl risultato fu un successo tanto da restituire fama e lustro alla formazione. Il disco vinse il Grammy Award per il miglior prodotto heavy metal dell'anno, nel 1989. Questo evento cre\u00f2 una certa confusione dal momento che nessuno considerava, a ragione, i Jethro Tull come un gruppo heavy metal, tanto che la Chrysalis Records consigli\u00f2 alla band di non presentarsi nemmeno alla consegna dei premi, dato che gli altri concorrenti in corsa per il premio erano i molto pi\u00f9 quotati Metallica, Jane's Addiction e AC/DC.\nI Jethro Tull, al crocevia con cos\u00ec diverse componenti musicali, finirono anche per fondare una specie di alleanza con altre formazioni folk rock inglesi quali ad esempio i Fairport Convention con cui per lunghi tratti ebbero in comune Dave Pegg al basso.\n\"20 Years of Jethro Tull\" (1988).\nL'anno 1988 segn\u00f2 il ventesimo anniversario dalla nascita della band, nata nel 1968. Inizialmente la Chrysalis, la casa discografica che curava gli interessi del gruppo, non ebbe intenzioni particolari per celebrare l'evento ma, spinta da diverse lettere da parte degli ammiratori, decise di pubblicare del materiale inedito.\nNacque cos\u00ec la raccolta \"20 Years of Jethro Tull\". Due fra i pi\u00f9 grandi appassionati della band, David Rees e Martin Webb, crearono una collezione che sarebbe stata sicuramente di alto gradimento. Il risultato fu un set di tre dischi per un totale di sessantacinque canzoni, con inediti, brani \"live\", successi e un fascicolo ricco di fotografie e storia del gruppo.\nI tre dischi del boxset furono:\nA corredo di questo corposo cofanetto, effettivamente molto apprezzato da fan e critica, venne pubblicato un video dallo stesso titolo, con interviste e video musicali della band.\n\"Rock Island\" (1989-1990).\nIl filone hard rock intrapreso con \"Crest of a Knave\" prosegu\u00ec con \"Rock Island\" del 1989; album che, nonostante la buona qualit\u00e0 dei brani, non riusc\u00ec a ottenere il medesimo successo del precedente lavoro. Questo disco ebbe la particolarit\u00e0 di suscitare diverse polemiche per le esplicite allusioni sessuali del brano \"Kissing Willie\".\n\"Catfish Rising\" e \"A Little Light Music\" (1991-1992).\nGli anni novanta videro il progressivo allontanamento di Dave Pegg e l'arrivo del tastierista Andrew Giddings. In quegli anni vi fu un ritorno a ritmi jazz e blues nel disco \"Catfish Rising\" (1991). L'intenzione di Anderson fu quella di abbandonare il suono dei sintetizzatori che aveva caratterizzato i dischi degli anni ottanta e registrare pezzi meno impegnati, pi\u00f9 leggeri e umoristici. Per raggiungere quest'obiettivo gli strumenti acustici si presentarono molto pi\u00f9 adatti.\nIl risultato fu un disco con reminiscenze \"blues\", quasi sulle tracce di \"This Was\", anche se lo stesso Anderson sostenne pi\u00f9 volte che non era assolutamente questa la sua intenzione.\nNel 1992 venne pubblicato un CD \"live\" dal titolo \"A Little Light Music\", tratto dal tour di \"Catfish Rising\" e principalmente acustico. Alla batteria fu presente Dave Mattacks, altro componente, insieme a Dave Pegg, dei \"Fairport Convention\". Martin Barre pubblic\u00f2 un disco solista dal titolo \"A Summer Band\".\nVenticinquesimo anniversario e \"Nightcap\" (1993-1994).\nNell'anno del venticinquesimo anniversario dalla nascita della band venne pubblicato un nuovo cofanetto dal titolo \"25th Anniversary Box Set\" composto da quattro album.\nOltre al \"25th Anniversary Box Set\" e al doppio CD \"\", la Chrysalis pubblic\u00f2 \"Nightcap\", un apprezzatissimo doppio CD contenente materiale inedito registrato negli anni fra il 1972 e il 1991.\nIl primo CD, chiamato \"My Round\", conteneva le registrazioni effettuate nel 1972 allo Ch\u00e2teau D'H\u00e9rouville, in Francia, materiale che fu in seguito riarrangiato e riadattato in \"A Passion Play\". Registrazioni che tutti credevano andate perdute ma che lo stesso Ian Anderson riusc\u00ec a scovare.\nIl secondo CD, chiamato \"Your Round\", conteneva invece registrazioni di tracce inedite ma che poi sarebbero state reinserite nelle rimasterizzazioni dei vari album.\nNel 1994 venne prodotto anche un video dal titolo \"\" che comprese video, interviste e brani dal vivo. Martin Barre realizz\u00f2 un album solista dal titolo \"A Trick Of Memory\".\n\"Roots to Branches\" (1995-1998).\n\"Roots to Branches\" (1995) pu\u00f2 considerarsi come l'album della piena maturit\u00e0 del gruppo. In esso vi fu un ritorno allo stile degli anni settanta, con reminiscenze folk, ma soprattutto una novit\u00e0 che colp\u00ec particolarmente: l'influenza della musica asiatica che rese il disco molto \"orientaleggiante\".\nRitornarono prepotentemente i temi scottanti della religione, in particolare la \"title track\" tratt\u00f2 del fenomeno sempre pi\u00f9 attuale della distorsione da parte dell'uomo per il proprio tornaconto dei veri insegnamenti della religione. Da qui il titolo \"Roots to Branches\", che letteralmente significa \"dalle radici ai rami\", dove le radici erano evidentemente i concetti originari e i rami costituivano le loro distorsioni successive.\nUn album quindi, che segna un ritorno a testi sociali e impegnati.\nPer l'atmosfera che richiama, l'album venne accostato a \"Benefit\", \"Heavy Horses\", \"Broadsword\" e \"Rock Island\", i cosiddetti \"dark album\".\nI testi e la musica furono inoltre estremamente complessi e per questo motivo non facilmente accessibili da molti fan.\nCiononostante un album di successo tra gli stessi.\nVenne inoltre pubblicato un disco solista di Ian Anderson dal titolo \"\" (1995). I dodici brani di \"Divinities\" furono interamente strumentali e studiati per essere eseguiti da flauto e orchestra. Furono presenti Andrew Giddings alle tastiere e Doane Perry alle percussioni, oltre ad altri sette musicisti della Royal Philharmonic Orchestra di Londra.\nMartin Barre pubblic\u00f2 nel 1996 un disco solista dal titolo \"The Meeting\", con al basso il futuro membro del gruppo Jonathan Noyce.\n\"J-Tull Dot Com\" e \"Living with the Past\" (1999-2002).\nL'influenza musicale del mondo asiatico fu presente anche in \"J-Tull Dot Com\" del 1999; un album non di forte ispirazione concettuale ma che denot\u00f2 l'abilit\u00e0 di Anderson e compagni a trattare i pi\u00f9 svariati argomenti. La \"title track\" parla infatti di due innamorati lontani fra loro per lavoro, che hanno come unico mezzo d'incontro internet. \"J-Tull Dot Com\" (letteralmente \"J-Tull punto com\") fu anche il link del sito internet della band: \"www.j-tull.com\". Il bassista Jonathan Noyce, con il gruppo gi\u00e0 dal 1996, fece il suo debutto ufficiale in studio in questo disco. In \"J-Tull Dot Com|Dot Com\" \u00e8 presente, al termine del disco, una ghost track che fu il brano che diede il titolo al disco solista di Ian Anderson \"The Secret Language of Birds\", pubblicato nel 2000.\nIl primo album che usc\u00ec negli anni duemila fu \"Living with the Past\". Si tratt\u00f2 di un disco formato da brani tratti da concerti dal vivo, registrazioni televisive e dalla \"reunion\" dei membri del 1968 per l'esecuzione \"live\" di alcune canzoni prese da \"This Was\", tra cui \"Some Day the Sun Won't Shine for You\". \"Living with the Past\" fu accompagnato anche dall'omonimo DVD contenente molti dei brani gi\u00e0 presenti nel CD con l'aggiunta di altri.\n\"The Jethro Tull Christmas Album\" (2003).\nA distanza di quattro anni dall'ultima fatica in studio nel 2003 usc\u00ec \"The Jethro Tull Christmas Album\", album di carattere natalizio, con diversi brani della band riproposti in nuove versioni e alcuni pezzi inediti. Nel \"Christmas Album\" si poterono trovare rimembranze del suono che rese il gruppo popolare fra il pubblico. Vennero riproposti brani come \"Bour\u00e9e\" e \"Another Christmas Song\" accanto a nuove composizioni, di cui molte strumentali. L'album vide inoltre la presenza di due ospiti d'eccezione: Dave Pegg, di ritorno al basso dopo il suo abbandono con \"Roots to Branches\", e James Duncan, figlio di Ian Anderson, alla batteria. L'idea di quest'album \u00e8 stata partorita da Len Fico, capo della casa discografica Fuel 2000, il quale sugger\u00ec a Ian Anderson, nel Natale 2002, l'opportunit\u00e0 di registrare un nuovo album dal clima natalizio.\nFu cos\u00ec che Anderson si mise subito al lavoro riproponendo pezzi gi\u00e0 editi in precedenti album ma anche canzoni nuove. Ben sette brani su sedici sono strumentali, tra i quali il pezzo in chiusura, \"A Winter Snowscape\", composto da Martin Barre e inserito anche nel suo album \"Stage Left\" (2003) in un'altra versione.\nL'album solista di Ian Anderson \"Rupi's Dance\" (2003) venne pubblicato nello stesso anno in cui usc\u00ec il disco di Martin Barre, \"Stage Left\". Esso precedette, inoltre, di un solo mese la pubblicazione del \"Christmas Album\", infatti al suo interno \u00e8 possibile trovare la traccia \"Birthday Card at Christmas\" che aprir\u00e0 poi l'album natalizio.\nAnniversari e pubblicazioni live (2004-2011).\nA partire dal 2004 i Jethro Tull trascorsero un periodo in cui non pubblicarono nessun nuovo lavoro in studio. In compenso, per\u00f2, furono pubblicati ufficialmente numerosi concerti che la band esegu\u00ec nei decenni passati e prodotte le versioni \"Collector's Edition\" dei primi cinque album della formazione che inclusero nuovi remix e bonus track in studio e dal vivo.\nNel 1970 I Jethro Tull avevano preso parte al festival della musica rock sull'Isola di Wight insieme ad altri grandi gruppi musicali dell'epoca. Nel 2004 il concerto venne pubblicato su un e un dal titolo \"\". La formazione era quella del disco \"Benefit\", con Ian Anderson, Martin Barre, Glenn Cornick, Clive Bunker e John Evan.\nNel 2005 venne prodotto il disco \"Aqualung Live\", versione dal vivo del celebre album del 1971 registrata nel 2004 dalla formazione dei primi anni duemila: Ian Anderson, Martin Barre, Doane Perry, Jonathan Noyce ed Andrew Giddings. L'esibizione fu riservata a un'audience di quaranta invitati negli XM Studios di Washington. L'intero incasso del disco venne poi donato in beneficenza ad associazioni benefiche in favore dei senzatetto.\nIn occasione del noto Montreux Jazz Festival, i Jethro Tull tennero un concerto nel 2003 a Montreux, in Svizzera. Quattro anni dopo, nel 2007, questa esibizione venne pubblicata su CD e DVD nell'album dal titolo \"Live at Montreux 2003\". Fu un prodotto molto ben accolto dai fan, in quanto l'acustica, soprattutto della sezione ritmica, fu davvero notevole. L'intero repertorio del gruppo, da \"This Was\" a \"The Jethro Tull Christmas Album\", fu portato in scena con esecuzioni impeccabili.\nTra il 2006 e il 2007 sia il tastierista Andrew Giddings che il bassista Jonathan Noyce lasciarono il complesso. La formazione vide quindi l'ingresso nel gruppo del nucleo di musicisti che faceva da supporto agli album solisti di Ian Anderson: il bassista David Goodier, il tastierista e arrangiatore orchestrale John O'Hara, il batterista James Duncan (gi\u00e0 presente in \"The Jethro Tull Christmas Album\") e il chitarrista Florian Opahle.\nL'esibizione dei Jethro Tull tenutasi nel 1978 al Madison Square Garden di New York, prima diretta televisiva mondiale transoceanica, venne proposta nel 2009 in un box (CD+DVD) della EMI, dal titolo \"Live at Madison Square Garden 1978\". Nel CD e nell'omonimo video si ripercorre la serata di trentuno anni prima dove la classica \"line-up\" degli anni settanta formata da Anderson, Barre, Evan, Palmer e Barlow, con l'aggiunta del bassista \"Tony Williams\" in sostituzione dello sfortunato John Glascock, ripropose il classico repertorio presente anche nel primo \"live\" del gruppo \"Bursting Out\", pubblicato lo stesso anno. Nel 2009, il disco \"Live - Christmas at St Bride's 2008\" venne incluso con la ristampa di \"The Jethro Tull Christmas Album\", mentre il concerto tenuto nel 2008 a Basilea, in Svizzera venne pubblicato nel 2009 nel DVD \"Live at AVO Session Basel\".\nDagli archivi del gruppo venne poi estratto un video di esibizioni dal vivo tenutesi in Germania dal titolo ' (2008). I concerti principali vennero tratti dal \"Rockpop Concert\" del 1982 e dallOut in the Green\" del 1986, senza dimenticare incursioni negli anni settanta con la formazione classica di Stand Up e Benefit. Nel corso del 2013 venne quindi pubblicato il video \"Around the World Live\", con quattro DVD contenenti esibizioni dal vivo a partire dall'anno 1970 fino al 2005, in diverse localit\u00e0 del mondo.\nIl 2008 fu l'anno del quarantesimo anno di carriera artistica dei Jethro Tull. Per festeggiare l'evento venne organizzato un grande tour mondiale e venne pubblicata una versione deluxe rimasterizzata in doppio CD del primo album della band: \"This Was \"40th Anniversary Collector's Edition\"\".\nLa pubblicazione ufficiale celebrativa dei quarant'anni di attivit\u00e0 del gruppo fu il doppio DVD documentario \"Classic Artists - Their Fully Authorised Story\". Il filmato vide la presenza di molti degli storici membri della formazione che illustrarono la lunga storia dei Jethro Tull attraverso un percorso narrativo che partiva dai primi anni sessanta sino ad arrivare agli anni duemila.\nIn seguito fu pubblicata una versione deluxe rimasterizzata in doppio CD + DVD del secondo album della band: \"Stand Up \"Collector's Edition\"\" (2010) e venne celebrato il quarantesimo anniversario (2011) di \"Aqualung\", l'album di maggior successo, con l'uscita di due versioni del disco: la \"40th Anniversary Collector's Edition\" e la \"Special Edition\". Entrambe riproposero i brani di \"Aqualung\" rimasterizzati e remixati su doppio CD, con l'aggiunta di diversi brani extra e, nel caso della \"40th Anniversary Collector's Edition\", la riproposizione del disco in vinile, in DVD e in Blu-Ray.\nInattivit\u00e0 e carriera solista dei membri (2012-2016).\nDal 2011 la band si trov\u00f2 in una condizione di inattivit\u00e0. Il 1\u00ba febbraio 2012 Ian Anderson annunci\u00f2 tramite il sito ufficiale dei Jethro Tull un sequel di \"Thick as a Brick\", dal titolo \"Thick as a Brick 2\", un concept album progressive rock degno del suo predecessore. La tematica del concept fu \"dal ragazzino all'uomo e oltre\". L'album fu incentrato quindi su quello che potrebbe essere accaduto al bambino poeta Gerald Bostock nella vita adulta. Venne pubblicato il 2 aprile 2012 e accreditato come album solista di Ian Anderson.\nIn occasione del quarantennale di \"Thick as a Brick\", il 5 novembre 2012 il disco dei Jethro Tull venne ristampato in vinile, con un nuovo mixaggio. Accanto al classico disco del 1972 vi fu anche la versione in vinile di \"Thick as a Brick 2\". \"Thick as a Brick 40th Anniversary Collector's Edition\" con il remixaggio del 2012, ad opera di Steven Wilson, venne pubblicato anche in versione CD+DVD.\nTra il 2012 e il 2013 Ian Anderson, accompagnato dalla sua band solista, port\u00f2 in giro per il mondo il tour \"Thick as a Brick 1&amp;2 Live\" e \"The Best of Jethro Tull Live\". Martin Barre, allo stesso modo, esegu\u00ec diversi concerti solisti e non partecip\u00f2 al progetto \"Thick as a Brick 2\".\nIn seguito, come accaduto in precedenza per \"Aqualung\", \"Thick as a Brick\", \"Stand Up\" e \"This Was\", furono pubblicate le versioni \"Collector's Edition\" in CD, DVD e LP di \"Benefit\" (2013), \"A Passion Play\" (2014), \"War Child\" (2014) e \"\" (2015) con nuovo mixaggio ad opera di Steven Wilson.\nNel 2013 venne inoltre pubblicato un disco di Martin Barre dal titolo \"Away with Words\", che present\u00f2 in gran parte dei rifacimenti di alcuni classici dei Jethro Tull, come \"Hymn 43\" o \"One Brown Mouse\", ai quali si accompagnarono brani dello stesso Barre dal sapore celtico. L'album contenne anche due brani esclusivamente di Barre: \"All Bars Hold\" e \"Sundown\".\nIl 5 luglio 2013 Ian Anderson annunci\u00f2 tramite il sito ufficiale dei Jethro Tull la realizzazione di un nuovo album solista. Il 23 novembre 2013 venne rivelato che il titolo dell'album sarebbe stato \"Homo Erraticus\". Il concept album folk/progressive rock riprese la storia di Gerald Bostock, il protagonista di \"Thick as a Brick\", raccontando le strane fantasie successive alla visita all\"'Old Library Bookshop\" nel villaggio di Linwell e il ritrovamento di un polveroso manoscritto inedito, redatto dallo storico dilettante locale Ernest T. Parritt (1873 -1928), dal titolo \"Homo Britannicus erraticus\". \"Homo Erraticus\" venne pubblicato il 14 aprile 2014.\nIn un'intervista del mese di aprile 2014, in seguito alla pubblicazione del disco solista \"Homo Erraticus\", Anderson annunci\u00f2 che da quel momento in avanti ogni sua nuova pubblicazione sarebbe stata immessa sul mercato con il proprio nome. Anderson dichiar\u00f2, inoltre, che i Jethro Tull \u00absono arrivati praticamente alla fine nel corso degli ultimi 10 anni o gi\u00f9 di l\u00ec\u00bb ed espresse la sua preferenza nel voler usare il proprio nome per la maggior parte delle successive pubblicazioni, essendo il compositore di quasi tutta la musica dei Jethro Tull dal 1968.\n50\u00ba Anniversario (2017-2021).\nNel settembre del 2017, Ian Anderson annunci\u00f2 il piani per il cinquantesimo anniversario della pubblicazione del loro primo disco \"This Was\" e un tour celebrativo nel 2018. La formazione comprese Ian Anderson, Scott Hammond, Florian Opahle, John O'Hara e David Goodier, tutti musicisti della band solista di Ian Anderson, a partire dal 2012. Il chitarrista Florian Opahle lasci\u00f2 la band alla fine del 2019, dopo 15 anni di concerti, come membro della band solista di Ian Anderson e dei Jethro Tull. Il chitarrista Joe Parrish venne annunciato quale nuovo membro dei Jethro Tull a partire dal tour del 2020.\n\"The Zealot Gene\" (2022-oggi).\nIn occasione della pubblicazione del libro omnicomprensivo dei testi delle canzoni scritte da Ian Anderson per i suoi album solisti e per quelli dei Jethro Tull dal titolo \"Silent Singing\", venne annunciata la pubblicazione del disco\"The Zealot Gene\", previsto per il 2022.\nIl 28 Gennaio 2022 \u00e8 stato quindi pubblicato l'album \"The Zealot Gene\", a 19 anni di distanza dal loro ultimo lavoro \"The Jethro Tull Christmas Album\". Il disco raggiunse la posizione 9 nella classifica inglese, per la prima volta nella top 10 dai tempi di \"Thick as a Brick\"."}
{"id": "11943", "revid": "298055", "url": "https://it.wikipedia.org/wiki?curid=11943", "title": "Verso la tempesta", "text": "Verso la tempesta (\"To the Heart of the Storm\") \u00e8 una \"graphic novel\" scritta e disegnata da Will Eisner e pubblicata originalmente nel 1991 da Kitchen Sink Press.\nStoria editoriale.\nQuest'opera, come molte altre dell'autore, \u00e8 autobiografica riportando episodi, personaggi, situazioni vissute in prima persona dall'autore.\nTrama.\nIl racconto \u00e8 ambientato negli Stati Uniti, durante la seconda guerra mondiale, e racconta di un paese pieno di pregiudizi razziali, che non erano solo quelli classici basati sul colore della pelle o sulla religione, ma anche sulla nazione di provenienza: all'interno dello stesso gruppo etnico o religioso si tendeva ad isolare questo o quello solo perch\u00e9 proveniva da un paese diverso dal proprio, ad esempio.\nNello scompartimento del treno che porta i militari verso la guerra ci sono tre soldati, un americano, un turco immigrato di nome Mamid e un ebreo di nome Willie. Durante tutto il viaggio Willie guarda fuori dal finestrino e i ricordi di ci\u00f2 che ha lasciato, degli amici, dei genitori, che gli hanno raccontato la loro giovent\u00f9 e i loro sogni, i ricordi di come ha iniziato la carriera di disegnatore, di tanti altri piccoli aneddoti della vita che sta lasciando, gli tornano alla mente, in un lungo \"flashback\" sulla vita del giovane protagonista."}
{"id": "11944", "revid": "363629", "url": "https://it.wikipedia.org/wiki?curid=11944", "title": "Reichstag", "text": ""}
{"id": "11945", "revid": "1318658", "url": "https://it.wikipedia.org/wiki?curid=11945", "title": "Il sognatore (fumetto)", "text": "Il sognatore \u00e8 un romanzo a fumetti di Will Eisner del 1985.\nTrama.\nL'autobiografia di un giovane disegnatore di fumetti che inizia a lavorare nel nascente mercato americano partendo dai suoi primi lavori per piccoli studi che, per rispondere alle richieste dei quotidiani, assumevano giovani con voglia di lavorare anche fino a tarda ora e soprattutto con molte idee. In quei pionieristici tempi i fumetti erano pubblicati nel formato a strisce quotidiane ed erano rivolti soprattutto al vasto pubblico dei lettori di quotidiani. Alla domenica poi venivano pubblicate le tavole domenicali, ovvero tavole a fumetti con storie a puntate che era possibile leggere solo un giorno alla settimana. Era pertanto necessario trovare personaggi che funzionassero e artisti in grado di produrre a un buon ritmo per rispondere alle richieste degli editori. Gli studi artistici, quindi, erano un naturale punto di riferimento per chi volesse entrare nel nascente mondo dei \"comics\": e in questo mondo si trov\u00f2 a lavorare il giovane \"Will Eisner\"; e in questo mondo conobbe altri grandi del fumetto, come Bob Kane, Jerry Iger, Harry Donenfeld, Jack Liebowitz, Jack Kirby e altri ancora."}
{"id": "11946", "revid": "1805885", "url": "https://it.wikipedia.org/wiki?curid=11946", "title": "Incendio del Reichstag", "text": "L'incendio del Reichstag fu un incendio doloso al Palazzo del Reichstag a Berlino avvenuto il 27 febbraio 1933. L'evento \u00e8 considerato cruciale per l'affermazione del nazionalsocialismo in Germania.\nSvolgimento degli eventi.\nAlle 21:14 della sera del 27 febbraio 1933 una stazione dei pompieri di Berlino ricevette l'allarme che il Palazzo del Reichstag, sede del Parlamento tedesco, stava bruciando. L'incendio sembr\u00f2 essersi originato in diversi punti, e quando arrivarono la polizia e i pompieri, una grossa esplosione aveva mandato in fiamme l'aula dei deputati. Alla ricerca di indizi, la polizia trov\u00f2 Marinus van der Lubbe, mezzo nudo, che si nascondeva dietro l'edificio.\nAdolf Hitler e Hermann G\u00f6ring arrivarono poco dopo, e quando fu loro mostrato Van der Lubbe, un noto agitatore comunista, G\u00f6ring dichiar\u00f2 immediatamente che il fuoco dovesse esser stato appiccato dai comunisti e fece arrestare i capi del partito. Inoltre vennero arrestati e processati i comunisti bulgari Georgi Dimitrov, Blagoj Popov e Vasil Tanev. Hitler si avvantaggi\u00f2 della situazione per dichiarare lo stato di emergenza e incoraggiare il vecchio Presidente Paul von Hindenburg a firmare il Decreto dell'incendio del Reichstag, che aboliva la maggior parte dei diritti civili forniti dalla costituzione del 1919 della Repubblica di Weimar.\nSecondo la polizia, Van der Lubbe aveva sostenuto di aver appiccato il fuoco per protestare contro il sempre maggiore potere dei nazionalsocialisti. Sotto tortura, il comunista olandese, mentalmente squilibrato, confess\u00f2 ulteriori dettagli, e fu portato in giudizio unitamente ai leader del Partito Comunista all'opposizione.\nGli storici generalmente concordano che Van der Lubbe, talvolta descritto come un mezzo matto o un provocatore, fu in qualche modo coinvolto nell'incendio del Reichstag. Tuttavia, l'estensione del danno rende molto improbabile che costui avesse agito da solo (qualora fosse stato coinvolto). Considerando la velocit\u00e0 con cui il fuoco invase l'edificio, \u00e8 quasi certo che una sola persona non avrebbe potuto appiccare un incendio di cos\u00ec vaste proporzioni, e cos\u00ec repentinamente letale; la reputazione di Van der Lubbe di essere uno sciocco assetato di fama e i commenti oscuri di alcuni ufficiali nazisti, oltre a numerosi altri fatti, \nCon i propri capi in prigione e senza accesso alla stampa, i comunisti vennero pesantemente sconfitti alle successive elezioni, e a quei deputati comunisti (e anche ad alcuni socialdemocratici) che furono eletti al \"Reichstag\" non fu permesso, dalle SA, di prendere il loro posto in parlamento. Hitler fu sospinto al potere con il 44% dei voti e costrinse i partiti minori a dargli la maggioranza dei due terzi per il suo Decreto dei pieni poteri, che gli diede il diritto di governare per decreto e sospendere molte libert\u00e0 civili.\nProcesso di Lipsia.\nAl processo di Lipsia, celebrato otto mesi dopo, Van der Lubbe fu riconosciuto colpevole e condannato a morte, una condanna irrogata in seguito alla reintroduzione della pena capitale nell'ordinamento giuridico tedesco, avvenuta dopo l'incendio del Reichstag e dopo l'arresto del presunto autore. Fu decapitato il 10 gennaio 1934, tre giorni prima del suo venticinquesimo compleanno.\nD'altra parte, in uno degli ultimi atti di uno Stato costituzionale, in quello stesso processo la corte del \"Reichsgericht\" assolse la dirigenza del Partito Comunista: cosa ancora pi\u00f9 rimarchevole alla luce del fatto che il principale imputato, l'agente del Comintern Georgi Dimitrov, aveva sostenuto, in un clima politico di forti intimidazioni, che i comunisti erano estranei all'incendio e che legittimo era il sospetto che i veri colpevoli fossero Hitler, Goering e Goebbels. Questo fece infuriare Hitler, che decret\u00f2 che, da quel momento in poi, il tradimento, assieme ad altri reati, sarebbe stato giudicato solamente dal neocostituito \"Volksgerichtshof\" (la \"Corte del popolo\"), che divenne tristemente noto per l'enorme numero di condanne a morte inflitte sotto la guida di Roland Freisler.\nL'autodifesa di Dimitrov, intanto, veniva tradotta e diffusa in tutto il mondo (si veda il libro \"Il processo di Lipsia\", Editori Riuniti), mentre in vari paesi inchieste indipendenti dimostravano che tutta la vicenda costituiva una montatura dei nazisti finalizzata a mettere fuori legge il Partito Comunista e perseguitarne i militanti. In effetti, nelle settimane successive, furono oltre quattromila i quadri del partito ad essere arrestati."}
{"id": "11947", "revid": "119197019", "url": "https://it.wikipedia.org/wiki?curid=11947", "title": "Decreto dell'incendio del Reichstag", "text": "Il decreto dell'incendio del Reichstag (in tedesco: \"Reichstagsbrandverordnung\") \u00e8 nome attributo al provvedimento preso dal governo nazista in risposta diretta all'incendio del Reichstag del 27 febbraio 1933.\nIl nome originale del decreto \u00e8 \"Verordnung des Reichspr\u00e4sidenten zum Schutz von Volk und Staat\" (decreto del presidente del Reich per la protezione del Popolo e dello Stato).\nStoria.\nOccorse solo un giorno al governo per la sua approvazione, il 28 febbraio, dopo di che fu emanato dall'allora anziano presidente Paul von Hindenburg: questi ag\u00ec sulla base dell'articolo 48, sottosezione 2, della Costituzione di Weimar, che consentiva al \"Reichspr\u00e4sident\" di adottare ogni misura appropriata per rimediare ai pericoli per la sicurezza pubblica. L'atto rappresenta uno dei principali passi compiuti dal governo nazista per stabilire il suo dominio; tali passi vengono normalmente indicati col termine \"Gleichschaltung\".\nIl decreto sospese gran parte dei diritti civili garantiti dalla costituzione del 1919 della Repubblica di Weimar.\nIl decreto serv\u00ec ad Adolf Hitler per ottenere l'arresto dei capi comunisti prima delle imminenti elezioni. Quando il neoeletto Reichstag si riun\u00ec per la prima volta, il 23 marzo 1933, per votare sul Decreto dei pieni poteri, gran parte dei deputati comunisti era gi\u00e0 in prigione e a 107 deputati, tra comunisti e socialdemocratici, fu impedito di partecipare alla votazione."}
{"id": "11948", "revid": "466539", "url": "https://it.wikipedia.org/wiki?curid=11948", "title": "Anno dei tre imperatori", "text": "L'anno 1888 in Germania viene comunemente chiamato Anno dei Tre Imperatori \"(Dreikaiserjahr)\".\nStoria.\nIl 9 marzo Guglielmo I mor\u00ec. Gli succedette suo figlio, Federico III, che per\u00f2 era gi\u00e0 ammalato di cancro e mor\u00ec il 15 giugno dopo solo 99 giorni di regno. Ad esso fece seguito Guglielmo II, che regn\u00f2 fino alla fine dell'Impero nel 1918."}
{"id": "11951", "revid": "119755627", "url": "https://it.wikipedia.org/wiki?curid=11951", "title": "Slogan", "text": "Uno slogan, o motto, in italiano, \u00e8 una frase breve, sintetica e di impatto che punta ad essere facilmente memorizzabile, con un conseguente effetto immediato; si avvale spesso di accorgimenti ritmici, di rime, di assonanze o allitterazioni.\n\u00c8 usata in un contesto comunicativo, politico o commerciale, come espressione ripetitiva di un'idea o di un proposito. Il termine deriva dal gaelico scozzese \"sluagh-ghairm\", pronunciato \"slogorm\", ed \u00e8 composto da \"sluagh\" (che si traduce in \"moltitudine di spiriti\") e \"ghairm\" (\"urlo\") e originariamente, per i Celti delle Highland scozzesi, significava \"grido di guerra\" o \"grido di battaglia\".\nUno slogan politico esprime in genere uno scopo o un'aspirazione (\"Proletari di tutti i paesi, unitevi!\" o \"Boia chi molla\").\nIn pubblicit\u00e0 il termine veniva spesso usato per intendere il titolo di un annuncio. \u00c8 pi\u00f9 raramente usato per indicare il payoff, cio\u00e8 la frase associata al marchio (ad esempio \"Just do it!\" per Nike). Anche Rete 4 aveva uno slogan: \"Ogni giorno di pi\u00f9\", che era anche l'omonima canzone scritta da Augusto Martelli ed interpretata da Aida Cooper."}
{"id": "11954", "revid": "311148", "url": "https://it.wikipedia.org/wiki?curid=11954", "title": "Impero tedesco", "text": "Il termine Impero tedesco o Impero germanico (in tedesco \"Deutsches Kaiserreich\"), chiamato anche Secondo \"Reich\" (\"Zweites Reich\"), si riferisce comunemente alla Germania nel periodo che va dal conseguimento di una piena unit\u00e0 nazionale il 18 gennaio 1871 fino all'abdicazione del \"Kaiser\" Guglielmo II il 9 novembre 1918, mentre pi\u00f9 rara \u00e8 la forma \"Reich\" tedesco.\nIl nome ufficiale dello Stato era \"Deutsches Reich\", e tale rimase anche durante il periodo della Repubblica di Weimar e sino alla fine della seconda guerra mondiale, anche se, dopo l\"Anschluss\" dell'Austria nel 1938, la Germania nazista prese, prima informalmente, poi dal 1943 ufficialmente, il nome di \"Gro\u00dfdeutsches Reich\" (letteralmente \"\"Reich\" grande-tedesco\", cio\u00e8 \"della Grande Germania\"; spesso anche reso in italiano genericamente come \"Grande \"Reich\" tedesco\"). Tale nuova denominazione fu resa vincolante con un decreto del ministro e capo della cancelleria del \"Reich\", Hans Heinrich Lammers, del 26 giugno 1943, ma non fu mai formalmente adottata a livello di atto costituzionale.\nI tedeschi, quando si riferiscono al \"Reich\" del periodo monarchico, usano tipicamente il termine \"Kaiserreich\" (ossia impero); infatti la sola parola \"Reich\" non designa alcuna forma monarchica, ma solo uno Stato di una certa importanza. A volte si usa anche l'espressione Secondo \"Reich\", contando il Sacro Romano Impero come il Primo \"Reich\" e la Germania nazista come Terzo \"Reich\". In italiano, fra il 1871 e il 1918, lo Stato era indicato anche con la locuzione di Impero germanico.\nLa capitale era Berlino, la valuta il Goldmark, l'inno imperiale \"Heil dir im Siegerkranz\" e l'inno nazionale non ufficiale \"Die Wacht am Rhein\". La bandiera era un tricolore composto di tre bande orizzontali di eguali dimensioni, di colore nero, bianco e rosso. La famiglia imperiale regnante fu quella prussiana degli Hohenzollern.\nDopo il 1850, i vari stati che componevano l'Impero Tedesco si svilupparono rapidamente e accrebbero notevolmente la propria produzione industriale, soprattutto per quanto riguarda carbone, ferro (e successivamente acciaio) e prodotti chimici, sviluppando altres\u00ec una vasta rete ferroviaria. Nel 1871 la Germania aveva una popolazione di 41\u00a0milioni di abitanti, saliti a 68 nel 1913, concentrati principalmente nei centri urbani. Durante i suoi 47 anni di esistenza, l'Impero Tedesco fu senza ombra di dubbio un gigante economico, industriale, tecnologico e scientifico, tanto che nel 1913 era la pi\u00f9 grande economia d'Europa (avendo superato per prodotto interno lordo anche il Regno Unito di Gran Bretagna e Irlanda) e la terza a livello mondiale (dopo Stati Uniti e Cina), producendo ben l'8,8% della ricchezza del pianeta; inoltre, anche a livello manifatturiero era la pi\u00f9 grande potenza industriale d'Europa, e disponeva dell'esercito pi\u00f9 potente del mondo.\nBismarck fonda l'Impero.\nSotto l'apparenza dell'idealismo che lascia strada al realismo, il nazionalismo tedesco si spost\u00f2 rapidamente dal suo carattere liberale e democratico del 1848 alla \"Realpolitik\" autoritaria del cancelliere prussiano Otto von Bismarck. Bismarck voleva l'unificazione per raggiungere il suo scopo di uno Stato tedesco conservatore e dominato dalla Prussia. Egli riusc\u00ec nel suo intento attraverso tre successi militari:\nBismarck stesso prepar\u00f2 a grandi linee la Costituzione della Germania del Nord del 1866, che sarebbe poi diventata, con qualche aggiustamento, la Costituzione dell'Impero Tedesco del 1871. La Germania divenne quindi una monarchia costituzionale: disponeva infatti di un \"Reichstag,\" un parlamento con poteri formalmente limitati, ma \"de facto\" con pieni poteri legislativi, eletto direttamente con suffragio maschile. Comunque, la legislazione richiedeva anche il consenso del \"Bundesrat\", il consiglio federale dei deputati degli Stati, nel quale la Prussia godeva, essendo il pi\u00f9 grande e popoloso fra gli stati tedeschi, di grande influenza grazie al maggior numero di delegati. Il potere esecutivo era investito dall'Imperatore, il \"Kaiser\", che nominava il cancelliere imperiale; ci\u00f2 avveniva formalmente solo per volont\u00e0 dell'Imperatore, ma poich\u00e9 il cancelliere non godeva di nessun potere di legiferare, a differenza dei suoi colleghi stranieri, egli era fortemente dipendente dalla Dieta. Mentre gli Stati minori mantenevano i loro governi, le forze armate erano controllate del Governo federale. Anche se autoritario per molti aspetti, l'Impero permise lo sviluppo dei partiti politici.\nL'unificazione della Germania signific\u00f2 anche l'assorbimento dell'intero Regno di Prussia in essa. La Prussia rimase la componente pi\u00f9 rilevante nell'Impero, tanto che il Kaiser di Germania era anche Re di Prussia. Le tre nuove province: Prussia Orientale, Prussia Occidentale e Provincia di Posen, che prima erano al di fuori della Confederazione germanica vennero incorporate nel futuro Stato tedesco. Un'altra provincia, la Slesia, era stata parte del Sacro Romano Impero assieme alla Boemia fino allo scioglimento di quest'ultimo. Comunque, queste province avevano una nutrita popolazione polacca. L'annessione di queste quattro province pose la Germania in conflitto coi polacchi. Siccome la popolazione polacca cresceva pi\u00f9 rapidamente e l'Ostflucht fece emigrare i tedeschi dall'est verso la Germania occidentale, le province orientali divennero gradualmente sempre pi\u00f9 a maggioranza polacca.\nL'unico fattore dell'anatomia sociale di questi governi era il mantenimento di una sostanziale fetta di potere politico da parte dell'\u00e9lite terriera, gli Junker, a causa dell'assenza di istanze rivoluzionarie da parte dei contadini, e delle aree urbane.\nIstituzioni.\nL'Impero era una confederazione di 25 Stati sovrani e di un \"Territorio dell'impero\" (l'Alsazia-Lorena) sotto il governo del re di Prussia, il quale, in quanto presidente della confederazione, rivestiva il titolo di imperatore tedesco (\"Deutscher Kaiser\") ed esercitava la rappresentanza estera del \"Reich\".. Il potere legislativo era esercitato dalla Dieta Imperiale (\"Reichstag\") e dal Consiglio Federale (\"Bundesrat\"). La Dieta Imperiale era composta da 397 deputati, eletti a suffragio universale e diretto. Il secondo era composto di 58 plenipotenziari, nominati dai singoli sovrani in numero proporzionale all'importanza del proprio Stato federato; la Prussia, disponendo di diciassette voti in virt\u00f9 della sua maggiore dimensione e popolazione, era arbitra in ogni questione. La Confederazione era retta dalla costituzione del 16 aprile del 1871 che poneva la politica estera, finanziaria, economica, doganale, le grandi scelte di politica interna e l'esercito nelle mani del governo centrale.\nIl governo era retto da un Cancelliere e da Segretari di Stato che non dipendevano dalla maggioranza parlamentare, bens\u00ec unicamente dal Kaiser, che aveva il potere di nominarli e di sospenderli e poteva prorogare o sciogliere il Parlamento.\nIl potere legislativo era diviso fra il Reichstag, eletto a suffragio universale maschile ogni cinque anni, e il Consiglio Federale, il Bundesrat.\nIl Reichstag discuteva le leggi, ma queste non diventavano esecutive se non erano approvate dal Bundesrat.\nDemografia.\nA partire dal 1871, vennero effettuati censimenti nell'Impero tedesco appena costituito, continuando ogni cinque anni dal 1875 al 1910. Il primo censimento su larga scala nell'impero tedesco ebbe luogo nel 1895.\nL'ultimo censimento prebellico si tenne il 1\u00ba dicembre 1910, il censimento del 1915 fu cancellato, ma il 5 dicembre 1916 e 1917 si tennero due censimenti di guerra per organizzare la condivisione del cibo.\nLingue.\nIn base al censimento del 1900, su una popolazione totale di 56.367.178 abitanti vi erano 51.883.131 cittadini che parlavano la lingua tedesca come lingua madre o unica lingua, oltre a 252.918 bilingui tedeschi. La pi\u00f9 grande minoranza era costituita dai polacchi, con una comunit\u00e0 di 3.086.489 persone (senza includere i 142.049 Masuriani e 100.213 Casciubi), ovvero il 5,4% della popolazione totale (il 6% contando anche masuriani e casciubi). Il polacco e le altre lingue slave occidentali (6,28% in totale) erano parlate prevalentemente nei territori orientali. Una minoranza della popolazione dell'Impero (0,5%) parlava francese, la maggioranza dei quali nel ]territorio imperiale dell'Alsazia-Lorena, dove i francofoni costituivano l'11,6% della popolazione totale. Il censimento evidenzi\u00f2 anche i distretti in cui le minoranze superavano il 5% della popolazione locale, inclusi molti distretti in cui i germanofoni erano una minoranza.\nPartiti politici.\nI partiti rispecchiavano le differenziazioni tra i gruppi e le classi sociali. La destra era costituita dal Partito Conservatore Tedesco (\"Deutschkonservative Partei\") e dal Partito Conservatore Liberale (\"Freikonservative Partei\"), cui aderivano i grandi proprietari terrieri e gli aristocratici. I ceti borghesi dell'industria e del commercio costituivano la base del Partito Nazionale Liberale (\"Nationalliberale Partei\"), alla cui sinistra si collocava il Partito del Progresso Tedesco (\"Deutsche Fortschrittspartei\").\nIl Partito di Centro Tedesco (\"Deutsche Zentrumspartei\", noto anche semplicemente come \"Zentrum\", Centro), aveva una forte impronta cattolica e un carattere interclassista, e si oppose con decisione al Kulturkampf bismarckiano.\nUna particolare importanza ebbe il costante rafforzamento del socialismo tedesco, il nemico che Bismarck non fu capace di spezzare. Il Partito Socialdemocratico di Germania era nato nel 1875, al congresso di Gotha, grazie all'unificazione tra l'Associazione Generale dei Lavoratori Tedeschi (\"Allgemeiner Deutscher Arbeiter-Verein\"), creata nel 1863 da Ferdinand Lassalle, e il Partito Operaio Socialdemocratico di Germania (\"Sozialdemokratische Arbeiterpartei Deutschlands\"), di orientamento marxista, fondato nel 1869 da Wilhelm Liebknecht e August Bebel. Il nuovo partito sopravvisse all'ondata repressiva durata dal 1878 al 1890, rafforzandosi costantemente insieme al movimento sindacale, fino a diventare alla fine del secolo la forza guida della Seconda Internazionale.\nModernizzazione conservatrice.\nLe politiche interne di Bismarck giocarono un grande ruolo nel forgiare la cultura politica autoritaria del Secondo Reich. Meno preoccupato dalla politica delle potenze continentali che seguirono l'unificazione del 1871, il Governo semi-parlamentare tedesco port\u00f2 avanti una rivoluzione politica ed economica dall'alto, relativamente tranquilla, che spinse la Germania lungo la via per diventare la principale potenza industriale dell'epoca.\nEconomia.\nNel periodo compreso fra il 1871 e gli inizi del XX secolo la Germania rivel\u00f2 un cos\u00ec possente dinamismo capitalistico tale da eclissare quello della Gran Bretagna e della Francia.\nL'industria tedesca, dopo un periodo d'intenso sviluppo fra il 1871 ed il 1873, nel giro di pochi anni super\u00f2 la crisi mondiale del 1873 iniziando una fase di espansione che and\u00f2 intensificandosi sempre di pi\u00f9 a partire dagli anni ottanta.\nAnche l'agricoltura tedesca non decadde in conseguenza dell'industrializzazione, ma si modernizz\u00f2 notevolmente. Lo sviluppo economico and\u00f2 di pari passo con un forte incremento demografico.\nI produttori tedeschi non si limitarono a sottrarre il mercato interno alle esportazioni britanniche, ma negli anni '70 del XIX secolo, iniziarono a far concorrenza alla Gran Bretagna sui mercati mondiali. L'industrializzazione progred\u00ec velocemente in Germania e negli Stati Uniti, permettendo a questi due paesi di prevalere sui \"vecchi\" capitalismi francese e britannico. L'industria tessile e metallurgica tedesca, ad esempio, aveva sorpassato i concorrenti britannici per organizzazione ed efficienza tecnica gi\u00e0 all'inizio della Guerra Franco-Prussiana, ed espulso i prodotti britannici dal mercato tedesco. Entro la fine del secolo, le industrie metallurgiche e dell'ingegneria tedesche avrebbero lavorato molto per il mercato di scambi della Gran Bretagna.\nLe basi per le crescenti tensioni fra la Germania da un lato e Gran Bretagna e Francia, quest'ultima desiderosa di riparare alla sconfitta del 1870, dall'altro, erano poste chiaramente.\nIdeologia.\nDopo aver ottenuto l'unificazione formale nel 1871, Bismarck dedic\u00f2 molta della sua attenzione alla causa dell'unit\u00e0 nazionale e la consegu\u00ec attraverso l'ideologia del Prussianesimo. Il conservatorismo cattolico, concettualizzato dalla svolta del Vaticano di Papa Pio IX e del suo dogma dell'Infallibilit\u00e0 papale e il radicalismo della classe operaia, rappresentato dall'emergente Partito Socialdemocratico, furono sotto molti versi la reazione alle insicurezze di molti segmenti della societ\u00e0 tedesca, che stava vivendo un rapido cambiamento da un'economia basata sull'agricoltura a un moderno capitalismo industriale. Mentre la pura e semplice repressione non riusc\u00ec a contenere socialisti e cattolici, l'approccio \"del bastone e della carota\" di Bismarck ammorbid\u00ec significativamente le opposizioni di entrambi i gruppi.\nSi possono riassumere gli obiettivi di Bismarck sotto tre parole chiave: Kulturkampf, riforma sociale e unit\u00e0 nazionale.\nKulturkampf: a seguito dell'incorporazione degli stati cattolici del sud, il cattolicesimo, rappresentato dal partito cattolico di centro, sembrava la minaccia principale al nazionalismo militar-aristocratico prussiano. I cattolici del sud, provenienti da una pi\u00f9 forte base agraria e suddivisi sotto le gerarchie di contadini, artigiani, clero e aristocrazia principesca dei piccoli stati, pi\u00f9 spesso delle loro controparti protestanti del nord, ebbero dei problemi iniziali a competere con l'efficienza industriale e l'apertura ai commerci con l'estero degli Zollverein.\nDopo il 1878 la lotta contro il socialismo avrebbe unito Bismarck con il partito cattolico di centro, portando una fine al \"Kulturkampf\", che aveva lasciato nei cattolici un'irrequietezza maggiore di quanta non ne fosse esistita prima, e rafforz\u00f2 il cattolicesimo in Germania piuttosto che indebolirlo.\nRiforma sociale: la creazione, da parte di Bismarck, di uno stato sociale particolarmente avanzato diede alla classe operaia un motivo per adottare il nazionalismo tedesco. Il sistema di previdenza sociale (sanit\u00e0 nel 1883, assicurazione sugli infortuni nel 1884, pensione di invalidit\u00e0 e di anzianit\u00e0 nel 1889) instaurato a quell'epoca era il pi\u00f9 avanzato del mondo e, in parte, esiste ancora nella Germania odierna.\nUnificazione: gli sforzi di Bismarck iniziarono anche a livellare le enormi differenze tra gli stati tedeschi, che avevano avuto per secoli uno sviluppo indipendente, specialmente grazie alla legislazione.\nUnificazione del diritto.\nLe leggi e i sistemi giudiziari dei vari stati erano molto diversi e posero enormi complicazioni, specialmente per il commercio interno. A parte un codice commerciale comune, gi\u00e0 introdotto dalla Confederazione nel 1861 (venne adattato per l'Impero e, con grandi modifiche, \u00e8 ancora in vigore), c'erano poche similitudini tra le leggi.\nNel 1871, venne introdotto un Codice Penale comune (\"Reichsstrafgesetzbuch\"); nel 1877, vennero stabilite delle procedure processuali comuni tramite il \"Gerichtsverfassungsgesetz\", il \"Zivilprozessordnung\" e il \"Strafprozessordnung\" (sistema giudiziario, procedure civili e procedure penali). Nel 1873 la costituzione venne emendata per permettere all'Impero di sostituire i numerosi e ampiamente diversi Codici Civili degli stati (Ad esempio, parti della Germania precedentemente occupate dalla Francia Napoleonica avevano adottato il Codice Civile francese, mentre in Prussia l\"Allgemeines Preu\u00dfisches Landrecht\" del 1794 era ancora in vigore). Nel 1881, s'istitu\u00ec una prima commissione per produrre un Codice Civile comune a tutto l'Impero. Segu\u00ec un intenso lavoro, che avrebbe prodotto il \"B\u00fcrgerliches Gesetzbuch\" (BGB), probabilmente uno dei pi\u00f9 impressionanti lavori legali del mondo. Il BGB entr\u00f2 in vigore il 1\u00ba gennaio 1900. Queste codificazioni, anche se con molti emendamenti, sono in vigore ancora oggi.\nMilitarismo.\nUno dei sotto-prodotti della modernizzazione conservatrice fu il militarismo. Per unire le classi pi\u00f9 alte\u00a0\u2013 sia l'aristocrazia militare sia gli industriali \u2013, il militarismo si rivel\u00f2 necessario per proseguire la modernizzazione senza cambiare le strutture socio-politiche. Ognuna delle \u00e9lite della coalizione governante del Secondo Reich trov\u00f2 dei vantaggi nell'espansione oltremare: i gruppi industriali volevano il supporto imperiale per assicurare gli investimenti oltremare contro la competizione e le tensioni politiche interne; i burocrati volevano pi\u00f9 possibilit\u00e0 d'impiego, gli ufficiali volevano promozioni e la nobilt\u00e0 terriera voleva titoli. In un quadro sociale caratterizzato dalla crescita del sindacalismo, del socialismo e di altri movimenti di protesta durante l'era della societ\u00e0 di massa, i gruppi dirigenti del secondo impero furono in grado di utilizzare l'imperialismo nazionalista per cooptare il supporto della classe operaia.\nCavalcando i sentimenti dell'et\u00e0 Romantica di fine del XIX secolo, l'imperialismo inculc\u00f2 nelle masse l'ammirazione per le virt\u00f9 neo-aristocratiche e aiut\u00f2 a instillare degli ampi sentimenti nazionalistici. Quindi, la Prussia\u00a0\u2013 erede dello \"Stato guarnigione\" costruito da figure come Federico Guglielmo I e Federico il Grande nel XVIII secolo \u2013 riusc\u00ec a creare una macchina da guerra potente, non solo in grado di sfidare i rivali continentali come Austria e Francia, ma anche di rendere conosciuta la sua presidenza nell'arena della politica internazionale. E la Prussia, ovviamente, contrariamente alle potenze occidentali aveva avuto in passato poco potere al di fuori dell'Europa, essendo completamente priva di una storia coloniale.\nGli imperialisti tedeschi ad esempio, sostenevano che la posizione di potenza mondiale dava ai britannici dei vantaggi ingiusti sui mercati internazionali, limitando cos\u00ec la crescita economica tedesca e minacciando la sua sicurezza. Molti statisti e industriali europei volevano accelerare l'occupazione dell'Africa, garantendosi le colonie prima ancora che divenissero strettamente necessarie. Il loro ragionamento era che i mercati potevano ben presto divenire sovrabbondanti e la sopravvivenza economica di una nazione dipendeva dall'essere in grado di scaricare il surplus di produzione da altre parti. In risposta, gli imperialisti britannici come Joseph Chamberlain conclusero che l'imperialismo formale era necessario al Regno Unito a causa del relativo declino della sua quota di esportazioni mondiali e della crescita della competizione economica da parte di tedeschi, americani e francesi.\nLe tendenze economiche giocarono certamente un ruolo principale, spiegando perch\u00e9 gli statisti, da Jules Ferry a Francesco Crispi cercavano nuovi ruoli per le potenze emergenti da essi guidate, specialmente durante la Grande Depressione del 1873, ma gli spostamenti nell'equilibrio di potere europeo sono ci\u00f2 che in ultima analisi facilit\u00f2 l'espansionismo oltremare. Con l'ordine reazionario continentale, stabilito dal Congresso di Vienna, in frantumi, il fascino dell'imperialismo era un'opzione non solo per le tradizionali potenze di Francia e Regno Unito. I nuovi stati nazionali di Germania e Italia non erano pi\u00f9 coinvolti in preoccupazioni continentali e dispute interne come prima della Guerra Franco-Prussiana.\nCos\u00ec, Bismarck, un tempo apertamente disinteressato all'avventurismo d'oltremare, venne portato a realizzare il valore delle colonie per assicurarsi (nelle sue parole), \"nuovi mercati per l'industria tedesca, l'espansione dei commerci, e nuovi campi per l'attivit\u00e0, la civilt\u00e0 e il capitale tedesco\". Le potenze centrali assolutiste, guidate da una recentemente unificata e dinamicamente industrializzata Germania, con la sua marina in espansione, che raddoppi\u00f2 le sue dimensioni tra la Guerra Franco-Prussiana e la Grande Guerra, furono minacce strategiche ai mercati e alla sicurezza delle pi\u00f9 consolidate potenze alleate e della Russia. Gli sforzi coloniali tedeschi a partire dal 1884 portarono solo a un piccolo impero d'oltremare, comparato a quelli di Francia e Regno Unito. Le successive iniziative di politica estera (soprattutto la grossa battaglia di flotte, sotto le leggi navali del 1898 e 1900) spinsero il Regno Unito all'allineamento diplomatico (l\"Entente\") con l'alleanza Franco-Russa, ancora appena avviata, al tempo della caduta di Bismarck.\nIl dopo-Bismarck.\nL'Impero fior\u00ec sotto la guida di Bismarck, fino alla morte del primo Kaiser (marzo 1888). Nel cosiddetto \"Dreikaiserjahr\" (Anno dei Tre Imperatori), Federico III, suo figlio e successore, regn\u00f2 solo per 99 giorni, lasciando la corona al giovane e impetuoso Guglielmo II, che costrinse Bismarck a lasciare l'incarico nel marzo 1890.\nL'opposizione interna del Partito Socialdemocratico (SPD), crebbe fino a renderlo il maggiore partito socialista al mondo, prendendo un terzo dei voti nelle elezioni del gennaio 1912 per il \"Reichstag\" (il parlamento imperiale). Il governo cionondimeno rimase nelle mani di una coalizione conservatrice appoggiata dai liberali di destra e dal clero cattolico, e pesantemente dipendente dal favore del Kaiser.\nIl traballante equilibrio europeo si ruppe quando l'Austria-Ungheria, alleata della Germania fin dal 1879, dichiar\u00f2 guerra alla Serbia (luglio 1914), dopo l'assassinio, avvenuto a Sarajevo, dell'erede al trono austriaco. La Germania sostenne gli obiettivi del suo leale alleato in Serbia, e firm\u00f2 un \"assegno in bianco\" perch\u00e9 li perseguisse con ogni mezzo ritenuto necessario. La Serbia era appoggiata dalla Russia, che era a sua volta alleata con la Francia. A seguito della decisione russa per la mobilitazione generale (ovvero, contro Austria-Ungheria e Germania), la Germania dichiar\u00f2 guerra a Russia e Francia, in quello che fu definito un attacco preventivo.\nQuesto fu l'inizio della prima guerra mondiale. Nonostante i successi iniziali, la Germania e i suoi alleati soffrirono la sconfitta militare davanti a un nemico rafforzato nel 1917 dagli Stati Uniti. Il Kaiser Guglielmo II venne spinto in esilio (novembre 1918) da una rivoluzione guidata da elementi dell'SPD e da gruppi comunisti, che in seguito organizzarono il loro piano per ottenere il potere (gennaio 1919).\nNel giugno 1919, il Trattato di Versailles termin\u00f2 formalmente la guerra. Venne firmato nella Sala degli specchi del Palazzo di Versailles, lo stesso luogo dove il Secondo Reich era stato proclamato quasi mezzo secolo prima. La Germania perse territori a favore di Francia, Belgio, Danimarca, Lituania, della ripristinata nazione polacca, oltre a tutte le colonie, e fu condannata a pagare delle pesanti riparazioni di guerra per le sue presunte responsabilit\u00e0 nello scoppio del conflitto.\nAnalisi.\nQuello dell'Impero \u00e8 stato anche un periodo di enorme sviluppo per la vita culturale tedesca. Questo \u00e8 vero sia per la ricerca e le universit\u00e0, quanto per le arti e la letteratura. Thomas Mann pubblic\u00f2 \"I Buddenbrook\" nel 1901. Theodor Mommsen vinse il Premio Nobel per la letteratura un anno prima, grazie alla sua monumentale Storia di Roma. Pittori come quelli raccolti nei gruppi \"Der Blaue Reiter\" e \"Die Br\u00fccke\" diedero un contributo significativo all'arte moderna. L'edificio turbine dell'AEG a Berlino di Peter Behrens (1909) \u00e8 una pietra miliare dell'architettura moderna ed un esempio del funzionalismo emergente.\nLa questione del \"Sonderweg\" ossia se la natura della societ\u00e0 e della politica dell'Impero abbia reso inevitabile il Nazismo \u00e8 tuttora dibattuta. Alcuni storici, come Fritz Fischer, Hans-Ulrich Wehler e Wolfgang Mommsen hanno sostenuto che, durante il Secondo Reich, un\"\u00e9lite\" aristocratica, reazionaria e \"pre-moderna\" penetr\u00f2 in profondit\u00e0 nella societ\u00e0 tedesca e, quindi, la Repubblica di Weimar era condannata al fallimento fin dall'inizio. Per altri studiosi, come Gerhard Ritter, solo la Prima Guerra Mondiale e il periodo ad essa successivo aprirono le porte al Nazismo.\nL'unificazione della Germania da parte di Bismarck ebbe anche un impatto significativo sull'Asia orientale. L'unificazione tedesca era considerata un modello per la riuscita modernizzazione del Giappone e per la meno riuscita modernizzazione della Cina agli inizi del XX secolo. Il codice civile tedesco divenne la base del sistema legale giapponese e della Repubblica Cinese e dopo il ritiro di quest'ultima a Taiwan rimane ancora la base del sistema legale l\u00ec vigente."}
{"id": "11961", "revid": "217", "url": "https://it.wikipedia.org/wiki?curid=11961", "title": "Raggio cosmico", "text": ""}
{"id": "11962", "revid": "762947", "url": "https://it.wikipedia.org/wiki?curid=11962", "title": "Genova capitale europea della cultura", "text": "La citt\u00e0 di Genova \u00e8 stata capitale europea della cultura nel 2004 insieme a Lilla.\nEventi, coproduzioni ed iniziative di portata internazionale si sono svolti con la collaborazione, oltre che di Lilla, delle citt\u00e0 di Barcellona ed Atene.\nIl logo ufficiale.\nIl logo ufficiale di \"Genova capitale europea della cultura per il 2004\", disegnato da Pierluigi Cerri, riportava, su campo rosso, la scritta \"GeNova\" in caratteri di colore bianco e \"04\" in colore giallo: uno \"slogan\" teso a simboleggiare l'auspicio di una vita nuova per una citt\u00e0 cosmopolita aperta all'Europa e al mondo.\nCalendario eventi.\nPer definire il calendario degli eventi della manifestazione - che si svolge sotto il patronato della Presidenza della Repubblica - \u00e8 stato costituito un Comitato organizzatore del quale hanno fatto parte le Istituzioni locali (Comune, Provincia, Regione, Universit\u00e0, Camera di Commercio e Autorit\u00e0 Portuale) e il Ministero per i Beni e le Attivit\u00e0 Culturali.\nLa messa in opera del programma ufficiale, cos\u00ec come le attivit\u00e0 di comunicazione e di promozione, sono state svolte da una apposita societ\u00e0 (Genova 2004 s.r.l.), partecipata - direttamente o indirettamente - dalle medesime Istituzioni territoriali. Presidente della societ\u00e0 \u00e8 stato nominato Davide Viziano e Amministratore delegato Enrico Da Molo.\nIl programma ufficiale era affiancato da visite guidate a musei e biblioteche, vie e palazzi del centro storico, porto antico, ville, chiese e strutture conventuali, cimitero monumentale di Staglieno, e i forti sulle alture circostanti la citt\u00e0.\nTre i filoni su cui si \u00e8 articolata la programmazione degli eventi previsti, che non hanno trascurato temi come scienza, ricerca, tecnologia, formazione e lavoro:\nA fianco del \"tracciato\" tematico, se ne \u00e8 aggiunto uno strettamente temporale: in primavera, storia e cultura dell'antico; in estate, la modernit\u00e0 nel suo insieme ed il mondo industriale; in autunno, la sperimentazione nelle arti (pittura, cinema, teatro, fotografia, scultura, musica, architettura, design).\nMusica.\nOltre alla normale stagione operistica e sinfonica del Teatro Carlo Felice sono previsti i seguenti eventi:\nTeatro, Danza, Letteratura.\nOltre alla normale programmazione della stagione teatrale del Teatro di Genova e degli altri teatri cittadini (inclusa la stagione del repertorio dialettale), sono previsti i seguenti eventi:"}
{"id": "11964", "revid": "125170052", "url": "https://it.wikipedia.org/wiki?curid=11964", "title": "Bandiera del Brunei", "text": "La bandiera del Brunei \u00e8 stata adottata il 29 settembre 1959, qualche decennio prima che alla nazione venisse effettivamente concessa l'indipendenza. La bandiera \u00e8 gialla, tagliata da due bande diagonali bianca (superiore) e nera (inferiore). Al centro della bandiera \u00e8 posto lo stemma del Brunei, di colore rosso.\nLa versione originale \u00e8 stata adottata nel 1906, e lo stemma venne aggiunto nel 1959.\nLa nazione del Brunei possiede anche una propria bandiera di guerra."}
{"id": "11966", "revid": "125167395", "url": "https://it.wikipedia.org/wiki?curid=11966", "title": "Bandiera della Bolivia", "text": "L'attuale bandiera boliviana venne adottata originariamente nel 1851. Consiste in tre bande orizzontali di uguali dimensioni. I colori delle bande, partendo dall'alto sono: rosso, giallo e verde. Al centro della bandiera si trova lo stemma della Bolivia.\nLa bandiera attuale, adottata nel 1888, \u00e8 la versione definitiva di bandiere gi\u00e0 usate dopo la proclamazione dell'indipendenza. Il colore rosso rappresenta il valore militare del popolo, il giallo la ricchezza del sottosuolo e il verde i prodotti dell'agricoltura.\nNella bandiera civile non \u00e8 presente lo stemma, per il resto la bandiera rimane invariata.\n\u00c8 usata come bandiera di comodo."}
{"id": "11969", "revid": "640389", "url": "https://it.wikipedia.org/wiki?curid=11969", "title": "Bandiera della Spagna", "text": "La bandiera spagnola (conosciuta anche come la Rojigualda, trad. la \"rosso-oro\"), cos\u00ec come definita dalla Costituzione spagnola del 1978, \u00e8 divisa in tre bande orizzontali: rosso, giallo e rosso, con la parte gialla di dimensione doppia rispetto a quelle rosse. Le bandiere e le insegne di Stato e di guerra devono essere caricate dallo stemma spagnolo, mentre la bandiera civile ne \u00e8 sprovvista, anche se lo stemma pu\u00f2 essere messo a piacimento. Lo stemma deve essere collocato ad una posizione corrispondente ad 1/3 della lunghezza della bandiera partendo dall'asta, e non deve superare in altezza i due quinti dell'altezza della bandiera.\nL'attuale stemma spagnolo fu adottato il 19 dicembre 1981, quando rimpiazz\u00f2 la versione del 1977 gi\u00e0 intervenuta a sostituire quella franchista del 1945. Lo stemma costitu\u00ec l'unico cambiamento, dato che prima i colori erano definiti semplicemente \"amarillo\" (giallo) e \"rojo\" (rosso), ma erano sostanzialmente gli stessi. Tradizionalmente, la fascia centrale era definita con termini arcaici \"amarillo gualda\" (Color di Reseda luteola), ma questa definizione \u00e8 stata rimossa in seguito dal disegno di Costituzione con un emendamento di Camilo Jos\u00e9 Cela, uno scrittore designato senatore dal Re di Spagna nella Legislatura costituente (\"Legislatura constituyente\"), durante la transizione spagnola.\nL'origine dell'attuale bandiera spagnola risale all'insegna navale del Regno di Spagna del 1785, il \"Pabell\u00f3n de la Marina de Guerra\" issato dalle navi di Carlo III di Spagna.\nLungo il XVIII, XIX e XX secolo, questo schema di colori rimase intatto, vedendo alterati soltanto gli stemmi che venivano di volta in volta posizionati nella bandiera. Nella bandiera moderna, oltretutto, lo stemma \u00e8 decisamente semplificato rispetto alle versioni passate.\nOgnuno dei quattro quadranti rappresenta uno dei quattro regni che furono riuniti per formare la prima vera Spagna nel XV secolo, ovvero nell'ordine: Castiglia, rappresentata dal castello; Le\u00f3n, identificato nello storico leone; Aragona, rappresentata dalla celebre Senyera; Navarra, richiamata dalle catene unite. Anche l'antico regno moro di Granada \u00e8 inserito nel fondo dello stemma, con un frutto di melograno. \nIl \"fleur de lys\" in palo posto al centro degli stemmi dei regni rappresenta la casa reale regnante dei Borbone, mentre le due colonne a lato dello scudo accompagnate richiamano le scoperte e le conquiste spagnole in America: le colonne infatti sono le mitologiche Colonne d'Ercole poste sullo Stretto di Gibilterra, passaggio obbligato per l'Oceano Atlantico, che rappresentano Gibilterra e Ceuta. Sulla colonna recante la scritta \"Plus\" poggia la corona imperiale, sull'altra la colonna reale. Lo storico e tradizionale motto \"Plus Ultra\" rimpiazz\u00f2 il precedente \"Non Plus Ultra\" (\"Non pi\u00f9 oltre\") che campeggiava prima della scoperta dell'America, dato che la Spagna era considerata \"il punto pi\u00f9 occidentale\" della Terra.\nQuesta bandiera descritta nella Costituzione Spagnola \u00e8 la versione semplice di uso civile senza stemma. Il nomignolo popolare della bandiera \u00e8 rojigualda.\nParametri legali.\nI colori della bandiera come descritti ufficialmente dal decreto reale 441/1981 del 27 febbraio, sono:\nProtocollo d'uso.\nLa bandiera pu\u00f2 essere issata verticalmente od orizzontalmente da edifici pubblici, case private, sedi commerciali, navi, piazze di citt\u00e0 e durante cerimonie ufficiali. Mentre la bandiera dovrebbe essere esposta soltanto dall'alba al tramonto, gli uffici governativi in Spagna ed all'estero dovrebbero esibirla senza sosta tutte le 24 ore, possibilmente illuminandola la notte. La bandiere devono essere necessariamente conformi agli standard legali, e non possono essere modificate o danneggiate in alcun modo.\nIn casi di lutto la bandiera pu\u00f2 essere mostrata nei seguenti modi. Il primo metodo \u00e8 quello della mezz'asta, quando la bandiera \u00e8 issata ad un'asta e viene fatta calare ad un terzo della posizione precedente. L'altro modo consiste nell'applicare un fiocco nero alla bandiera qualora questa sia fissata permanentemente e non possa essere fatta calare: il fiocco \u00e8 largo dieci centimetri ed attaccato al palo dove \u00e8 issata la bandiera in modo che raggiunga il fondo di questa. Durante i funerali, la bandiera pu\u00f2 essere utilizzata per coprire le bare di ufficiali governativi, militari e persone designate da un atto del presidente; queste bandiere vengono poi rivestite e presentate ai congiunti prossimi prima del seppellimento della salma.\nQuando viene esposta con altre bandiere, si deve osservare un preciso ordine di collocamento: prima la bandiera nazionale, seguita nell'ordine da quella di stati stranieri, dalla bandiera europea, da quella di organizzazioni internazionali, militari, da stendardi governativi, dalle bandiere delle Comunit\u00e0 autonome, dalle bandiere cittadine ed infine da ogni altra. Un tale numero di bandiere \u00e8 inimmaginabile ed ipotetico, e sar\u00e0 pi\u00f9 facile trovare la bandiera spagnola accanto solo a quella Europea, a quelle di paesi esteri negli incontri tra capi di Stato o di governo, alle bandiere delle comunit\u00e0 autonome o alle bandiere dei comuni sui municipi.\nQuando la bandiera spagnola \u00e8 accompagnata da altre straniere, queste ultime vengono mostrate in ordine alfabetico in base al nome in lingua spagnola. L'unica eccezione si rileva nel caso il congresso o l'incontro sia in lingua differente da quella spagnola. La bandiera europea \u00e8 stata da sempre mostrata sin da quando la Spagna \u00e8 membro dell'Unione europea. Sebbene mai menzionata nelle norme dell'ordinamento, la Bandiera della NATO pu\u00f2 essere usata in Spagna dato che ne \u00e8 membro dal 1982..\nQuando sventola in presenza di altre bandiere, la bandiera nazionale dovrebbe avere dimensioni maggiori delle altre o comunque non minori, ed essere posizionata in maniera prominente ed onorevole, in accordo da quanto stabilito dal protocollo.\nAltre bandiere ufficiali.\nLe organizzazioni militari spagnole usano indistintamente la bandiera di stato e non hanno insegne proprie.\nBandiera civile.\nLa bandiera civile \u00e8 la bandiera spagnola privata dello stemma nazionale. Pu\u00f2 essere usata dalla popolazione e da associazioni non amministrative. I privati sono comunque autorizzati a sventolare a loro piacimento questa o la versione di Stato."}
{"id": "11970", "revid": "1318658", "url": "https://it.wikipedia.org/wiki?curid=11970", "title": "Oaxaca de Ju\u00e1rez", "text": "Oaxaca \u00e8 la capitale dello omonimo stato del Messico, uno dei pi\u00f9 caratteristici per tradizioni culturali e gastronomiche. Il suo nome completo \u00e8 Oaxaca de Ju\u00e1rez (pronuncia ), in onore dell'ex presidente e eroe nazionale Benito Ju\u00e1rez, che era originario della zona.\nLa citt\u00e0, che sorge ad un'altitudine di circa 1550 m, \u00e8 localizzata nella valle di Oaxaca nella Sierra Madre del Sud. Nei pressi della citt\u00e0 si trova l'importante sito archeologico di Monte Alb\u00e1n.\nIl suo centro storico \u00e8 stato dichiarato Patrimonio dell'umanit\u00e0 dall'UNESCO. Tra i principali monumenti vanno ricordati la Cattedrale, la Iglesia de Santo Domingo e l'eccellente Museo della Cultura di Oaxaca.\nStoria.\nNell'area dove si trova l'attuale citt\u00e0 di Oaxaca vi sono stati per migliaia di anni insediamenti zapotechi e mixtechi legati agli importanti centri di Monte Alb\u00e1n e Mitla. La citt\u00e0 coloniale risale al 1532, quando coloni spagnoli al seguito dei conquistadores di Hern\u00e1n Cort\u00e9s richiesero con una petizione alcuni terreni alla regina di Spagna.\nCort\u00e9s tent\u00f2 di far allontanare i coloni rivendicando il possesso dell'intera valle di Oaxaca ma alla popolazione fu garantito un territorio pari ad una lega quadrata nel quale si svilupp\u00f2 l'attuale citt\u00e0.\nFatti di Oaxaca.\nNel corso del 2006 la citt\u00e0 \u00e8 stata teatro di numerose manifestazioni e scioperi, e dei seguenti scontri tra la polizia e i manifestanti. Nel maggio 2006 gli insegnanti chiesero al governo (dal 2004 presidente dello Stato di Oaxaca \u00e8 Ulisses Ruiz Ortiz) di avere un aumento del loro stipendio, proprio in relazione all'elevato costo della vita. Le richieste non vennero accettate, n\u00e9 tanto meno fu aperto un tavolo di discussione, anzi il sindacato degli insegnanti fu sciolto. Nell'ottobre del 2006 le proteste ripresero, anche grazie al ruolo dell'APPO, assemblea popular de los pueblos de oaxaca. Il 27 ottobre 2006 ci furono violentissimi scontri. La polizia federale preventiva (pfp) represse le manifestazioni di disobbedienza civile, causando tre morti, tra cui quella del giornalista indipendente americano Brad Will (che lavorava per indymedia). Nei giorni successivi, anche su richiesta del presidente del Messico Vicente Fox, continuarono le azioni di repressione della polizia federale preventiva, con conseguenti morti, feriti e arresti. Il 2 novembre la polizia federale preventiva cerc\u00f2 invano di chiudere l'Autonoma Universit\u00e0 di Oaxaca Benito Juarez, da dove veniva trasmessa Radio Universidad, radio legata all'APPO. Successivamente a tutti questi scontri, il governo accett\u00f2 la richiesta di aumento salariale degli insegnanti, con la condizione che questi riprendessero subito il lavoro. Con questa mossa, il fronte di opposizione si \u00e8 diviso e gli insegnanti accettarono di tornare al lavoro. Continua invece la detenzione di quanti sono stati arrestati negli scontri, come continua la richiesta di dimissioni per Ulisses Ruiz Ortiz.\nEconomia.\nIl turismo non \u00e8 l'industria trainante della citt\u00e0, anche se le numerose chiese e costruzioni religiose barocche e le vicine aree archeologiche attirano un discreto numero di visitatori.\nL'aeroporto di Oaxaca-Xoxocotlan (codice IATA OAX) si trova a circa 10\u00a0km dal centro e collega la citt\u00e0 con Citt\u00e0 del Messico, Huatulco, Canc\u00fan, e Tijuana.\nPopolazione.\nNel 2010 il numero di abitanti stimato era pari a 300 050."}
{"id": "11973", "revid": "31789", "url": "https://it.wikipedia.org/wiki?curid=11973", "title": "Cortina di ferro", "text": "Cortina di ferro \u00e8 una locuzione utilizzata in Occidente per indicare la linea di confine che divise l'Europa in due zone separate di influenza politica, dalla fine della seconda guerra mondiale alla fine della guerra fredda. Durante questo periodo, l'Europa orientale era sotto l'influenza dell'Unione Sovietica, mentre l'Europa occidentale ricadeva sotto quella degli Stati Uniti.\nStoria.\nDalla prima alla seconda guerra mondiale.\nDurante la prima guerra mondiale il concetto venne espresso per la prima volta in ambiente teatrale, in un contesto politico-militare; le origini non sono ben chiare. Lo storico inglese Patrick Wright attribuisce il suo primo utilizzo alla scrittrice inglese Violet Paget, nota con lo pseudonimo di Vernon Lee, che all'inizio del 1915 utilizz\u00f2 l'espressione a proposito della musica natalizia di Bach in Germania e in Inghilterra, che avrebbe diviso allora i due paesi come una \"mostruosa cortina di ferro\". \nLa regina del Belgio di origini germaniche, Elisabetta di Baviera, nel 1915 si espresse di fronte allo scrittore francese Pierre Loti a proposito del suo estraniamento causato dall'origine germanica, con le seguenti parole: \u00abUna cortina di ferro \u00e8 caduta tra la mia famiglia e me\u00bb. Il 29\u00a0febbraio 1916 il cancelliere tedesco Theobald von Bethmann-Hollweg indic\u00f2 come irrealizzabile, nel suo importante \"U-Boot-Denkschrift\", l'allora frequentemente considerato piano di isolare l'Inghilterra dal resto del mondo con una guerra sottomarina \"come con una cortina di ferro\".\nNel 1924 l'ambasciatore inglese a Berlino, Edgar Vincent, 1\u00ba Visconte D'Abernon, sostenne che la zona militarizzata della Renania (allora occupata dagli alleati) dovesse costituire una \"cortina di ferro\", per proteggere la Francia da futuri attacchi delle truppe tedesche.\nNegli anni 1920 l'espressione \"cortina di ferro\" venne occasionalmente utilizzata in articoli sulla prima guerra mondiale. Cos\u00ec parl\u00f2 il cronista Herbert von Bose nel 1930 in un suo articolo sull'Europa in guerra di \u00ab\u2026alla cortina ferrea del fronte\u00bb.\nDopo la fine della seconda guerra mondiale, questa metafora fu largamente utilizzata per riferirsi alla situazione in Unione Sovietica dopo la Rivoluzione d'ottobre. \nNel 1918, l'autore russo Vasilij Rosanow scrisse nel suo polemico \"L'Apocalisse del nostro tempo\":\nNel mondo anglofono del 1920, la socialista e femminista Ethel Snowden utilizz\u00f2 invece l'espressione \"cortina di ferro\" nel positivo resoconto di un viaggio nella \"Russia bolscevica\". Pubblicamente ella scrisse contro l'accezione negativa nell'utilizzo di questa espressione, sul suo entusiastico arrivo a San Pietroburgo (la futura, sovietica Leningrado):\nPi\u00f9 tardi, il corrispondente da Lisbona Max Walter Clauss (1901\u20131988) utilizz\u00f2 l'espressione il 18 febbraio 1945 in un articolo in prima pagina del settimanale \"Das Reich\".\nUna settimana dopo sulla medesima rivista Joseph Goebbels utilizz\u00f2 l'espressione in una reazione ai risultati della Conferenza di Jalta: riguardo a una capitolazione della Germania si sarebbe, dinnanzi al territorio occupato dall'Unione Sovietica:\nIl quotidiano inglese \"The Times\" riprese la formulazione.\nIl 5 luglio 1945 Konrad Adenauer utilizz\u00f2 il concetto in una lettera al giornalista Hans R\u00f6rig riguardo alla probabile minaccia da parte dell'Unione Sovietica:\nI discorsi di Churchill e di Allen Dulles.\nAnche Winston Churchill si espresse in questi termini in un famoso discorso tenuto il 5 marzo 1946 a Fulton, nel Missouri (Usa):\nL'espressione era stata usata per la prima volta dallo stesso Churchill in un telegramma al presidente americano Truman dell'11 maggio 1945, nel pieno della crisi di Trieste:\nAllen Dulles us\u00f2 il termine in un discorso del 3 dicembre 1945, riferendosi solo alla Germania:\nFu il discorso di Churchill comunque che rese popolare la frase e la fece conoscere al grosso del pubblico. Ci\u00f2 che dette ancora pi\u00f9 rilievo a quel discorso fu il fatto che, prima di esporlo alla popolazione, ne aveva messo a conoscenza il presidente degli Stati Uniti Harry Truman. Ci\u00f2 significava che nelle parole di Churchill vi era l'approvazione del presidente statunitense.\nAl discorso di Churchill rispose nell'agosto del medesimo anno il secondo segretario del Partito Comunista dell'Unione Sovietica, Andrej \u017ddanov, utilizzando la medesima espressione coniata da Churchill:\nAnche se la frase non fu bene accolta a quel tempo, con il rafforzarsi della guerra fredda, guadagn\u00f2 popolarit\u00e0 come riferimento alla divisione dell'Europa in due blocchi contrapposti. La cortina di ferro serv\u00ec a tenere la gente all'interno e l'informazione all'esterno, e la metafora guadagn\u00f2 un'ampia accettazione a Ovest.\nUna variante, la \"cortina di bamb\u00f9\", venne coniata con riferimento alla Cina comunista.\nFine della cortina di ferro.\nLa cortina di ferro croll\u00f2 poco prima della dissoluzione dell'Unione Sovietica; in particolare il suo smantellamento inizi\u00f2 in Ungheria il 2 maggio 1989\n, con la rimozione della barriera al confine con l'Austria. \nDopo aver ricevuto un informale nulla osta da Gorbaciov (che disse \"non ci sar\u00e0 un nuovo 1956\") il 3 marzo 1989, il governo ungherese il 2 maggio annunzi\u00f2 e contestualmente avvi\u00f2 (a Rajka, nella localit\u00e0 delle \"tre frontiere\", al confine con Austria e Cecoslovacchia) la distruzione della cortina di ferro, il cui ultimo tratto verr\u00e0 abbattuto con una cerimonia ufficiale, alla quale parteciparono anche le massime autorit\u00e0 della Repubblica Federale d\u2019Austria, il 27 giugno 1989, che ebbe la funzione di chiamare tutti i popoli europei ancora sotto il giogo dei regimi nazional-comunisti alla libert\u00e0.\nGi\u00e0 nell'aprile dello stesso anno il governo ungherese aveva ordinato che la cortina di ferro ungherese venisse privata dell'elettricit\u00e0. \nAltri momenti importanti del processo di smantellamento della cortina di ferro da parte dell'Ungheria furono il cosiddetto picnic paneuropeo e l'esodo di migliaia di cittadini della DDR (iniziato nel giugno 1989), che condurr\u00e0 alla caduta del Muro di Berlino e poi allo scioglimento dell'Unione Sovietica. Di fronte all'ingresso della Casa del Terrore a Budapest, un monumento rappresentante una barriera di catene ricorda tale evento.\nCon il rilassamento della contrapposizione tra le nazioni del \"mondo libero\" e quelle dietro la cortina di ferro, e con la fine della guerra fredda, il termine viene ormai usato solo in ambito storico.\nLa cortina \"verde\".\nA causa del fatto che dalla fine della seconda guerra mondiale ad oggi non \u00e8 stato costruito nessun edificio a ridosso della ex \"cortina di ferro\", nel corso degli anni in queste zone la natura ha avuto la possibilit\u00e0 di svilupparsi autonomamente, dando vita a numerosi parchi naturali; da quando poi il significato pratico della cortina di ferro \u00e8 venuto meno - col cessare cio\u00e8 della guerra fredda - questo corridoio naturale transnazionale ha preso diversi soprannomi volti ad esprimerne la nuova identit\u00e0 di stampo ambientale, tra cui \"cortina verde\" e \"cintura verde europea\" (\"European Green Belt\"), ed \u00e8 ora attraversato per tutta la lunghezza dal percorso ciclistico EuroVelo 13."}
{"id": "11974", "revid": "9", "url": "https://it.wikipedia.org/wiki?curid=11974", "title": "Cortina di Ferro", "text": ""}
{"id": "11975", "revid": "125628689", "url": "https://it.wikipedia.org/wiki?curid=11975", "title": "Muro di Berlino", "text": "Il Muro di Berlino (, nome ufficiale: \"Antifaschistischer Schutzwall\", in italiano: \"barriera di protezione antifascista\") fu un sistema di fortificazioni attivo dal 1961 al 1989, eretto da parte del governo della Germania Est per impedire la libera circolazione delle persone verso la Germania Ovest.\nCon l'espressione \"Muro di Berlino\" s'intende, pi\u00f9 comunemente, il lungo sistema di recinzione in calcestruzzo armato, lungo 155 km e alto 3,6 metri, che circond\u00f2 dal 1961 la parte occidentale della citt\u00e0 di Berlino, appartenente alla giurisdizione della Germania Ovest, ampia circa 480 km\u00b2 e comunemente detta Berlino Ovest, per separarla dalla parte orientale della stessa citt\u00e0, divenuta capitale della Germania Est e comunemente detta Berlino Est.\nCaratteristiche.\nIl \"Muro\" fu considerato il simbolo concreto della cosiddetta cortina di ferro, ovvero l'immaginaria linea di confine tra le zone europee occidentali della NATO e quelle filosovietiche del Patto di Varsavia dell'Europa orientale, esistita durante la guerra fredda.\nIl muro che circondava Berlino Ovest divise in due la citt\u00e0 di Berlino per 28 anni, pi\u00f9 precisamente dal 13 agosto 1961 fino al 9 novembre 1989, giorno in cui il governo tedesco-orientale si vide costretto a decretare la riapertura delle frontiere con la Repubblica Federale. Gi\u00e0 l'Ungheria aveva aperto le proprie frontiere con l'Austria il 23 agosto 1989, dando cos\u00ec la possibilit\u00e0 di espatriare in occidente ai tedeschi della Germania Est che in quel momento si trovavano in altri paesi dell'Europa orientale.\nLa frontiera tra Berlino Ovest e Berlino Est era fortificata militarmente da due muri paralleli di cemento armato, separati dalla cosiddetta \"striscia della morte\", larga alcune decine di metri. Durante questi anni, in accordo con i dati ufficiali, furono uccise dalla polizia di frontiera della DDR almeno 133 persone mentre cercavano di superare il muro verso Berlino Ovest. In realt\u00e0 tale cifra non comprendeva i fuggiaschi catturati dalla Germania Est: alcuni studiosi sostengono che furono pi\u00f9 di 200 le persone uccise mentre cercavano di raggiungere Berlino Ovest o catturate e in seguito assassinate. Il governo della Germania Est ha dato ordini di tiro alle guardie di frontiera che si occupavano dei disertori; tali ordini sono diversi dagli ordini di sparare per uccidere, la cui esistenza \u00e8 sempre stata negata dai funzionari della Germania Est.\nIl 9 novembre 1989, dopo diverse settimane di disordini pubblici, il governo della Germania Est annunci\u00f2 che le visite in Germania Ovest e a Berlino Ovest sarebbero state permesse; dopo questo annuncio molti cittadini della Germania Est si arrampicarono sul muro e lo superarono per raggiungere gli abitanti della Germania Ovest dall'altro lato in un'atmosfera festosa. Durante le settimane successive piccole parti del muro furono demolite e portate via dalla folla e dai cercatori di souvenir; in seguito fu usata attrezzatura industriale per abbattere quasi tutto quello che era rimasto. Ancora oggi c'\u00e8 un grande commercio di piccoli frammenti, molti dei quali falsi.\nLa caduta del Muro di Berlino apr\u00ec la strada per la riunificazione tedesca, che fu formalmente conclusa il 3 ottobre 1990.\nStoria.\nPremesse.\nNel 1945, poco prima della fine della seconda guerra mondiale, durante la conferenza di Jalta, venne decisa la divisione di Berlino in quattro settori controllati e amministrati da Unione Sovietica, Stati Uniti d'America, Regno Unito e Francia. Il settore sovietico era il pi\u00f9 esteso e comprendeva i distretti orientali di Friedrichshain, K\u00f6penick, Lichtenberg, Mitte, Pankow, Prenzlauer Berg, Treptow e Wei\u00dfensee.\nNel 1948, il \"blocco di Berlino\" da parte dell'Unione Sovietica port\u00f2 all'attuazione del ponte aereo per Berlino da parte degli alleati per rifornire di viveri e generi di prima necessit\u00e0 i tre settori occidentali.\nDal 1949 i tre settori controllati da Stati Uniti d'America, Francia e Gran Bretagna (Berlino Ovest), anche se nominalmente indipendenti, erano di fatto una parte di Germania Ovest completamente circondata dalla Germania Est, formandone un'enclave.\nInizialmente ai cittadini di Berlino era permesso di circolare liberamente in tutti i settori, ma con lo sviluppo della guerra fredda i movimenti vennero limitati; il confine tra Germania Est e Germania Ovest venne chiuso nel 1952 e l'attrazione dei settori occidentali di Berlino per i cittadini della Germania Est aument\u00f2. Circa 2,6 milioni di tedeschi dell'est passarono a ovest tra il 1949 e il 1961.\nIl 16 dicembre 1958, i ministri degli Esteri di Francia, Regno Unito, USA e Repubblica Federale Tedesca sottoscrivono (dopo il vertice NATO a Parigi del 14 dicembre) insieme ai membri del Consiglio NATO la dichiarazione di Berlino, in cui si afferma il diritto delle tre potenze occidentali a permanere nella citt\u00e0 divisa in blocchi e la libert\u00e0 di comunicazione fra Berlino e il resto del mondo, posizioni condivise dal voto libero di due milioni di abitanti a Berlino Ovest. Il Consiglio ritiene che la questione di Berlino pu\u00f2 essere risolta soltanto nel quadro di un accordo con l'U.R.S.S. per la Germania nel suo complesso, e che le potenze occidentali si sono dichiarate pi\u00f9 volte pronte a esaminare questo problema, cos\u00ec come quelli di disarmo e sicurezza europea.\nIl gruppo degli ambasciatori di Washington (WAG) \u2013 composto dagli ambasciatori di Francia e Regno Unito presso gli Stati Uniti e dal vice-sottosegretario di stato Robert Murphy \u2013 divenne il punto di riferimento per le consultazioni trilaterali, a partire dal gennaio 1959. Nel mese di aprile, costituirono a Parigi l'unit\u00e0 LIVE OAK per la preparazione di una risposta militare alle possibili restrizioni imposte dai russi sull'accesso degli alleati a Berlino. Il generale Lauris Norstad fu il primo \"comandante LIVE OAK\", in aggiunta a quelli di comandante in capo delle forze statunitensi NATO in Europa e a quello comandante supremo delle forze alleate in Europa (SACEUR).\nPer fermare l'esodo delle persone dalla Germania Est, il regime comunista inizi\u00f2 la costruzione di un muro attorno ai tre settori occidentali, nella notte tra il 12 e il 13 agosto 1961.\nInizialmente la barriera di confine consisteva di filo spinato, ma gi\u00e0 il 15 agosto iniziarono a essere utilizzati gli elementi prefabbricati di cemento e pietra destinati a formare la prima generazione di un vero e proprio muro. Il muro divideva fisicamente la citt\u00e0; quando circond\u00f2 completamente Berlino Ovest, trasform\u00f2 i tre settori occidentali in un'isola rinchiusa entro i territori orientali.\nLa Germania Est sostenne che si trattava di un \"muro di protezione antifascista\" inteso a evitare un'aggressione dall'Ovest. Fu chiaro sin dall'inizio che questa giustificazione serviva come copertura per il fatto che ai cittadini della Germania Est doveva essere impedito di entrare a Berlino Ovest e di conseguenza nella Germania Ovest (la Germania Est non controllava completamente il traffico tra Berlino Ovest e il resto della Germania Ovest). In effetti la DDR soffriva di una fuga in massa di professionisti e lavoratori specializzati che si spostavano all'ovest, per non parlare delle diserzioni dall'esercito. Con la costruzione del muro le emigrazioni passarono da 2,6 milioni tra il 1949 e il 1961 a cinquemila tra il 1962 e il 1989. Dal punto di vista propagandistico la costruzione del muro fu un disastro per la DDR e, in generale, per tutto il blocco comunista; divenne infatti un simbolo della tirannia comunista, specialmente dopo le uccisioni di chi aspirava alla libert\u00e0 commesse sotto gli occhi dei media.\nIl muro era lungo pi\u00f9 di 155\u00a0km. Dopo la costruzione iniziale, venne regolarmente reso pi\u00f9 difficile e rischioso da valicare. Nel giugno 1962 venne costruito un secondo muro all'interno della frontiera destinato a rendere pi\u00f9 difficile la fuga verso la Germania Ovest: fu cos\u00ec creata la cosiddetta \"striscia della morte\". In seguito il primo muro fu abbattuto e oggi \u00e8 difficile riconoscere parti di quel muro. Nel 1965 si diede inizio alla costruzione della terza generazione del muro che avrebbe soppiantato le precedenti. Era composto da lastre di cemento armato collegate da montanti di acciaio e coperti da un tubo di cemento. Il \"muro di quarta generazione\", iniziato nel 1975, era in cemento armato rinforzato, alto 3,6 metri e composto di 45000 sezioni separate, di 1,5 metri di larghezza, pi\u00f9 semplici da assemblare rispetto al muro di terza generazione, per un costo di marchi della Germania Est. Per fare un confronto, un panino al tempo costava 1,04 marchi della Germania Est. A partire dal 1975 il confine era anche protetto nella \"striscia della morte\" da recinzioni, 105,5\u00a0km di fossato anticarro, 302 torri di guardia con cecchini armati, 20 bunker e una strada illuminata per il pattugliamento lunga 177\u00a0km.\nInizialmente c'era solo un punto di attraversamento per gli stranieri e i turisti, il checkpoint Charlie in Friedrichstra\u00dfe; le potenze occidentali avevano altri due posti di blocco, a Helmstedt (checkpoint Alpha) sul confine tra Germania Est e Ovest e a Dreilinden (checkpoint Bravo) sul confine sud di Berlino Ovest. Per i berlinesi erano inizialmente disponibili 13 punti di attraversamento, 9 tra le due parti della citt\u00e0 e 4 tra Berlino Ovest e la DDR; in seguito, con un atto simbolico, l'attraversamento della porta di Brandeburgo fu chiuso.\nTentativi di fuga da Est verso Ovest.\nDurante il periodo di esistenza del muro vi furono circa 5000 tentativi di fuga coronati da successo verso Berlino Ovest. Nello stesso periodo varie fonti indicano in un numero compreso tra 192 e 239 i cittadini della Germania Est uccisi dalle guardie mentre tentavano di raggiungere l'ovest e molti altri feriti.\nFinch\u00e9 il muro non fu completamente edificato e fortificato, i tentativi di fuga furono messi in atto da principio con tecniche casalinghe, come passare con una macchina sportiva molto bassa sotto le barricate o gettandosi dalla finestra di un appartamento prospiciente il confine sperando di \"atterrare\" dalla parte giusta. Con il tempo le tecniche di fuga si evolsero fino a costruire lunghe gallerie, scivolare lungo i cavi elettrici tra pilone e pilone o utilizzando aerei ultraleggeri.\nLa prima persona a perdere la vita tentando la fuga fu Ida Siekmann, che il 22 agosto 1961 prov\u00f2 a raggiungere Berlino Ovest saltando dal suo appartamento nella Bernauer Stra\u00dfe. L'ultima vittima fu Winfried Freudenberg, morto l'8 marzo 1989; aveva intrapreso una fuga spettacolare con una mongolfiera autocostruita, caduta poi sopra il territorio di Berlino Ovest. Sovente vengono nominati G\u00fcnter Litfin come prima vittima del Muro e Chris Gueffroy come ultima; in realt\u00e0 furono il primo e l'ultimo uccisi a colpi di armi da fuoco dai soldati di confine. Chris Gueffroy venne ucciso il 6 febbraio 1989 mentre cercava di scavalcare il muro presso Nobelstra\u00dfe. Aveva poco pi\u00f9 di vent'anni, era nato il 21 giugno 1968: una croce lo ricorda, insieme a tante altre, in piazza 18 marzo alle spalle della porta di Brandeburgo.\nPrevalgono, tra i morti del Muro, gli uomini, in particolare quelli piuttosto giovani. Ma tra i casi noti sono ricordati anche Olga Segler, morta all'et\u00e0 di 80 anni, la diciottenne Marienetta Jirkowsky (25 agosto 1962\u00a0\u2013 22 novembre 1980), uccisa con 27 colpi, altre donne di diverse et\u00e0, nonch\u00e9 i bambini Lothar Schleusener e J\u00f6rg Hartmann di 13 e 10 anni - uccisi entrambi, a colpi di arma da fuoco dai soldati di confine, nel tentativo di fuga intrapreso insieme - Cengaver Katranci, di nove anni, Giuseppe Savoca, di sei anni, Siegfried Krobot, di cinque anni, Cetin Mert, morto il giorno del suo quinto compleanno, e Holger H., che aveva 15 mesi.\nUno dei pi\u00f9 noti tentativi falliti fu quello del diciottenne Peter Fechter, prima ferito da proiettili sparati dalle guardie di confine della DDR il 17 agosto 1962 e poi lasciato morire dissanguato nella cosiddetta striscia della morte, il tutto davanti agli occhi dei media occidentali.\nTra i fuggitivi si contano anche molti soldati addetti allo stesso Muro di Berlino - nota in tutto il mondo \u00e8 la foto del giovane Conrad Schumann che salt\u00f2 sopra il filo spinato alla Bernauer Stra\u00dfe. Anche tra le vittime del Muro risultano soldati e poliziotti della DDR, come il giovane Burkhard Niering, ucciso nel 1974 in un tentativo di giungere a Berlino Ovest.\nConrad Schumann, riparatosi in Baviera dove trov\u00f2 impiego come operaio metalmeccanico presso l'industria automobilistica Audi di Ingolstadt, torn\u00f2 dopo la caduta nella DDR per rivedere famigliari ed ex colleghi, ma ebbe accoglienza gelida. Caduto in depressione si uccise impiccandosi nel 1998.\nIl triangolo di Lenn\u00e9.\nUna delle particolarit\u00e0 topografiche create dal muro era che in alcuni tratti esso non si trovava esattamente sulla linea di demarcazione del confine. Per ragioni logistiche, a volte la frontiera si trovava 1-2 metri davanti al muro, in alcuni punti anche molto di pi\u00f9. Questo lasciava di fatto delle zone appartenenti a Berlino Est nel territorio di Berlino Ovest.\nProprio in mezzo alla citt\u00e0, a Potsdamer Platz, c'erano circa 4 ettari di terreno delimitati da tre strade, Lenn\u00e9stra\u00dfe, Bellevuestra\u00dfe ed Ebertstrasse, il triangolo di Lenn\u00e9 appunto, appartenente a Berlino Est, ma situato al di fuori del muro.\nNel marzo 1988 Berlino Est e il Senato di Berlino Ovest si accordarono su uno scambio di terreni, in seguito al quale il triangolo di Lenn\u00e9 sarebbe diventato territorio di Berlino Ovest. Finch\u00e9 per\u00f2 l'accordo non entr\u00f2 in vigore, quest'area rimase extraterritoriale e venne cos\u00ec sfruttata da giovani \"autonomi\" di Kreuzberg (tacitamente tollerati da Berlino Est) che eressero un villaggio di baracche. Questo venne battezzato \"Kubat-Dreieck\", in occasione del primo anniversario della morte del manifestante Norbert Kubat, suicidatosi in cella dopo essere arrestato, per protestare contro alcune misure edilizie del Senato di Berlino Ovest.\nLa caduta del muro.\nQuattro giorni dopo il cosiddetto picnic paneuropeo del 19 agosto 1989 al confine tra Austria e Ungheria, l'Ungheria rimosse le sue restrizioni al confine con l'Austria e dall'11 settembre 1989 pi\u00f9 di tedeschi dell'Est scapparono verso l'Ungheria; all'annuncio che non sarebbe stato consentito di attraversare la Cortina di ferro ai cittadini non ungheresi, i profughi inondarono le ambasciate tedesco-occidentali a Budapest e Praga. Dopo giorni di sconcerto e l'arrivo del ministro degli esteri di Bonn Hans-Dietrich Genscher, con la mediazione di questi si ottenne che i profughi arrivassero in Occidente, ma con l'obbligo di riattraversare inizialmente la frontiera tedesco-orientale. La scelta si rivel\u00f2 un boomerang fatale per l'immagine stessa della Germania comunista: i treni contenenti i rimpatriati attraversarono senza fermarsi le stazioni tedesco-orientali, tra lo sconcerto dei concittadini.\nLe dimostrazioni di massa contro il governo della Germania Est iniziarono al passaggio dei primi treni provenienti dall'Ungheria e dalla Cecoslovacchia, nell'autunno del 1989. Il \"leader\" della DDR Erich Honecker si dimise il 18 ottobre e venne sostituito pochi giorni dopo da Egon Krenz. Honecker aveva predetto nel gennaio dello stesso anno che l'esistenza del muro sarebbe stata assicurata per altri cent'anni. Era invece l'inizio della fine. Il nuovo governo di Krenz decise di concedere ai cittadini dell'Est permessi per viaggiare nella Germania dell'Ovest. G\u00fcnter Schabowski, il ministro della Propaganda della DDR, ebbe il compito di dare la notizia; per\u00f2 egli si trovava in vacanza prima che venisse presa questa decisione e non venne a conoscenza dei dettagli delle nuove \"regole di viaggio\".\nIl 9 novembre 1989, durante una conferenza stampa convocata per le 18, gli fu recapitata la notizia che il \"politburo\" della SED aveva deciso che tutti i berlinesi dell'Est avrebbero potuto attraversare il confine con un appropriato permesso, ma non gli furono date informazioni su come trasmettere la notizia. Dato che era stato preso poche ore prima della conferenza, il provvedimento sarebbe dovuto entrare in vigore nei giorni successivi, dando cos\u00ec il tempo di dare la notizia alle guardie di confine e regolamentare la procedura di concessione dei permessi. Alle 18:53 il corrispondente ANSA da Berlino Est Riccardo Ehrman chiese da quando le nuove \"Reiseregelungen\" (\"regole di viaggio\") sarebbero entrate in vigore. Schabowski cerc\u00f2 inutilmente una risposta nella velina del Politburo, ma, non avendo un'idea precisa, azzard\u00f2:\nDecine di migliaia di berlinesi dell'Est, avendo visto l'annuncio di Schabowski in diretta alla televisione, si precipitarono, inondando le \"Grenz\u00fcbergangsstelle\" (valichi di frontiera) presso la stazione di Berlino-Friedrichstra\u00dfe e chiedendo di entrare in Berlino Ovest. Le guardie di confine, sorprese, iniziarono a tempestare di telefonate i loro superiori, ma era ormai chiaro che, laddove non vi era stato adempimento spontaneo all'annuncio pervenuto via etere, non era pi\u00f9 possibile rimandare indietro tale enorme folla, vista la mancanza di equipaggiamenti atti a sedare un movimento di tali proporzioni.\nFurono allora costretti ad aprire i posti di blocco e, visto il gran numero di berlinesi, nessun controllo sull'identit\u00e0 fu eseguito. Gli estasiati berlinesi dell'Est furono accolti in maniera festosa dai loro fratelli dell'Ovest, spontaneamente i bar vicini al muro iniziarono a offrire birra gratis per tutti. Il 9 novembre \u00e8 quindi considerata la data della caduta del Muro.\nL'anno seguente, il 21 luglio 1990, Roger Waters, leader dei Pink Floyd, organizz\u00f2 uno spettacolare concerto per celebrare la caduta del Muro, mettendo in scena un'esecuzione dal vivo di \"The Wall\". L'evento suscit\u00f2 particolare risonanza internazionale perch\u00e9 sanc\u00ec il primo approccio di ricucitura culturale della gente dell'ovest con quella dell'est, quest'ultima esclusa da tempo dalla fruizione di eventi mondani. La colossale scenografia prevedeva nella fase finale del concerto il crollo fisico di un gigantesco muro di polistirolo: il quotidiano \"Repubblica\" defin\u00ec l'opera con \"significato vivo e attuale in questa rappresentazione di un abbraccio ideale delle due Berlino\".\nNei giorni e settimane successive molte persone accorsero al muro per abbatterlo e staccarne dei \"souvenir\": queste persone furono chiamate \"Mauerspechte\" (in tedesco significa letteralmente \"picchi del muro\"). Il 18 marzo 1990 furono tenute le prime e uniche libere elezioni della storia della Repubblica Democratica Tedesca; esse produssero un governo il cui principale mandato era quello di negoziare la fine stessa dello Stato che rappresentavano.\nLa Germania fu ufficialmente riunificata il 3 ottobre 1990 (questa \u00e8 la data designata per il \"giorno della riunificazione\"), quando i cinque \"Land\" gi\u00e0 esistenti nel territorio della Repubblica democratica tedesca ma aboliti e trasformati in province (Brandeburgo, Meclemburgo-Pomerania Anteriore, Sassonia, Sassonia-Anhalt e Turingia) si ricostituirono e aderirono formalmente alla Repubblica federale tedesca (Germania ovest).\nL'impatto e i risvolti sociali del muro.\nOggi non \u00e8 rimasto molto del Muro di Berlino; l'abbattimento ufficiale inizi\u00f2 il 13 giugno 1990 nella Bernauer Stra\u00dfe per opera di 300 guardie di frontiera della DDR, per poi essere terminato da 600 soldati dell'esercito tedesco utilizzando 13 bulldozer, 55 ruspe, 65 gru e 175 camion. I blocchi di cemento furono distrutti e utilizzati per la costruzione di strade. 250 di questi blocchi furono messi all'asta a prezzi oscillanti tra 10.000 e 250.000 marchi tedeschi. A novembre dello stesso anno l'intero muro all'interno della citt\u00e0 era stato abbattuto con l'eccezione di 6 punti che furono mantenuti come monumento. I pi\u00f9 visitati dai turisti sono: una sezione di 80 metri vicino a Potsdamer Platz, una seconda, la pi\u00f9 lunga (circa 1 km), sulla riva della Sprea, vicino all'Oberbaumbr\u00fccke (l'East Side Gallery) e una terza a nord in Bernauer Stra\u00dfe, che \u00e8 stata trasformata in un memoriale nel 1999, il memoriale del Muro di Berlino con un centro di documentazione del muro che offre guide in italiano che spiegano in dettaglio il sistema di frontiera.\nIn altri punti della citt\u00e0 \u00e8 possibile invece trovare parti di muro semplice, note per i loro graffiti.\nQui, le parti rimaste non rappresentano interamente l'aspetto originale del muro: sono state pesantemente danneggiate (perch\u00e9 in molti tentarono di prendersi come ricordo dei pezzi originali del Muro di Berlino) e gli odierni graffiti sono pi\u00f9 visibili sul lato orientale del muro, in particolare la famosa East Side Gallery in M\u00fchlenstra\u00dfe, lunga pi\u00f9 di 1\u00a0km, che non era ovviamente raggiungibile quando il muro era sorvegliato dalle guardie pesantemente armate della Germania Est. In origine, infatti, i graffiti erano solo sul lato occidentale.\nDivenne una delle rappresentazioni fisiche della Cortina di ferro che separava in due l'Europa durante la guerra fredda.\nA partire dagli anni ottanta, alcuni artisti famosi come Keith Haring e Thierry Noir iniziarono a dipingere il lato del muro che dava su Berlino Ovest, in seguito migliaia di artisti, conosciuti e sconosciuti, utilizzarono il muro per i loro progetti artistici. Il muro si copr\u00ec quasi interamente di murales, dalle semplici scritte a disegni molto elaborati e ben eseguiti, alcuni dei quali si guadagnarono una certa notoriet\u00e0, come quello che raffigurava una Trabant bianca che sfonda il muro o quello in cui si vedeva Erich Honecker baciare sulla bocca il segretario del PCUS Leonid Il'i\u010d Bre\u017enev. La East Side Gallery, lunga pi\u00f9 di 1\u00a0km, che fu pitturata subito dopo il crollo del muro, \u00e8 stata definita la pi\u00f9 grande galleria di pittura all'aria aperta del mondo.\nSolo pochi dei murales hanno resistito al tempo e ai turisti che continuano a scrivere i loro nomi sul muro. La citt\u00e0 di Berlino, a corto di fondi, ha investito pochissimo nel restauro del muro e nel 2000 solo alcuni dei dipinti furono restaurati e protetti dai vandali. Malgrado siano protette dalle leggi sulla tutela dei monumenti, non \u00e8 chiaro quale sia il destino di queste parti del muro.\nNei giorni della caduta, il grande violoncellista Rostropovi\u010d (privato, anni prima, della cittadinanza sovietica) improvvis\u00f2 un concerto davanti al muro; l'evento, ripreso dalle telecamere di tutto il mondo, viene considerato il requiem per il muro e la guerra fredda.\nIl muro divideva 192 strade (97 tra le due parti della citt\u00e0 e 95 tra Berlino Ovest e la DDR), 32 linee di tram, 8 linee di metropolitana di superficie (S-Bahn), 3 linee di metropolitana sotterranea (U-Bahn), 3 autostrade e numerosi fiumi e laghi. La caduta del muro cambi\u00f2 considerevolmente i flussi di traffico della citt\u00e0 e la M-Bahn, un sistema a levitazione magnetica che connetteva 3 fermate della metropolitana lungo 1,6 chilometri, venne smantellata solo pochi mesi dopo la sua apertura ufficiale nel luglio 1991.\nIl muro nella letteratura.\nLo scandalo del Muro di Berlino ha avuto qualche eco in ambito letterario coinvolgendo anche la letteratura italiana, sia con racconti riferiti a episodi realmente accaduti sia con narrazioni dove la realt\u00e0 appare trasfigurata dalla immaginazione.\nLa prima categoria \u00e8 rappresentata, ad esempio, da \"Il tunnel della libert\u00e0\" di Ellen Sesta. Vi si descrive l'impresa compiuta nel 1961 da due studenti italiani che riuscirono a beffare i \"vopos\" (Polizia Popolare Tedesca) di guardia al muro, scavando e percorrendo una galleria lunga 165 metri. La seconda tipologia narrativa prende ugualmente spunto dalla drammatica realt\u00e0 storica del muro, come ad esempio avviene nel racconto \"Il muro di cioccolato\" di Giuseppe Iadanza, per\u00f2 la utilizza come sfondo di una storia immaginaria.\nDa parte tedesca, il saggista e poeta Renatus Deckert, nato a Dresda ma berlinese d'adozione, ha curato una raccolta di racconti di taglio sia memorialistico sia di fiction, dal titolo \"Die Nacht, in der die Mauer fiel\" (trad. italiana \"La notte in cui cadde il muro\"); ventiquattro autori tedeschi (pi\u00f9 uno austriaco) parlano del significato di questa data per la Germania con riflessioni e racconti di tipo personale e collettivo. \u00c8 significativa la presenza mista di autori sia dell'Ovest sia dell'Est.\nGiorno della libert\u00e0.\nIl parlamento italiano, con la legge n. 61 del 15 aprile 2005, ha dichiarato il 9 novembre \"giorno della libert\u00e0\", facendo ricorrenza annuale del 9 novembre 1989 quando inizi\u00f2 l'abbattimento del Muro di Berlino.\nNella cultura sportiva.\nIl giorno 9 novembre 2019, prima del calcio d'inizio della partita di Bundesliga tra Hertha Berlino e Red Bull Lipsia, viene realizzata dai tifosi di casa una coreografia in cui viene simbolicamente abbattuto dai tifosi stessi un muro di pannelli di cartone costruito sulla linea centrale del campo, in occasione del trentennale della caduta del \"vero\" Muro. Sul muro di pannelli campeggiava la scritta tradotta dal tedesco: \"Uniti contro ogni muro, uniti per Berlino\"."}
{"id": "11983", "revid": "115997811", "url": "https://it.wikipedia.org/wiki?curid=11983", "title": "Berlino Ovest", "text": "Berlino Ovest (; in Germania Est \"Westberlin\") fu un\"'exclave\" della Germania Ovest nel territorio della Germania Est durante tutto il periodo di esistenza giuridica di quest'ultima tra il 1949 e il 1990.\nLa sua distanza minima dal confine tra le due Germanie era di circa e aveva un'estensione di , dovuta all'accorpamento di tre dei quattro settori (quello britannico, francese e statunitense) in cui, alla fine della seconda guerra mondiale, fu suddivisa Berlino dalle quattro potenze vincitrici, mentre quello occupato dall'Unione Sovietica fu noto con il nome di Berlino Est e divenne la capitale della Repubblica Democratica Tedesca.\nDal 13 agosto 1961 al 9 novembre 1989 le due Berlino furono separate fisicamente da un muro eretto dalla Germania Est per mettere un freno alle defezioni dal proprio Paese. Quasi un anno dopo la caduta del muro, il 3 ottobre 1990, le due citt\u00e0 ridivennero un'entit\u00e0 amministrativa unica, a seguito della riunificazione delle due Germanie.\nAl culmine della guerra fredda, nel 1968, Berlino Ovest vantava 2.202.000 abitanti, che ne facevano la citt\u00e0 tedesca da ambo i lati della cortina di ferro con il maggior numero di residenti.\nEssendo, dal punto di vista geopolitico, l'unico avamposto occidentale nel territorio del Patto di Varsavia negli anni della guerra fredda (nonch\u00e9, pi\u00f9 in generale, l'unica \"exclave\" di uno dei due grandi blocchi di tale periodo all'interno dell'area di influenza dell'altro), Berlino Ovest si guadagn\u00f2 una notevole rilevanza politica (fu meta di una visita ufficiale del presidente statunitense John F. Kennedy nel 1963, divenuta celebre per la sua frase in tedesco \"Ich bin ein Berliner\") e culturale: non pochi romanzi e racconti di spionaggio dell'epoca furono infatti ambientati a Berlino in ragione della presenza in tale citt\u00e0 di agenti segreti di entrambe le Germanie e del Checkpoint Charlie, posto di blocco sulla \"Friedrichstra\u00dfe\" che costituiva il confine geografico tra Germania Ovest e Germania Est e, per estensione, quello politico tra i due blocchi contrapposti, che nella realt\u00e0 e nella finzione narrativa fu teatro di fughe o tentativi di fuga e scambi di spie prigioniere delle opposte frazioni.\nOrigini.\nGli accordi di Potsdam del 1945 stabilirono il quadro giuridico per l'occupazione della Germania alla fine della seconda guerra mondiale. Secondo gli accordi, la Germania sarebbe rimasta formalmente sotto l'amministrazione dei quattro maggiori alleati di guerra, gli Stati Uniti, il Regno Unito, la Francia e l'Unione Sovietica, fino a quando si fosse stabilito un governo tedesco accettabile per tutte le parti. Il territorio della Germania sarebbe stato ridotto di circa il 25% rispetto ai confini del 1919 privandolo dei territori della Germania orientale, identificati come ex territori della Germania Orientale. Il territorio rimanente sarebbe stato diviso in quattro zone, ognuna amministrata da uno dei paesi alleati. Berlino, che era circondata dalla Zona di occupazione sovietica, di recente costituzione nella Germania centrale, sarebbe stata divisa allo stesso modo, con gli alleati occidentali che avrebbero occupato una enclave costituita dalle parti occidentali della citt\u00e0. Secondo l'accordo, l'occupazione di Berlino sarebbe finita solo come risultato di un accordo tra i quattro alleati. Agli alleati occidentali furono garantiti tre corridoi aerei per i rispettivi settori di Berlino, e i sovietici, in modo informale, consentirono l'accesso stradale e ferroviario tra Berlino Ovest e la parte occidentale della Germania.\nAll'inizio questo accordo aveva il solo scopo di creare una struttura amministrativa provvisoria, con tutte le parti d'accordo nel dichiarare che la Germania e Berlino si sarebbero presto riunite. Tuttavia, quando i rapporti tra gli alleati occidentali e l'Unione Sovietica si deteriorarono, dando inizio alla Guerra Fredda, la gestione congiunta della Germania e di Berlino venne meno. Ben presto la Berlino occupata dai sovietici e quella occupata dagli occidentali ebbero amministrazioni cittadine separate. Il 24 giugno 1948, i sovietici cercarono di forzare gli alleati occidentali ad abbandonare la citt\u00e0, imponendo un blocco di terra sui settori occidentali tagliando tutti i collegamenti stradali e ferroviari. Gli alleati occidentali risposero utilizzando i corridoi aerei per rifornire la loro parte di citt\u00e0 di cibo e altri beni attraverso un ponte aereo che dur\u00f2 462 giorni. A mezzanotte del 12 maggio 1949 i sovietici misero fine al blocco, e Berlino Ovest rimase una citt\u00e0 separata con una propria giurisdizione. Alla fine del 1949 dalle ceneri della Germania occupata erano nati due nuovi stati, la Repubblica federale di Germania ad Ovest e la Repubblica Democratica Tedesca (DDR) ad Est, con Berlino Ovest, un'enclave circondata dalla DDR.\nStatus giuridico.\nSecondo la teoria del diritto seguita dagli Alleati occidentali, l'occupazione di gran parte della Germania si concluse nel 1949 con la nascita della Repubblica federale di Germania (23 maggio 1949) e della Repubblica democratica tedesca (7 ottobre 1949). Tuttavia, dato che l'occupazione di Berlino poteva essere conclusa solo da un accordo a quattro, Berlino rimase un territorio occupato sotto la sovranit\u00e0 formale degli alleati. La costituzione della Repubblica federale (\"Grundgesetz\") non era, pertanto, pienamente applicabile a Berlino Ovest.\nIl 4 agosto 1950 il parlamento di Berlino Ovest approv\u00f2 la nuova costituzione (Verfassung von Berlin), che dichiarava Berlino Stato della Repubblica federale e le disposizioni della Costituzione superiori alle leggi di Stato di Berlino (art. 1, commi 2 e 3). Divenne legge solo il 1\u00ba settembre assieme alla condizioni imposte degli Alleati occidentali che di fatto sospendevano (letteralmente in tedesco: zur\u00fcckgestellt) l'art.1 (divenuto pienamente valido il 3 ottobre 1990, il giorno della riunificazione tedesca) ma accettavano le disposizioni del Grundgesetz a seconda dei casi, ovvero quando necessario per evitare conflitti tra il Grundgesetz e la Costituzione di Berlino (Ovest). In questo modo le libert\u00e0 civili e dei diritti personali (salvo il segreto delle telecomunicazioni), garantite dal Grundgesetz, furono valide anche a Berlino (Ovest).\nLe leggi federali della Germania Ovest non si applicavano a Berlino Ovest, ma la Camera dei rappresentanti di Berlino (tedesco: Abgeordnetenhaus von Berlin) era solita votare ogni nuova legge federale senza partecipare al dibattito per mantenere lo status giuridico in linea con quello applicato nella Repubblica federale di Germania (pre-1990). L'ambiguo status giuridico di Berlino Ovest fece s\u00ec che i berlinesi occidentali non avessero il diritto di votare alle elezioni federali e di conseguenza venivano indirettamente rappresentati nel \"Bundestag\" a Bonn da 20 delegati senza diritto di voto scelti dalla Camera dei Rappresentanti della citt\u00e0. Allo stesso modo, il Senato inviava al \"Bundesrat\" quattro delegati senza diritto di voto.\nTuttavia, in quanto cittadini della Germania Ovest, i berlinesi dell'ovest potevano candidarsi alle elezioni, come ad esempio il cancelliere socialdemocratico Willy Brandt, che fu eletto attraverso la lista dei candidati del Partito Socialdemocratico di Germania (Sozialdemokratische Partei Deutschlands - SPD).\nI cittadini di Berlino Ovest erano inoltre esentati dal servizio militare nell'Esercito della Germania Ovest, il che spinse molti giovani, soprattutto dalla fine degli anni sessanta, a prendere l\u00ec la loro residenza.\nGli alleati occidentali rimasero le autorit\u00e0 politiche a cui spettavano le decisioni finali. Tutta la legislazione del \"Abgeordnetenhaus\", quella locale e quella federale adottata, poteva essere applicata solo se confermata da parte dei tre comandanti in capo degli Alleati occidentali. Se approvavano un disegno di legge, questo veniva emanato come legge vigente di Berlino Ovest. Se i comandanti in capo lo respingevano non poteva diventare legge. Questo, per esempio, fu il caso delle leggi emanate dal Governo della Germania Federale sul servizio di leva.\nBerlino Ovest era gestita dal sindaco governante di Berlino e dal Senato di Berlino che si riuniva al Municipio di Sch\u00f6neberg. Il Sindaco e i senatori dovevano essere approvati dagli Alleati. La loro autorit\u00e0 derivava quindi delle forze di occupazione e non dal loro mandato elettorale.\nI sovietici dichiararono unilateralmente l'occupazione di Berlino Est insieme al resto della Germania dell'Est. Questa mossa non fu tuttavia riconosciuta dagli alleati occidentali, che continuarono a vedere la citt\u00e0 come territorio comune occupato non appartenente a nessuno dei due stati. Questo punto di vista fu sostenuto dalla pratica continua di pattugliamento effettuata dai soldati di tutti e quattro i paesi alleati in tutti e quattro i settori. Cos\u00ec poteva accadere che soldati occidentali alleati fossero di pattuglia a Berlino Est mentre soldati sovietici lo erano a Berlino Ovest.\nDopo la costruzione del muro, la Germania Est avrebbe voluto controllare le pattuglie occidentali all'ingresso e all'uscita da Berlino Est, una pratica che gli alleati occidentali consideravano inaccettabile. Il 22 ottobre del 1961 si rischi\u00f2 un incidente diplomatico che poteva avere tragiche conseguenze. L'automobile diretta a un teatro di Berlino Est su cui viaggiava E. Allan Lightner assieme alla moglie, il diplomatico statunitense di pi\u00f9 alto grado a Berlino Ovest, venne fermata dalle guardie della DDR al checkpoint Charlie. I due si rifiutarono di mostrare i loro passaporti e furono costretti a tornare indietro. Episodi simili si ripeterono nei giorni successivi fino a quando Lucius D. Clay, il consigliere speciale del presidente John F. Kennedy a Berlino Ovest ordin\u00f2 che i diplomatici americani che volevano entrare a Berlino Est venissero scortati da soldati americani su delle jeep. Dato che le guardie tedesche continuavano a rivendicare il loro diritto di controllare i funzionari stranieri che entravano a Berlino Est, Clay ordin\u00f2 a dieci carri armati americani M48 di dirigersi verso il checkpoint Charlie, dove si fermarono a circa 75 metri dal confine. I russi decisero allora di inviare lo stesso numero di carri armati che si fermarono alla stessa distanza del confine, nella zona est. I carri rimasero per 16 ore a fronteggiarsi ad armi spiegate con il rischio che qualche soldato potesse sparare inavvertitamente un colpo e innescare una sparatoria e di conseguenza una guerra. Grazie ad un accordo tra le due superpotenze, verso le 11 di mattina inizi\u00f2 il ritiro di tutti i carri armati e da allora gli alleati poterono andare liberamente a Berlino Est e lo stesso fecero i diplomatici e i soldati sovietici a Berlino Ovest, fino alla caduta del muro.\nLe pattuglie continuarono a non essere controllate da entrambe le parti con il tacito accordo che gli alleati occidentali non avrebbero usato i loro privilegi di pattugliamento per aiutare i cittadini della DDR a fuggire in Occidente.\nBerlino Ovest era \"de facto\" l'undicesimo Stato della Germania Federale, ed era raffigurata sulle mappe pubblicate in Occidente come una parte della Germania Ovest. C'era libert\u00e0 di movimento (nei limiti consentiti dalla geografia) tra Berlino Ovest e la Germania Ovest. Non c'erano leggi sull'immigrazione diverse per Berlino Ovest, che rispettava tutte le regole in materia di immigrazione valide per la Germania Ovest. I visti di ingresso rilasciati ai visitatori venivano timbrati con la frase \"valido per l'ingresso nella Repubblica federale di Germania inclusa Berlino (Ovest)\".\nI Paesi comunisti, tuttavia, non riconobbero Berlino Ovest come parte della Germania Ovest e di solito la identificavano come una \u201cterza\u201d giurisdizione tedesca, chiamata \"selbst\u00e4ndige politische Einheit\" (entit\u00e0 politica indipendente). Nelle mappe di Berlino Est, Berlino Ovest spesso non appariva come una area urbana limitrofa, ma come un'area monocromatica, a volte indicata con lettere WB, o ricoperta da una legenda o da immagini. Era spesso etichettata come \"Besonderes politisches Gebiet westberlin\" (Berlino Ovest area politica speciale).\nBerlino Ovest rimase una zona di occupazione militare fino al 3 ottobre 1990, giorno della riunificazione della Germania Ovest e Berlino Ovest con Berlino Est e la Germania Democratica. Il governo federale della Germania Ovest, cos\u00ec come i governi di molti paesi occidentali, consideravano Berlino Est una \"entit\u00e0 separata\" dalla Germania orientale.\nCittadinanza.\nMentre la Germania Est istitu\u00ec nel 1967 una cittadinanza tedesco-orientale all'interno della sua seconda costituzione, una cittadinanza della Germania occidentale non esisteva. Al contrario, la Germania Ovest continu\u00f2 a utilizzare la definizione (precedente la guerra) di cittadinanza tedesca per tutti i tedeschi o naturalizzati tedeschi in Germania Ovest, Germania Est o di qualsiasi parte di Berlino. Cos\u00ec, anche se Berlino Ovest non era unanimemente considerata facente parte della Repubblica federale, i suoi cittadini erano trattati come cittadini tedeschi occidentali da parte delle autorit\u00e0 della Germania federale, tranne che per i limiti imposti dalla natura giuridica di Berlino Ovest.\nQuesto significava che i berlinesi occidentali potevano aggirare alcune di queste limitazioni se avevano una seconda casa in Germania Ovest di propriet\u00e0. Per esempio, potevano votare alle elezioni del Bundestag e potevano essere arruolati nelle forze armate federali.\nImmigrazione.\nLa Repubblica federale rilasciava passaporti tedeschi occidentali ai Berlinesi dell'Ovest, che indicavano Berlino Ovest come loro luogo di residenza. Tuttavia, a un berlinese occidentale non era permesso l'uso del passaporto per attraversare le frontiere della Germania dell'Est e gli era negato l'ingresso in tutti i paesi del blocco orientale dal momento che i governi di questi paesi erano del parere che la Germania Ovest non fosse autorizzata a rilasciare i titoli legali per Berlino Ovest. Tuttavia, i berlinesi occidentali che viaggiavano con un passaporto tedesco-occidentale indicante un secondo indirizzo nella Germania Ovest erano trattati come tedeschi occidentali da parte delle autorit\u00e0 della Germania dell'Est.\nNon essendo uno Stato sovrano, Berlino Ovest non rilasciava passaporti. Ai berlinesi dell'ovest veniva rilasciata una carta d'identit\u00e0 ausiliaria (tedesco: Behelfsm\u00e4\u00dfiger Personalausweis) che era priva di tutti i simboli della Germania federale e non indicava la cittadinanza. Dall'11 giugno 1968, la Germania dell'Est rese obbligatorio per coloro i quali fossero transitati per Berlino Ovest e per la Germania federale un visto di transito (Transitvisum), rilasciato entrando Germania dell'Est, poich\u00e9 secondo la loro nuova costituzione i tedeschi e i berlinesi occidentali erano considerati stranieri. Dal momento che le carte d'identit\u00e0 non avevano pagine per il timbro dei visti, il visto veniva apposto su fogli separati che venivano attaccati alle carte d'identit\u00e0, che fino alla met\u00e0 degli anni 1980, erano piccoli libretti. La tassa di 5 marchi tedeschi riscossa dalla Germania Est ai passeggeri in transito, poteva essere rimborsata dal governo federale.\nI berlinesi dell'ovest usavano comunemente i passaporti della Germania occidentale per entrare nei paesi occidentali che richiedevano un visto, come gli Stati Uniti. Mentre per i paesi che non necessitavano di un visto per l'ingresso, tra cui la Svizzera, l'Austria, e molti membri dell'allora Comunit\u00e0 economica europea, potevano utilizzare le carte di identit\u00e0. Di tanto in tanto, la Germania Est, in modo selettivo, bandiva i viaggiatori stranieri. Dal 13 aprile 1968, i ministri e i funzionari di punta del governo federale si videro negare il transito fino a nuovo avviso. Nel gennaio 1970 la Repubblica Democratica interruppe pi\u00f9 volte il transito, a causa di riunioni di commissioni parlamentari tenutesi a Berlino Ovest organizzate dal Bundestag, che, secondo le autorit\u00e0 della Germania orientale, non ne avrebbe avuto il titolo per organizzarle visto che la citt\u00e0 non faceva parte della Repubblica Federale.\nConvenzioni di denominazione.\nLa maggior parte dei paesi occidentali chiamavano l'insieme dei settori occidentali \"Berlino\", a meno che non fossero necessarie ulteriori distinzioni. Il governo federale chiamava ufficialmente la citt\u00e0 \"Berlino (Ovest)\", mentre il governo della Germania Est utilizzava comunemente la denominazione \"Westberlin\". \nA partire dal 31 maggio 1961, Berlino Est fu chiamata ufficialmente dal governo democratico \"Berlino, capitale della Repubblica Democratica Tedesca\" (Berlin, Hauptstadt der DDR), in sostituzione dei termini utilizzati in precedenza \"Berlino Democratica\", o semplicemente \"Berlino\", mentre fu chiamata \"Berlin (Ost)\" da parte del governo federale. Altri nomi usati dai media tedeschi furono \"Ost Berlin\", \"Ostberlin\", o \"Ostsektor\". L'uso dei nomi delle due Berlino comunemente indicava le inclinazioni politiche delle persone, dei governi, o dei media che le utilizzavano.\nPeriodo successivo alla costruzione del Muro.\nIl 26 giugno 1963, il presidente statunitense John F. Kennedy visit\u00f2 Berlino Ovest e tenne un discorso pubblico a Rudolf-Wilde-Platz (oggi chiamata John-F.-Kennedy-Platz). Il discorso divenne noto per la sua famosa frase \"Ich bin ein Berliner\" (trad. \"Io sono un berlinese\").\nL'accordo del settembre 1971 denominato \u201dFour Power Agreement on Berlin\u201d e l'accordo di maggio 1972 (\u201cTransit Agreement\u201d) contribuirono in modo significativo all'alleggerimento delle tensioni sullo status di Berlino Ovest. Anche se molte restrizioni rimasero in vigore, i due accordi resero pi\u00f9 facile viaggiare in Germania Est per i berlinesi dell'ovest e semplificarono le norme per i tedeschi che viaggiavano lungo le vie di transito.\nIl 12 giugno 1987 il presidente statunitense Ronald Reagan tenne un celebre discorso alla Porta di Brandeburgo, sfidando l\u2032allora premier sovietico Michail Gorba\u010d\u00ebv ad abbattere il Muro di Berlino (\"Tear down this wall!\").\nIl 9 novembre 1989 il Muro fu aperto, e le due parti della citt\u00e0 furono ancora una volta fisicamente, anche se non ancora legalmente, unite. Il trattato denominato \u201cTwo Plus Four Treaty\u201d, firmato dai due Stati tedeschi e i quattro alleati apr\u00ec la strada per la riunificazione tedesca e la fine dell'occupazione occidentale di Berlino Ovest. Il 3 ottobre 1990, Berlino Ovest e Berlino Est furono riunite nella citt\u00e0 di Berlino e cessarono formalmente di esistere. La nuova citt\u00e0 di Berlino ader\u00ec alla Repubblica federale come Stato.\nEnclavi.\nLa linea di confine di Berlino Ovest coincideva con il confine comunale di Berlino, come definito nella legge istitutiva della Grande Berlino (Gro\u00df-Berlin-Gesetz) del 1920, modificata nel 1938, e il confine tra il settore sovietico e i settori francese, inglese e americano, seguiva i confini dei distretti urbani come definiti negli stessi anni. Un'altra modifica si aggiunse nel 1945 al confine tra il settore britannico di Berlino e della zona sovietica grazie alla quale l'aeroporto di Berlino-Gatow divenne britannico e l'aeroporto di Berlino-Staaken divenne sovietico. La linea di confine risultante da tutti questi cambiamenti fu complicata da alcune stranezze geografiche, tra cui una serie di exclavi che la Grande Berlino aveva all'interno di alcuni comuni limitrofi dal 1920, tutti entrati a far parte del settore britannico o americano dopo il 1945. In questo modo porzioni di Berlino Ovest si trovarono dapprima all'interno della zona di occupazione sovietica e poi, dal 1949, all'interno della DDR.\nInoltre lo scambio Gatow / Staaken nell'agosto del 1945 riguard\u00f2 anche la parte occidentale di Berlino-Staaken, che si trovava alla periferia occidentale della citt\u00e0, che divent\u00f2 occupata di diritto dai sovietici. L'amministrazione inizialmente rimase di competenza del Comune di Spandau nel settore inglese e per questo, tutti gli abitanti di Staaken poterono votare per le elezioni di Berlino Ovest nel 1948 e nel 1950. Il 1\u00ba febbraio 1951 la Volkspolizei dell'Est sorprese gli abitanti occupandola e pose fine all'amministrazione del Comune di Spandau. In questo modo West Staaken divenne un'exclave di Berlin-Mitte nel centro della citt\u00e0. Il 1\u00ba giugno 1952, l'amministrazione fu trasferita a Falkensee nella vicina Germania orientale. Il 3 ottobre 1990, il giorno della riunificazione tedesca, West Staaken fu reintegrata nella citt\u00e0 unita.\nTrasporti e permessi di viaggio.\nI Berlinesi occidentali hanno sempre avuto la possibilit\u00e0 di viaggiare in Germania Ovest e in tutti gli stati occidentali e i paesi non allineati, eccetto durante il blocco di Berlino da parte dell'Unione Sovietica (dal 24 giugno 1948 al 12 maggio 1949), a causa delle restrizioni al numero di passeggeri sugli aerei imposte dal ponte aereo. Viaggiare da e per Berlino Ovest in auto o in treno richiedeva sempre il passaggio attraverso i controlli alle frontiere della Germania dell'Est, dato che Berlino Ovest era un'enclave circondata da Germania Est e Berlino est.\nCollegamenti stradali.\nPer i viaggi che attraversavano la Germania Est in auto o in treno, i cittadini della Germania Ovest e degli altri paesi occidentali dovevano mostrare ai controlli delle frontiere tedesche dell'Est un passaporto valido. I berlinesi dell'ovest potevano superare i controlli solo attraverso le loro carte di identit\u00e0 (vedi sopra). Per i viaggi diretti in Danimarca, Germania Ovest, o Svezia tramite vie di transito dedicate (tedesco: Transitstrecke), le guardie di frontiera tedesche dell'Est rilasciavano un visto di transito per una tassa di 5 Marchi occidentali. Per i viaggi diretti in Polonia o Cecoslovacchia attraverso la Germania Est, ad ogni viaggiatore era anche richiesto di presentare un visto valido per il paese di destinazione.\nLe vie di transito per i viaggi stradali che collegavano Berlino Ovest verso altre destinazioni di solito consistevano in autostrade o superstrade segnalate da appositi cartelli stradali. Ai viaggiatori in transito (tedesco: Transitreisende) era proibito lasciare le vie di transito, e posti di blocco del traffico verificavano saltuariamente che non ci fossero trasgressori.\nEsistevano \"quattro vie di transito\" tra Berlino Ovest e la Germania Ovest:\nGli ultimi tre itinerari utilizzavano autostrade costruite durante l'era nazista. Lasciavano Berlino Ovest al Checkpoint Dreilinden, noto anche come Checkpoint Bravo (O) / Potsdam - Drewitz (E). Le vie di transito verso la Polonia erano l'odierna A 11 a Nadrensee - Pomellen (DDR) / Kolbaskowo (Kolbitzow) (PL), verso est sull'odierna A 12 a Francoforte sull'Oder (DDR) / S\u0142ubice (PL), o verso sud-est attraverso le attuali A 13 e A 15 a Forst (Lausitz) (DDR) / Zasieki (Berge) (PL). Percorsi aggiuntivi portavano verso la Danimarca e Svezia in traghetto tra Warnem\u00fcnde (DDR) e Gedser (DK) e in traghetto tra Sassnitz (DDR) e R\u00f8nne (DK) o Trelleborg (S). Le rotte verso la Cecoslovacchia erano via Schmilka (DDR) / H\u0159ensko (Herrnskretschen) (CSSR) e via F\u00fcrstenau (una parte della odierna Geising) (DDR) / C\u00ednovec (Cinvald / B\u00f6hmisch Zinnwald) (CSSR).\nLe vie di transito erano anche utilizzate per il traffico interno della Germania Est. Questo significava che i passeggeri in transito potevano potenzialmente incontrare tedeschi e berlinesi dell'est nei ristoranti delle aree di sosta autostradali. Dal momento che tali incontri erano ritenuti illegali dal governo tedesco orientale, le guardie di frontiera calcolavano la durata di viaggio dal momento dell'ingresso a quello di uscita. Un tempo eccessivo poteva suscitare il loro sospetto dando origine a domande o ulteriori controlli. I pullman occidentali potevano fermarsi solo nelle aree di servizio dedicate, perch\u00e9 il governo della Germania Est era preoccupato che i tedeschi dell'Est potessero utilizzarli per fuggire in Occidente.\nIl 1\u00ba settembre 1951 la Germania Est, a causa della carenza di valuta estera, inizi\u00f2 a imporre pedaggi stradali alle auto che percorrevano le vie di transito. In un primo momento il pedaggio era pari a 10 marchi occidentali per le autovetture e da 10 a 50 per i camion, a seconda delle dimensioni. I marchi tedeschi orientali dovevano essere scambiati con i marchi occidentali alla pari. Il 30 marzo 1955, la Germania Est port\u00f2 a 30 marchi il pedaggio per le autovetture, ma dopo le proteste della Germania occidentale, nel mese di giugno dello stesso anno torn\u00f2 all'importo precedente. A seguito di un nuovo accordo tra Germania Est e Ovest, a partire dal 1\u00ba gennaio 1980, il governo federale vers\u00f2 una somma annua forfettaria (tedesco: Transitpauschale) di 50 milioni di marchi tedeschi occidentali al governo orientale, e i passeggeri in transito non dovettero pi\u00f9 pagare il pedaggio singolarmente.\nCollegamenti ferroviari.\nQuattro collegamenti ferroviari di transito collegavano Berlino Ovest con Amburgo via Schwanheide (E) / B\u00fcchen (O) a Nord, con Hannover via Marienborn (E) / Helmstedt (O) ad Ovest, con Francoforte sul Meno via Gerstungen (E) / H\u00f6nebach (O) a sud-ovest, e con Norimberga via Probstzella (E) / Ludwigsstadt (O), a sud. I treni su queste tratte non effettuavano servizio passeggeri per cittadini della Germania Est e le fermate effettuate in Germania Est erano quasi solo per le guardie di frontiera della Germania dell'Est al momento entrata e in uscita del paese. Fino alla costruzione del muro di Berlino, i treni internazionali potevano effettuare soste all'interno della Germania dell'Est per i viaggiatori che avevano un visto per entrare o lasciare la Germania dell'Est. Per viaggiare in treno da Berlino Ovest alla Cecoslovacchia, Polonia o Danimarca e Svezia (con il traghetto) era necessario un visto per entrare a Berlino Est e in Germania Est per consentire il trasferimento su un treno internazionale che trasportava anche i passeggeri nazionali. Un collegamento ferroviario tra Berlino Ovest e Oebisfelde (E) / Wolfsburg (W) era riservato solo per i treni merci.\nNei mesi di luglio e agosto 1945, i tre alleati occidentali e l'Unione Sovietica decisero che le ferrovie, precedentemente servite dalla Deutsche Reichsbahn (DR) avrebbero continuato ad essere gestite da un'unica amministrazione ferroviaria al servizio di tutti e quattro i settori. Cos\u00ec Berlino Ovest non ebbe, con l'eccezione di un paio di piccole linee ferroviarie private, una gestione separata dell'attivit\u00e0 ferroviaria. Inoltre fu mantenuto anche il funzionamento della rete di trasporto elettrico metropolitano S-Bahn.\nDopo la sua fondazione, la Germania Est ottenne la responsabilit\u00e0 delle ferrovie nel suo territorio. Queste mantennero il nome ufficiale Deutsche Reichsbahn (DR), e la responsabilit\u00e0 di quasi tutti i trasporti ferroviari in tutti e quattro i settori di Berlino. La polizia ferroviaria della Reichsbahn, controllata dalla DDR, era autorizzata a pattugliare i locali della stazione ferroviaria e delle altre propriet\u00e0 ferroviarie in tutta la citt\u00e0 inclusa Berlino Ovest.\nDopo il blocco di Berlino i treni di transito uscivano ed entravano a Berlino Ovest solo attraverso una linea che collegava la stazione ferroviaria di Berlino-Wannsee (O) a quella di Griebnitzsee (E). Tutti i treni di transito partivano o arrivavano a Berlino Est, passando per Berlino Ovest con una sola fermata alla stazione ferroviaria di Zoologischer Garten, che divenne la stazione centrale di Berlino Ovest.\nFino al 1952, la Reichsbahn permetteva anche fermate in altre stazioni lungo il percorso attraverso i settori occidentali. Dopo l'allentamento delle tensioni tra Est e Germania Ovest, a partire dal 30 maggio 1976, i \"treni di transito\" in direzione ovest, sud o sud-ovest, tornarono a fermarsi alla stazione di Wannsee. Per i treni di transito diretti a nord-ovest, una linea pi\u00f9 corta fu riaperta il 26 settembre 1976 con una fermata supplementare alla stazione di Berlino-Spandau, in ingresso in Germania dell'Est a Staaken.\nSuddivisione amministrativa.\nBerlino ovest era composta da 12 distretti (\"Bezirk\"):\nNel settore statunitense:\nNel settore britannico:\nNel settore francese:"}
{"id": "11987", "revid": "858648", "url": "https://it.wikipedia.org/wiki?curid=11987", "title": "Berlino Est", "text": "Berlino Est () \u00e8 il nome con cui viene convenzionalmente denominato il settore orientale di Berlino sotto giurisdizione sovietica durante il periodo di esistenza della Germania Est, della quale fu capitale.\nAlla conferenza di Jalta la capitale tedesca venne divisa in quattro settori di occupazione, ognuno dei quali assegnato a una delle potenze vincitrici della seconda guerra mondiale; nel 1949 il settore sovietico venne proclamato \"capitale della Repubblica Democratica Tedesca\", nella quale \u2014 nonostante le proteste da parte degli alleati occidentali \u2014 venne progressivamente integrata. Il frequente uso del termine \"Sowjetsektor\", al posto del pi\u00f9 neutrale \"Berlin (Ost)\" (nel parlato pi\u00f9 spesso \"Ost-Berlin\"), era espressione del non riconoscimento da parte occidentale di questa integrazione, mentre nella terminologia orientale il \"Demokratisches Berlin\" (Berlino democratica) dei primi anni divenne presto \"Berlin, Hauptstadt der DDR\" (Berlino, capitale della RDT).\nIl territorio di Berlino Est corrispondeva a 403 degli 883 chilometri quadrati della superficie di Berlino.\nAnche nell'importante settore della costruzione di abitazioni a Berlino Est venne assegnata la funzione di avanguardia; nei primi anni cinquanta vennero costruiti i palazzi residenziali della Stalinallee come primo esempio di una nuova architettura popolare sontuosa (\"Arbeiterpalast\").\nA partire dal 13 agosto 1961 e fino al 9 novembre 1989 venne separata da Berlino Ovest dal Muro di Berlino.\nCon le risorse dedicate alla creazione di una capitale socialista nacquero (soprattutto negli anni sessanta e settanta) strutture nuove come la torre della televisione e la \"Weltzeituhr\" ad Alexanderplatz; negli anni ottanta prevalsero le ricostruzioni di edifici storici distrutti nella seconda guerra mondiale (Duomo, Gendarmenmarkt, Nikolaiviertel), ma anche la realizzazione di grandi quartieri periferici (Marzahn, Hohensch\u00f6nhausen e Hellersdorf).\nSuddivisione amministrativa.\nBerlino Est era inizialmente composta dagli 8 distretti urbani (\"Stadtbezirk\") assegnati al settore di occupazione sovietico:\nNegli anni settanta e ottanta, in concomitanza con una forte espansione edilizia e demografica, furono fondati 3 nuovi distretti urbani:\nDopo la caduta del Muro.\nNella stessa tarda serata del 9 novembre 1989 la collaborazione tra le amministrazioni, le forze dell'ordine e gli altri enti pubblici delle due met\u00e0 separate, interrotta quasi completamente da tre decenni, riprese a funzionare.\nIl 3 ottobre 1990, contemporaneamente alla riunificazione tedesca, Berlino Est e Berlino Ovest tornarono ufficialmente a essere una sola citt\u00e0."}
{"id": "11989", "revid": "51729", "url": "https://it.wikipedia.org/wiki?curid=11989", "title": "Ponte aereo per Berlino", "text": "Il ponte aereo per Berlino (1948-1949) fu un'azione intrapresa durante la Guerra Fredda dagli Stati Uniti e dai loro alleati dell'Europa occidentale per trasportare cibo e altri generi di prima necessit\u00e0 nella Berlino Ovest circondata dai sovietici.\nIl 24 giugno 1948, l'Unione Sovietica blocc\u00f2 gli accessi ai tre settori occupati da statunitensi, inglesi e francesi di Berlino, tagliando tutti i collegamenti stradali e ferroviari che giocoforza attraversavano la parte di Germania sotto controllo sovietico. Le parti occidentali della citt\u00e0 furono anche scollegate dalla rete elettrica, anch'essa sotto controllo sovietico. Berlino ovest divenne una buia citt\u00e0 assediata, senza viveri n\u00e9 medicinali.\nIl comandante delle truppe di occupazione statunitensi, generale Lucius Clay propose di inviare una grossa colonna corazzata attraverso le strade che collegavano la Germania Ovest a Berlino. La colonna avrebbe marciato pacificamente per scortare gli aiuti umanitari ma sarebbe stata pronta a rispondere al fuoco se bloccata o attaccata. Il Presidente Harry Truman reput\u00f2 la proposta foriera di un inaccettabile rischio di guerra e dette incarico al generale Albert Wedemeyer, comandante dell'aviazione statunitense in Europa, di studiare la fattibilit\u00e0 di un ponte aereo.\nLe fasi.\nIl 25 giugno, il giorno dopo l'inizio del blocco, venne istituito un enorme ponte aereo che poi durer\u00e0 462 giorni. Centinaia e centinaia di aeroplani, chiamati affettuosamente \"Rosinenbomber\" (bombardieri d'uva passa) dalla popolazione locale, trasportarono un'enorme variet\u00e0 di provviste, da interi container pieni di viveri, carbone e medicinali a piccoli pacchetti di caramelle con attaccato un minuscolo paracadute individuale per i bambini (i pacchetti di caramelle paracadutati furono ideati dal pilota Gail Halvorsen). Gli ammalati gravi ed i bambini venivano evacuati dalla citt\u00e0 con gli stessi aerei. Gli aeromobili vennero forniti e volarono dagli Stati Uniti d'America, dal Regno Unito e dalla Francia, ma gli equipaggi furono forniti anche dall'Australia, dal Sudafrica e dalla Nuova Zelanda. Furono in totale effettuati 278.228 voli, trasportando 2.326.406 tonnellate di cibo e altre forniture, tra cui 1.500.000 tonnellate di carbone per riscaldamento e produzione di energia elettrica, dando vita al pi\u00f9 grande trasporto umanitario della storia. All'apice dell'operazione atterravano a Berlino 1.398 voli ogni 24 ore trasportando 12.940 tonnellate di viveri, carbone e macchinari.\nL'Unione Sovietica tolse il blocco a mezzanotte del 12 maggio 1949. Il ponte aereo continu\u00f2 comunque fino al 30 settembre; era intenzione delle democrazie occidentali di costituire a Berlino sufficienti scorte in caso i sovietici bloccassero di nuovo la citt\u00e0.\nL'azione statunitense port\u00f2 il nome in codice di Operation Vittles, mentre quella britannica venne chiamata Plain Fare. L'operazione non fu indolore per gli equipaggi; data l'elevata frequenza dei voli vi furono alcuni incidenti con vittime. Il pi\u00f9 noto \u00e8 il disastro di Gatow, aeroporto della RAF all'epoca, dove il 5 aprile 1948 un Vickers VC.1 Viking britannico entr\u00f2 in collisione con uno Yakovlev Yak-3 che stava effettuando delle acrobazie, precipitando nella zona sovietica dopo essere entrato in vite. Il pilota dello Yak e i 14 tra equipaggio e passeggeri a bordo del Viking morirono.\nIl controllo operativo dei tre corridoi aerei alleati venne affidato al controllo del traffico aereo del BARTCC, situato nel settore americano di Berlino, all'aeroporto di Tempelhof a Berlino. L'autorit\u00e0 di mediazione e controllo diplomatico venne garantita da un'organizzazione non ufficiale delle tre potenze a cui partecipava come contatto anche personale sovietico, anch'essa situata nel settore americano, che venne chiamata Berlin Air Safety Center (BASC)."}
{"id": "11990", "revid": "767487", "url": "https://it.wikipedia.org/wiki?curid=11990", "title": "Berlin Air Safety Center", "text": "Il Berlin Air Safety Center (BASC) inizi\u00f2 ad operare immediatamente dopo la fine della seconda guerra mondiale e fu una delle uniche due organizzazioni delle Quattro Potenze che esistettero durante la Guerra Fredda.\nIl suo scopo principale era quello di assicurare diplomaticamente la sicurezza del traffico aereo alleato da e verso i settori occidentali di Berlino, dalla minaccia delle difese aeree sovietiche e della Germania Est.\nFormato nell'estate del 1945, il BASC rest\u00f2 operativo fino alla caduta del Muro di Berlino nel 1989. \nSituato nell'edificio dell'Allied Control Authority, il BASC era gestito continuamente da rappresentanti militari americani, britannici e francesi assieme a due rappresentanti sovietici; un controllore e un interprete. Questi ufficiali lavorarono in stretta collaborazione, per assicurare la sicurezza degli aerei alleati 24 ore su 24.\nCoordinandosi strettamente con il controllo del traffico aereo del BARTCC (Berlin Air Route Traffic Control Center) dell'aeroporto di Tempelhof, i rappresentanti del BASC verificavano i nullaosta diplomatici, protestavano contro le invasioni sovietiche degli spazi aerei alleati, e gestivano le ramificazioni politiche delle defezioni di chi riusciva a fuggire a Berlino Ovest dal blocco orientale, con un aereo rubato.\nLe tensioni raggiunsero un comprensibile picco durante il Ponte aereo per Berlino del 1948-49, anche se il successo della campagna fu dovuto in gran parte al coordinamento svolto all'interno del BASC."}
{"id": "11992", "revid": "1873140", "url": "https://it.wikipedia.org/wiki?curid=11992", "title": "Carl Barks", "text": "\u00c8 considerato uno dei pi\u00f9 grandi maestri della storia del fumetto . Tra gli autori di fumetti Disney pi\u00f9 amati e celebrati, ha influenzato diverse generazioni di artisti e illustratori, grazie alla sua fervente creativit\u00e0. Occupatosi quasi esclusivamente dell'universo di Paperino, \u00e8 l'inventore di Paperopoli e di molti dei suoi abitanti, tra i quali Paperon de' Paperoni, il personaggio per il quale \u00e8 pi\u00f9 famoso, e per questo \u00e8 noto anche come \"L'uomo dei paperi\" (\"The Duck Man\"), \"The Good Duck Artist\" (il buon artista dei paperi), \"Comic Book King\" (il \"Re dei Fumetti\") o \"Il maestro dell'Oregon\" (del quale era originario).\nFu tra i primi tre fumettisti ad essere inserito nella Will Eisner Hall of Fame nel 1987, anno della sua fondazione.\nBiografia e carriera.\nCarl Barks nacque il 27 marzo del 1901 da William Barks e Arminta Johnson. Dopo aver cambiato molti lavori, tra il 1928 e il 1929 realizz\u00f2 alcune vignette per la rivista \"Judge\", a cui segu\u00ec una breve collaborazione con il prestigioso \"College Human\". Il grosso della produzione pre-disneyana si svilupp\u00f2 sulle pagine del \"Calgary Eye-Opener\", rivista umoristica per uomini di Minneapolis. Durante questo periodo, per aumentare i guadagni, propose vignette realizzate con stili differenti e firmate con nomi diversi per indurre a credere che il lavoro veniva realizzato da uno staff di disegnatori. In questo periodo il suo lavoro sub\u00ec l'influenza di Elzie Crisler Segar, creatore di Popeye, e Roy Crane, creatore di Wash Tubbs, punto di riferimento anche per Floyd Gottfredson, autore in quegli anni delle strisce giornaliere di Topolino. . La sua collaborazione con il \"Calgary Eye-Opener\" si concluse nel 1935, quando rispose a un annuncio su un quotidiano con il quale la Disney cercava nuovi disegnatori; Barks invi\u00f2 alcuni schizzi e vignette che gli procurarono l'assunzione dal novembre 1935.\nLavori per la Disney.\nLa sua carriera negli Studi Disney inizi\u00f2 come intercalatore nel gruppo di George Drake. Il suo primo lavoro fu per il cortometraggio \"Lo specchio magico\" della serie Mickey Mouse, dove realizz\u00f2 una breve sequenza con Topolino. Sei mesi dopo, Carl pass\u00f2 al reparto sceneggiature, dove scrisse le sue prime gag con Paperino, prossimo al lancio sul grande schermo. Il passo successivo fu il corto \"Invenzioni moderne\" (Modern Inventions, 1937, diretto da Jack King), del quale realizz\u00f2 una sequenza dove Paperino \u00e8 legato a testa in gi\u00f9 su una sedia da barbiere e un robot scambia il suo fondo schiena per la testa, iniziando cos\u00ec a raderlo. \n Nella seconda met\u00e0 del gennaio 1940 gli Studi Disney vennero trasferiti definitivamente da Hyperion Avenue a Burbank e l\u00ec Barks inizi\u00f2 la sua collaborazione con Jack Hannah, con il quale realizz\u00f2 alcune storie di Paperino nelle quali comunque il personaggio rimane ancora fedele alle origini; Carl Barks ne lascer\u00e0 inalterato il carattere instabile e irascibile con un particolare talento nel cacciarsi nei guai. Molte di queste caratteristiche verranno in seguito mantenute per la realizzazione di storie brevi a fumetti.\nPartecip\u00f2 all'esordio animato di Qui, Quo e Qua in \"I nipoti di Paperino\" (Donald's Nephews, 1938), nato dalla collaborazione con Jack Hannah e basato sui tre personaggi ideati nel 1937 da Al Taliaferro, autore delle strisce giornaliere e delle tavole domenicali dedicate a Paperino. Gli altri corti a cui collabor\u00f2 avevano sempre come protagonista Paperino o altri appartenenti alla famiglia dei paperi e questo gli valse presto il soprannome di \"Duck Man\" (uomo dei paperi), anche se collabor\u00f2 in altri lavori senza i paperi, come \"Bambi\". Il primo personaggio creato da Barks fu Ciccio, frutto della collaborazione con Harry Reeves e ispirato alla mimica di Stan Laurel, che aveva esordito nel film \"Donald's Cousin Gus\". La prima storia a fumetti, con la collaborazione di Jack Hannah, fu del 1942, \"Paperino e l'oro del pirata\"; nello stesso anno la collaborazione con Jack Hannah e con Jack King port\u00f2 a \"Pluto salva la nave\". \nNel 1944 si trasfer\u00ec a San Jacinto, a est di Los Angeles, dove lavor\u00f2 in un allevamento di polli con la seconda moglie. Mantenne per\u00f2 il rapporto con la \"Western Printing &amp; Lithographing co.\", allora licenziataria Disney per gli albi a fumetti statunitensi, con la quale pubblic\u00f2 ad aprile la sua prima storia con Paperino sulla testata \"Walt Disney's Comics and Stories\", \"Paperino e i corvi\". Il mese successivo pubblic\u00f2 \"Paperino e il gorilla\", prima storia completamente scritta e disegnata da solo. Barks realizz\u00f2 per questa testata un ciclo di storie che gli permise di sviluppare l'universo dei paperi; in particolare sul n. 49 comparve per la prima volta Paperopoli. Questo storico mensile fu il primo a essere dedicato esclusivamente ai personaggi Disney, presentando sempre una breve storia di apertura con Paperino e quindi una lunga avventura, generalmente a puntate, con Topolino. Nonostante la scarsa lunghezza delle storie di Paperino, Barks, costretto a realizzare brevi sequenze, generalmente domestiche e quasi esclusivamente imperniate intorno alle gag, riusc\u00ec comunque a sviluppare il personaggio: litigava con il vicino Mr. Jones, flirtava con Paperina, sfidava Gastone e la sua fortuna, veniva beffato oppure aiutato dai nipotini, cambiava mestiere innumerevoli volte e con alterne fortune. Le serie di queste storie erano note in USA semplicemente con il titolo di \"Donald Duck\"\".\" Realizz\u00f2 anche storie di pi\u00f9 ampio respiro, generalmente ambientate fuori Paperopoli e pubblicate sulla testata antologica \"Four Color\", come \"Paperino e l'oro del pirata\", \"Paperino e l'anello maledetto\", ambientata in Egitto, o \"Paperino e l'oro gelato\", con un viaggio in Alaska o anche \"Paperino e il mistero della palude\", nelle Everglades o \"Paperino sceriffo di Val Mitraglia\", nel Far West. Il suo stile di disegno, frenetico e dinamico, si presta benissimo a storie che mescolino avventura e umorismo.\nFece qui il suo esordio Paperon de' Paperoni, sul n. 178 del 1947. Sempre in questa serie vennero pubblicate le due storie che successivamente Barks rifer\u00ec essere le sue preferite: \"Paperino nel tempo che fu\" e \"Paperino e il mistero degli Incas\". Sempre in questo albo, il n. 79 di Mickey Mouse dell'agosto 1945, comparve l'unica storia che Barks realizz\u00f2 con protagonista Topolino: Topolino e il mistero del cappellino rosso. La storia, la cui trama fu probabilmente scritta da Eleanor Packer, ritrasse un Topolino in calzoncini corti rossi, in un certo senso anacronistico gi\u00e0 per quei tempi, ispirato sia per la storia che graficamente al modello di Floyd Gottfredson, sviluppato sulle strisce quotidiane.\nLa creazione di Zio Paperone.\nIl personaggio di Zio Paperone (Uncle Scrooge) esord\u00ec a dicembre 1947 e nacque ispirandosi al personaggio di Ebenezer Scrooge, protagonista del racconto Canto di Natale di Charles Dickens; Paperino e il Natale sul Monte Orso pubblicata nel n\u00b0178 di Four Color, ma il successo fu tale da farlo divenire un personaggio fondamentale dell'universo Disney.\nIn occasione di eventi particolari la Western proponeva albi giganti di 80 pagine in cui venivano coinvolti anche quei personaggi che non erano generalmente presenti sugli album regolari. Barks collabor\u00f2 a questi speciali con capolavori come \"Paperino e la scavatrice\" (Walt Disney's Christmas Parade, 1949 - quinta apparizione in assoluto di Paperone) o \"Paperino in vacanza\", la pi\u00f9 lunga di Barks, famosa anche per la vignetta d'apertura a tutta pagina, una delle poche mai realizzate da Barks. \nLa nuova testata dedicata a Paperone, \"Uncle Scrooge\", esord\u00ec nel 1954, dopo tre numeri di prova del personaggio su \"Four Color\" con le storie \"Zio Paperone e la disfida dei dollari\", \"Zio Paperone e la Stella del Polo\" e \"Zio Paperone e l'oca d'oro\", partendo dal n. 4. Su questa testata Carl Barks realizz\u00f2 vicende complesse e di ampio respiro, spesso influenzate dai film animati, con le quali svilupper\u00e0 la personalit\u00e0 e la storia del personaggio. Con la terza uscita, in appendice si avr\u00e0 anche l'esordio della Numero Uno, prima moneta guadagnata da Paperone, e della banda di ladri che diverr\u00e0 il suo tormento, in \"Zio Paperone e la Banda Bassotti\". Nel 1958, poi, verr\u00e0 introdotto Nonno Bassotto, che fu, in giovent\u00f9, avversario di Paperone. Storia dopo storia Barks propose nuove creazioni, come il Manuale delle Giovani Marmotte, la stanza delle preoccupazioni, popolazioni sconosciute come i Terremotari, gli Indiani Paperuti, i Micropaperi, i selvaggi dell'asteroide roccioso, o propose anche soluzioni creative a problemi apparentemente impossibili come l'utilizzo di palline da ping-pong per recuperare una barca affondata. Nacquero anche nuovi avversari, come Cuordipietra Famedoro o John D.Rockerduck, la fattucchiera Amelia e il ricchissimo texano Cornolungo Erbaalta, il maragi\u00e0 del Verdestan e il truffaldino Porcello de Lardo o altri cinghiali antropomorfi, tutti avversari di Paperone. Nel 1956, per ovviare ad alcune esigenze di distribuzione dell'editore, Carl Barks dovette realizzare alcune storie in appendice con personaggi che non comparivano nella storia principale dell'albo. Decise, allora, di puntare tutto su Archimede Pitagorico, realizzando dal n\u00b0 13 storie in cui era l'unico essere pensante in un mondo di animali, robot e ordigni vari e dove unico compagno era il suo aiutante Edi. Il successo di queste storie fu tale che nel 1959 Archimede ottenne quattro numeri a lui intitolati sull'antologico \"Four Color\", dal titolo Gyro Gearloose, suo nome originale. La sua collaborazione con la \"Western\" si chiuse ufficialmente nel 1966 ma, gi\u00e0 in pensione, su insistenza di Chaise Craig, redattore capo, realizz\u00f2 un'ultima storia, \"Paperina la magnifica temeraria\".\nNell'agosto 1968 il centosettantesimo Oscar Mondadori fu la prima pubblicazione al mondo ad accreditare ufficialmente Carl Barks come autore di storie disneyane. Il titolo del volume fu \"Vita e dollari di Paperon de' Paperoni\", con una introduzione di Dino Buzzati e Mario Gentilini, allora direttore del settimanale Topolino.\nOltre alle tavole a fumetti, Barks realizz\u00f2 267 copertine per i vari albi Disney pubblicati negli Stati Uniti, ripartite in vario modo: su \"Four Color\" 28, dal n\u00b0189 del giugno 1948, altre 27 su \"Donald Duck\", 64 su \"Uncle Scrooge\", che nel n\u00b016 pubblic\u00f2 anche una sua quarta di copertina con Paperone; altre copertine usciranno per la Gladstone e la Another Rainbow dove se ne contano una per \"Gyro Gearloose\" (1962) e una per \"Donald Duck Album\" (1963), poi un paio di \"Giants,\" albi in formato gigante della Dell, in cui Barks si limit\u00f2 a disegnare gli schizzi, poi rifiniti da Strobl e McGary. La quantit\u00e0 maggiore di copertine fu per \"Walt Disney's Comics and Stories\", per la quale ne realizz\u00f2 133, pubblicate quasi senza interruzioni fino al 1968. Stessa cosa avverr\u00e0 nell'agosto del '77 per la \"cover\" del n\u00b0 25 di \"Daisy and Donald\", che esce sotto l'etichetta \"Whitman\". A partire poi dal n. 276 di \"Walt Disney's Comics and Stories\" del 1963, Barks divise la copertina con altri artisti, in quanto questa veniva divisa in riquadri, ognuno con una illustrazione o una foto di artisti differenti.\nI fumetti non-Disney.\nNonostante il gran numero di storie disneyane realizzate, Barks sugli albi della Western ebbe la possibilit\u00e0 di lavorare anche su altri personaggi dei quali la Western era la licenziataria, come ad esempio personaggi della Metro Goldwyn Mayer. Su albi Western si contano 33 di queste storie. Due personaggi, Barney Bear e Benny Burro, furono protagonisti di alcuni corti prodotti tra il 1939 e il 1952. Fu proprio quest'ultimo a esordire per mano di Barks sulle pagine di \"Our Gang\", per la quale Barks realizz\u00f2 dapprima due storie in solitario; successivamente alla Western decisero di dovergli affiancare anche l'orso Barney e da quel momento in poi il successo e la qualit\u00e0 della serie crebbero costantemente: Barks prima fece diventare Benny la coscienza critica di Barney, lento e inetto, quindi svilupp\u00f2 molte delle situazioni tipiche delle storie di Paperino, come le liti con il vicino, in questo caso l'alce Mooseface McElk. Dal 1947 in poi il testimone pass\u00f2 a Gil Turner. Nello stesso periodo realizz\u00f2 due storie a fumetti con il personaggio di Droopy, creato da Tex Avery per la MGM e apparse sui n\u00b09 e 11 di \"Our Gang\", ribattezzato Happy Hound, Segugio Felice\".\" Nel 1943 diede un piccolo contributo realizzando, su testi di Eleanor Packer, la storia dal titolo Widow's Doughnuts incentrata sul personaggio di Andy Panda, occupandosi dei fondali e dei personaggi umani pubblicata sul n. 43 della rivista New Funnies. Su \"Four Color Comic\" n. 48 del 1944 venne pubblicata \"Porky Pig in Porky of the Mounties\", scritta da Chaise Craig con protagonista Porky Pig.\nUltimi lavori.\nDopo 662 storie a fumetti con i personaggi disneyani e oltre trenta storie con personaggi di altri studi, Barks si ritir\u00f2 in pensione, non prima di aver disegnato, su insistenza di Chase Craig, un'ultima storia, \"La magnifica temeraria\". Craig, per\u00f2, non si accontent\u00f2 e chiese a Barks altre storie che sarebbero state pubblicate sull'albo \"Junior Woodstock\". Le storie che Barks invi\u00f2 a Craig erano layout precisi in tutti i particolari, comprese espressioni e battute, che vennero affidati a Kay Wright e Tony Strobl. La trasposizione dei layout in storie complete, per\u00f2, non fu sempre fedele e anche alcuni personaggi di contorno vennero modificati. Alcune di queste storie vennero successivamente ridisegnate da Daan Jippes, che cerco di essere fedele ai layout di Barks, provando anche ad adottarne lo stile di disegno. Vanno poi aggiunte due storie realizzate da Vicar, Zio Paperone e il segreto della giovinezza e Paperino in Andiamo piano con il deltaplano!, e Archimede Pitagorico in Il pifferaio magico di Paperopoli, lasciata a met\u00e0 da Barks e completata da Don Rosa. In pensione Barks inizi\u00f2 a lavorare a quadri a olio a tema disneyano nel 1971, spinto dalle insistenze di Glenn Brey, collezionista californiano e ammiratore di Barks. Su concessione della Disney realizz\u00f2 la sua prima opera, ispirata alla copertina del n\u00b0 108 di \"Walt Disney's Comics and Stories\" e il successo fu tale che Carl Barks ne avrebbe realizzati molti altri, sia a olio che ad acquarello, sempre a tema disneyano. \nNegli anni novanta l'autore non si fece pregare e torn\u00f2 a realizzare due storie a fumetti: nel 1994 \"Zio Paperone - Una cavalcata nella storia\", disegnata da William Van Horn, e \"Paperino - Da qualche parte, in mezzo al nulla\", nel 1996, quando, durante la San Diego Comic Convention, fiera di fumetti statunitense, John Lustig fu contattato dal Carl Barks Studio per scrivere la sceneggiatura di una storia di Barks. Lustig accett\u00f2 e i disegni furono affidati a Patrick Block. I due autori dissero del maestro: \nMalattia e morte.\nCarl Barks trascorse i suoi ultimi anni in una nuova casa a Grants Pass, costruita assieme alla terza moglie Gar\u00e9, morta nel 1993, accanto alla loro casa originale. Nel mese di luglio 1999 gli fu diagnosticata una leucemia linfatica cronica, una forma di cancro del midollo osseo. Col progredire della malattia, Barks decise di sospendere le cure nel giugno 2000. Nonostante la sua condizione, Barks rimase, secondo la badante Serene Hunicke, \"divertente fino alla fine\".\nUn anno prima della morte Barks aveva detto al professore universitario Donald Ault:\nMor\u00ec nel sonno il 25 agosto 2000, a 99 anni. \u00c8 sepolto presso l'Hillcrest Memorial a Grant Pass, accanto alla tomba di Gar\u00e9.\nVita privata.\nCarl Barks si \u00e8 sposato tre volte: nel 1921 spos\u00f2 Pearl Turner (1904-1987), dalla quale ebbe due figlie: Peggy, nata nel 1923, e Dorothy, nata nel 1924. Carl e Pearl si separarono nel 1929 e divorziarono nel 1930. Nel 1938 si spos\u00f2 con Clara Balken. La coppia divorzi\u00f2 nel 1951. Tre anni pi\u00f9 tardi (1954) spos\u00f2 la terza e ultima moglie, Margaret Williams, pittrice, chiamata dagli amici \"Gar\u00e9\", che gli fece da assistente per il \"lettering\" e l'inchiostrazione in numerose storie, a cominciare da \"Paperino e l'esca diabolica\". Restarono insieme fino alla morte di lei, avvenuta nel 1993.\nImpatto culturale, analisi critica, tributi e riconoscimenti.\nArtisti influenzati dall'opera di Barks.\nArtisti contemporanei a Barks.\nPer fare un confronto utile anche con altri artisti coevi, pi\u00f9 o meno influenzati da Barks, fare riferimento alle pagine dedicate agli artisti Disney:\nSono inseriti nell'elenco anche alcuni sceneggiatori, come Kinney, Siegel e l'italiano Cimino.\nArtisti successivi.\nPer rendersi conto dell'influenza che ha avuto su altri artisti successivi, vedere anche le schede di:\nD.U.C.K.: la dedica di Don Rosa.\n In quasi tutte le storie di Don Rosa, considerato l'erede di Barks, si pu\u00f2 trovare nella prima tavola (solitamente nella vignetta d'apertura) una dedica proprio all'amato maestro che, a detta di Rosa stesso, gli ispira ogni singola tavola. La dedica consiste in una sigla, camuffata nel disegno, \"D.U.C.K.\", che non solo significa \"papero\" in inglese, ma \u00e8 anche l'acronimo di \"Dedicated to Uncle Carl by Keno\", ovvero \"Dedicato allo zio Carl da Keno\". Keno \u00e8 il secondo nome di battesimo di Rosa.\nFonti barksiane.\nBarks era solito utilizzare come fonte di ispirazione per realizzare le ambientazioni delle sue storie il \"National Geographic\", del quale possedeva un'intera collezione. Ad esempio un reportage della rivista sul Per\u00f9 pubblicato nel 1942 ispir\u00f2 Barks per la realizzazione della fatata, magistrale \"Paperino e il mistero degli Incas\". Molte, per\u00f2, sono le leggende e le storie che hanno ispirato Barks. La prima fu il \"Canto di Natale\" di Charles Dickens: \u00e8 al suo protagonista, il ricco e avaro Ebenezer Scrooge, che Barks si ispir\u00f2 per Paperon de' Paperoni, che fece il suo esordio nella gi\u00e0 citata \"Paperino sul Monte Orso\".\nLa letteratura ha ispirato a Barks anche molte altre storie, iniziando da \"Paperino e Paperina - Il marinaio antico-ma-non-troppo\", ispirata a \"La ballata del vecchio marinaio\", componimento poetico di Samuel Taylor Coleridge. Sempre ad una poesia, \"Il corvo\" di Edgar Allan Poe, \u00e8 ispirato uno dei protagonisti di \"Paperino e il corvo parlante\", in cui i nipotini incontrano un corvo che, invece di gracchiare, parla, dicendo semplicemente: \"Mai pi\u00f9\" come il corvo di Poe. Questo corvo, poi, finisce nelle grinfie di Amelia, che lo ipnotizza affinch\u00e9 rubi la Numero Uno di Paperone.\nFilmografia.\nGli inizi della carriera in Disney di Carl Barks sono da ricercare nell'animazione, dove venne utilizzato come creatore di gag e sceneggiatore.\nSegue un elenco dei film cui ha collaborato."}
{"id": "11995", "revid": "339392", "url": "https://it.wikipedia.org/wiki?curid=11995", "title": "Al Qaeda", "text": ""}
